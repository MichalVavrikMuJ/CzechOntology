{"id": "368256", "url": "https://cs.wikipedia.org/wiki?curid=368256", "title": "Volby do Knesetu 2009", "text": "Volby do Knesetu 2009\n\nVolby do 18. Knesetu se v Izraeli konaly 10. února 2009. Tyto volby byly předčasnými parlamentními volbami, které se konaly kvůli rezignaci předsedy strany Kadima a premiéra Ehuda Olmerta a selhání jeho následovnice Cipi Livni při zformování koaliční vlády. Kdyby Olmert zůstal v úřadu premiéra nebo se Livni podařilo sestavit koaliční vládu, volby by se podle plánu konaly až v roce 2010.\n\n17. září 2008 se konaly stranické volby strany Kadima, které vyhrála Cipi Livni. Po jejím vítězství rezignoval bývalý předseda strany Ehud Olmert (který se voleb nezúčastnil) na post premiéra. Livni byla prezidentem Šimonem Peresem pověřena aby ve lhůtě 42 dnů sestavila vládní koalici.\n\nPřestože Strana práce souhlasila s účastí v koalici, současný koaliční partner Šas nabídku odmítnul. Livni posléze tvrdila, že Šas měl ekonomicky a diplomaticky nelegitimní požadavky (zvýšení dětských přídavků a závazek že se nebude jednat o rozdělení Jeruzaléma). Strany Gil a Sjednocený judaismus Tóry účast rovněž odmítly, zatímco jednání se stranou Merec stále probíhala. 26. října doporučila Livni prezidentu Peresovi vypsání předčasných parlamentních voleb.\n\n27. října se Peres sešel s předsedy parlamentních stran, kteří mu většinově doporučili vypsání předčasných voleb. Prezident následně rozpustil Kneset, což je nezbytné pro konání takových voleb. Ehud Olmert tak zůstává přechodným premiérem, a to až do doby než bude po volbách vytvořena nová vláda.\n\nK 23. prosinci se pro únorové parlamentní volby zaregistrovalo 43 politických stran (v porovnání 31 k volbám v roce 2006), avšak pouze 34 stran nakonec odevzdalo kandidátní listinu. 12. ledna 2009 bylo Ústřední volební komisí arabským stranám Balad a Sjednocená arabská kandidátka-Ta'al zakázáno účastnit se voleb, jelikož neuznávají Izrael jakožto židovský stát a vyzývají po ozbrojeném konfliktu proti Izraeli. Balad i Ta'al byli oba vyloučeni před volbami v roce 2003, ale Nejvyšší soud jim nakonec dovolil se voleb zúčastnit. 21. ledna 2009 Nejvyšší soud rozhodnutí Ústřední volební komise zrušil.\n\nPřed volbami došlo k ukončení aliance Strana práce-Meimad, která trvala od roku 1999. Zatímco Strana práce bude kandidovat samostatně, Meimad bude kandidovat společně s novým Hnutím zelených.\n\nMerec kandiduje společně s novým levicovým hnutím Tnu'a ha-Chadaša, vedeným Cali Rešefem. Představitelé nového hnutí získali na společné kandidátce v pořadí třetí, sedmé a jedenácté místo.\n\nHnutí Tarabut, které vystupuje proti izraelské bezpečnostní bariéře se spojilo s Chadašem.\n\nNábožensky-sionistické strana Achi, která byla dříve součástí aliance Národní jednota se koncem prosince sloučila s Likudem. Ultraortodoxní strany Agudat Jisra'el a Degel ha-Tora pokračují i pro tyto volby ve své koalici Sjednocený judaismus Tóry.\n\nOd voleb v roce 2006 bylo založeno několik politických stran. První byla Sociální spravedlnost, založená v únoru 2007 miliardářem Arkadijem Gajdamakem a Jisra'el ha-Caka založená bývalým poslancem Strany práce Efrajimem Snehem v květnu 2008.\n\nPo oznámení o předčasných volbách koncem října 2008 se části Národní jednoty Tkuma a Moledet a Národní náboženská strana spojili počátkem listopadu 2008 v jednu stranu s názvem Židovský domov. Po odchodu Tkumy a Moledetu uzavřela Národní jednota alianci se stranou Hatikva a Židovskou národní frontou Barucha Marzela (Marzel a Šolom Dov Wolpo původně založili pro tyto volby stranu Erec Jisra'el Šelanu).\n\nPoslanec Abbás Zakúr opustil Sjednocenou arabskou kandidátku, aby počátkem prosince 2008 založil Arabskou středovou stranu.\n\nU 90 % sečtených hlasů má Kadima zatím 29 mandátů, následovaná Likudem s 27, Jisra'elem Bejtejnu s 15 a Stranou práce s 13.\n\n\n"}
{"id": "368262", "url": "https://cs.wikipedia.org/wiki?curid=368262", "title": "Cyklin", "text": "Cyklin\n\nCykliny jsou skupinou proteinů, které hrají významnou roli v regulaci buněčného cyklu. Představují regulační podjednotky cyklin-dependentních kináz, enzymů zodpovědných za spouštění procesů probíhajících v jednotlivých fázích cyklu, jako například replikace DNA v S fázi, kondenzace chromozomů v profázi mitózy, rozpuštění jaderné membrány v prometafázi nebo oddělení a rozchod chromatid v anafázi.\n\nNázev \"cykliny\" je založen na skutečnosti, že v průběhu buněčného cyklu dochází k cyklickým změnám jejich koncentrace v důsledku měnící se míry jejich exprese a degradace. S měnící se koncentrací cyklinů odpovídajícím způsobem roste nebo klesá aktivita příslušných kinázových podjednotek, které jsou proto nazývány cyklin-dependentními kinázami (CDK). Při nízké koncentraci cyklinů se většina CDK nachází ve volném stavu bez navázaného cyklinu a jsou víceméně neaktivní. Jakmile dojde k nárůstu koncentrace cyklinů, mohou se navázat na regulační místo CDK a způsobit tak konformační změnu v molekule enzymu. Tato konformační změna má za následek značný nárůst aktivity CDK (v důsledku např. zvýšení afinity enzymu k jeho substrátům). Aktivní CDK je nyní schopná fosforylovat mnoho dalších substrátů a tím ovlivňovat procesy v buňce probíhající: fosforylace jiného enzymu může vést k jeho aktivaci nebo inaktivaci, fosforylace strukturních proteinů například k jejich depolymeraci (lamin).\n\nVzhledem k tomu, že regulace buněčného cyklu je poměrně komplexní záležitostí, je výhodné mít v buňce k dispozici vícero různých typů cyklinů a CDK, z nichž každý komplex bude fosforylovat pouze konkrétní substráty a tak budou moci probíhat odlišné procesy v různých fázích cyklu v závislosti na tom, který cyklin se právě nachází v buňce v největším množství a která CDK jím je aktivována. Skutečně až na některé výjimky (tou je např. kvasinka \"Schizosaccharomyces pombe\" produkující pouze jediný typ cyklinu a CDK) nacházíme v eukaryotických buňkách několik typů cyklinů a CDK, a to zejména:\n\n\n"}
{"id": "368265", "url": "https://cs.wikipedia.org/wiki?curid=368265", "title": "Stanisław Tilich", "text": "Stanisław Tilich\n\nStanislaw Rudi Tillich (lužickosrbsky \"Stanisław Tilich\", * 10. dubna 1959, Neudörfel) je čelný německý politik lužickosrbské národnosti, člen CDU, od 28. května 2008 do 12. prosince 2017 třetí ministerský předseda Svobodného státu Sasko a bývalý prezident Spolkové rady. \n\nDne 18. října 2017, tj. zhruba tři týdny po neuspokojivém výsledku CDU ve volbách do Německého spolkového sněmu, veřejně oznámil svůj záměr odstoupit k prosinci roku 2017 z funkce ministerského předsedy Svobodného státu Sasko, a to s vůlí předat funkci někomu mladšímu. Jako budoucího kancléře za sebe navrhl svého stranického kolegu Michaela Kretschmera. \n\nStanislaw Tillich se narodil v malé vesnici Neudörfel (srb. Nowa Wjeska), kde se naprostá většina (89%) obyvatel stále hlásí k hornolužické národnosti. Jeho otec Rudi Tillich (1929-2007) a matka Katharina rozená Korjeńkec (1931) byli aktivními členy Domowiny a v rodině se mluvilo výhradně lužickou srbštinou, takže dle svých slov se německy musel naučit od sousedů. Přestože se každý z rodičů hlásil k jiné konfesi, otec k evangelické a matka ke katolické, svého syna vychovali jako katolíka. \n\nAbsolvoval srbskou základní školu v Panschwitz-Kuckau (Pančicy-Kukow) a poté navštěvoval lužickosrbské gymnázium v Budyšíně, kde taky v roce 1977 složil maturitní zkoušku. Po splnění základní vojenské služby (1977-1979) studoval strojírenství na Technické univerzitě v Drážďanech (1979-1984), a následně nastoupil do státního elektrotechnického podniku ve městě Kamenz (Kamjenc). V letech 1987-1989 působil v okresní správě Kamenze a dokončil postgraduální studium v Lipsku. S pádem Berlínské zdi načas přešel do podnikatelské sféry, ale od roku 1995 se rozhodl plně věnovat politické dráze.\n\nStanislaw Tillich je ženatý, s manželkou Veroniku (1959) mají dvě děti, Milana (1981) a Danu (1983). V dubnu 2015 se přestěhovali z Pančicy-Kukow a nyní bydlí v Weißen Hirsch u Drážďan. Tillichův tchán je původem Polák, který byl za války nasazen v Lužici na nucené práce, oženil se zde však s Lužickou Srbkou a do Polska se už nevrátil.\n\nTillichova politická kariéra začala v říjnu 1987 vstupem do strany Křesťanskodemokratické unie (zkráceně CDU). V květnu 1989 se stal místopředsedou okresní správy Kamenz, v března 1990 byl zvolen poslancem prvního celoněmeckého spolkového parlamentu. Mezi lety 1994 až 1999 působil jako poslanec v Evropském parlamentu a jako místopředseda rozpočtového výboru Evropské unie. Od roku 1992 až do 1999 byl členem předsednictva Evropské lidové strany. \n\nV roce 1999 přešel z Bruselu do regionální politiky, od voleb 2004 zastává mandát v saském zemského sněmu. Vykonával funkci saského ministra pro spolkové a evropské záležitosti (1999-2002), vedoucího saského kancléřství (2002-2004), saského ministra životního prostředí a zemědělství (2004-2007) a saského ministra financí (2007-2008). Dne 28. května 2008 ho zemský sněm zvolil saským premiérem, kterýžto post dokázal obhájit i ve volbách 2009 a 2014. Od roku 2010 patří k nejužšímu vedení spolkové strany CDU (20členná výkonná rada), v letech 2015 a 2016 pak předsedal horní komoře (Spolkové radě) německého parlamentu. Jako zástupce Saska působí od října 2016 ve výboru pro věci zahraniční.\n\nDle průzkumů veřejného mínění si v roce 2012 Tillichova saská CDU udržovala nejvyšší úroveň podpory ze všech německých politických stran ve všech 16 spolkových státech; pročež komentátoři Tillicha označili jako „druhého nejmocnějšího politika z bývalého komunistického východu (Německa)“ hned po kancléře Angele Merkelové. Stanislaw Tillich je oceňován pro své jazykové dovednosti, díky kterým může s polskými i českými představiteli vést dialog bez tlumočníka. Kromě rodné hornolužické srbštiny a němčiny totiž mluví plynně polsky a dobře zvládá i angličtinu, francouzštinu a češtinu, v omezené míře snad i italštinu a ruštinu.\n"}
{"id": "368269", "url": "https://cs.wikipedia.org/wiki?curid=368269", "title": "Tramvajová trať Malostranská – Bílá Hora", "text": "Tramvajová trať Malostranská – Bílá Hora\n\nTramvajová trať Malostranská – Bílá Hora vede v Praze z Malé Strany přes Hradčany na Břevnov a na smyčku Bílá Hora na okraji Řep. Byla postupně vybudována v letech 1910–1937, v roce 1938 byl zrušen původní úsek přes hradčanský Nový Svět. Délka trati je asi 8 kilometrů.\n\nV roce 1888 navrhl městské radě Adolf rytíř ze Schaecků, c. k. konzul v Ženevě, soustavu čtyř pozemních lanových drah z údolí Vltavy na hradčanský a letenský hřeben. Jedna lanovka měla vést z Thunovské zahrady podél Zámeckých schodů na Hradčanské náměstí, druhá z Klárova (od Bruských kasáren) do Chotkových sadů, třetí v návaznosti na plánovaný parní přívoz od Občanské plovárny na Letnou (do míst dnešní Kramářovy vily) a čtvrtý od mostu císaře Františka Josefa k Letenské restauraci. Realizována byla pouze čtvrtá, letenská lanovka.\n\nSpojení Hradčan s Malou Stranou požadovalo město po Elektrických podnicích od roku 1899, v té době se uvažovalo o ozubnicové parní tramvaji z Malostranského náměstí Nerudovou ulicí. V letech 1908 zavedly Elektrické podniky hl. m. Prahy v této trase první pražskou autobusovou linku, její provoz byl však roku 1909 pro opakované problémy zastaven.\n\nNa Klárov byla tramvaj dovedena nejprve po nábřeží od Holešovic od 2. července 1900. Od 24. června 1901 byl Klárov propojen dvěma jednosměrnými tramvajovými tratěmi s tratěmi na Malostranském náměstí (Tomášskou a Valdštejnskou ulicí na Klárov, Letenskou ulicí zpět). (Trať přes Mánesův most přibyla na Klárov až 15. července 1914 (současně byl zdvojkolejněn úsek v zastávce Klárov) a od 4. května 1926 byla zrušena trať Valdštejnskou ulicí a nahrazena zdvojkolejněním trati v Letenské ulici).\n\nTramvajový úsek Klárov – Královský hrad Chotkovou ulicí byl zprovozněn 30. ledna 1910 současně s manipulační kolejí v ulici U Prašného mostu. Od 22. prosince 1911 byla trať prodloužena přes Nový Svět ulicemi U Brusnice, U kasáren, okrajem Hradčanského náměstí a ulicí Loretánskou na Pohořelec.\n\nOd 26. května 1912 byla u příležitosti VI. všesokolského sletu otevřena spojovací trať od Chotkových sadů ke křižovatce Špejchar dnešní Badeniho ulicí. K jejímu postavení bylo nutno zrušit zdejší úsek městských hradeb (do té doby byl průchod z města k nádraží Bruska možný jen Píseckou branou).\n\nPo prodloužení horní trati od Hradu přes Nový Svět na Pohořelec (22. prosince 1911) se napojení spojky v ulici U Prašného mostu stalo problematickým, protože tramvaj vyjíždějící z jednokolejné spojky na trať musela ve směru na Pohořelec jet až ke kolejovému přejezdu po protisměrné koleji. Od 26. ledna 1913 byla proto tato manipulační spojka zrušena a téhož dne ji nahradila nově zprovozněná spojka v ulici U Brusnice (ta byla od 28. dubna 1926 zdvojkolejněna). Vlastní hlavní trať vedla uvnitř hradeb a nikde nekřížila čáru potravní daně: tu však až do roku 1922 přetínaly všechny tři spojovací tratě (Badeniho, U Prašného mostu i U Brusnice).\n\nPo vzniku Velké Prahy byla od 16. srpna 1923 trať z Pohořelce prodloužena na Břevnov zhruba do oblasti dnešní křižovatky u břevnovského kláštera (tehdy zastávka \"U Markéty\"). Od 1. srpna 1928 byla trať prodloužena na Vypich.\n\n6. června 1926 u příležitosti sokolského sletu na Strahově byla zprovozněna přímá trať mezi Lumbeovou zahradou (dnes Brusnice) a Pohořelcem Jelení a Keplerovou ulicí. K témuž dni byla zprovozněna i spojovací kolej od Pohořelce ulicí Hládkov do dnešní Myslbekovy ulice (během války byla kolej odpojena a rozebrána, po válce obnovena v opačném směru). Od 6. prosince 1933 byl provoz na novém úseku trati Jelení – Keplerova opět zrušen, trať prodělala rozsáhlé terénní a směrové úpravy a 29. května 1938 byla znovu otevřena, již zhruba v dnešním uspořádání. 1. dubna 1938 byl zrušen původní strmý a křivolaký úsek přes Nový Svět.\n\n17. října 1937 bylo otevřeno prodloužení trati z Vypichu přes Malý Břevnov na Bílou Horu (asi 1,2 km).\n\nV roce 1948 byla uvedena do provozu dvě „spartakiádní“ tramvajová nádraží: 1. června 1948 smyčka Královka (modrá) a 25. června 1948 smyčka Dlabačov (červená). Modrou a červenou barvou byly rozlišovány dva svazky linek navážejících účastníky spartakiád.\n\nV padesátých letech prošla modernizací Bělohorská ulice od Břevnovského kláštera výše. V jejím rámci byla na přelomu srpna a září 1955 přeložena smyčka Vypich z jižní na severní stranu Bělohorské ulice.\n\nOd 29. prosince 1969 byla zřízena souběžná zkušební kusá kolej o délce 150 metrů od Brusnice k zatáčce do Keplerovy, i s prohlížecí jámou. Prohlížecí jáma byla zasypána roku 1995, zkušební kolej pak byla zrušena k 15. červnu 2000 a nahrazena chodníkem.\n\nOd 1. května 1975 je v provozu druhá kolej ve smyčce Bílá Hora.\n\nV roce 1995 prošel rekonstrukcí úsek Chotkovy sady – Brusnice a poprvé v České republice zde bylo použito zatravnění kolejového svršku. V roce 1996 byla zrekonstruována křižovatka Malovanka, vjezdový trojúhelník smyčky Královka a celý úsek na Bílou Horu kromě okolí koncové smyčky (přitom byly zřízeny Břevnovský klášter). V roce 1997 byla rekonstruována křižovatka Brusnice včetně spojovací tratě. V roce 2000 prošel rekonstrukcí úsek Brusnice – Malovanka, v úseku Brusnice – Pohořelec bylo opět použito zatravnění. V roce 2004 prošel rekonstrukcí úsek v Chotkově ulici.\n\nSmyčka Bílá Hora a její okolí zůstalo při rekonstrukci v roce 1996 netknuto. Nové ukončení by mělo být řešeno v rámci rekonstrukce Karlovarské ulice, která je zatím oddalována. Navrhováno bylo prodloužení trati asi o 300 m a přeložení smyčky do ulice Na bělohorské pláni s možností budoucího prodloužení trati do sídliště Řepy.\n\nTrať začíná v ulici Klárov, pokračuje serpentinou středem Chotkovy ulice v úrovni vozovky. Na křižovatce u Chotkových sadů odbočuje doleva do ulice Mariánské hradby, v níž se odděluje na samostatné drážní těleso se zatravněným svrškem vedené stromořadím kolem Královského letohrádku až k zastávce Pražský hrad. Od ní pokračuje po přidruženém zemním tělese se zatravněným svrškem podél Jelení a Keplerovy ulice až na Pohořelec. Z Pohořelce vede v úrovni vozovky středem ulice Dlabačov do zastávky Malovanka. V břevnovském úseku trati, z Malovanky až na Bílou Horu, je trať vedena po zvýšeném tramvajovém pásu ve středu ulice Bělohorské, přičemž v úseku Malovanka – Drinopol je tramvajový pás rozšířen pásem zeleně se stromořadím. Úsek od Malovanky na Bílou Horu je proveden velkoplošnými panely BKV. Úsek Bělohorské ulice od Malovanky k Břevnovskému klášteru má charakter maloměstského bulváru, horní část Bělohorské ulice od kláštera na Bílou Horu je frekventovanou výpadovou komunikací, avšak přístup na zastávky není zajištěn podchody ani světelnou signalizací.\n\nSvětelným signalizačním zařízením jsou vybaveny křižovatky Klárov – Letenská, přejezd slepé ulice U Prašného mostu, vyústění trati u zastávky Pohořelec, křižovatka Břevnovský klášter, křižovatka Vypich, přechod a křižovatka s Falckou ulicí na Malém Břevnově a výjezd ze smyčky Bílá Hora. Na trati je mnoho dopravně problematických míst, kde je přednost upravena jen dopravními značkami, přičemž v hradčanském úseku samostatného a přidruženého drážního tělesa je místní úprava provozu v některých místech improvizací, která vybočuje z rámce obecně závazné právní úpravy. Neřízené jsou například křižovatky Klárov – nábřeží Edvarda Beneše, Chotkovy sady, výjezd ze samostatného drážního tělesa pod Královským letohrádkem, přejezd ulice U Brusnice, křižovatka s Myslbekovou ulicí (Malovanka), křižovatka s ulicí Pod Královkou.\n\nŽádné z míst, kde samostatné nebo přidružené drážní těleso přechází vozovka pozemní komunikace nebo pěší cesta, není označeno jako železniční přejezd; přednost na přejezdech i na vyústěních samostatné dráhy na pozemní komunikaci je vyznačena silničními dopravními značkami v neprospěch tramvají.\n\nNa této trati a v přilehlých úsecích sousedních tratí byly úseky se značným podélným sklonem. Na Novém světě (v úseku zrušeném roku 1938) ulice U kasáren u Kanovnické ulice dosahovala sklonu až 89,3 ‰, v ulici Mariánské hradby u Písecké brány dosahoval v minulosti sklon až 78,8 ‰, v bývalé smyčce Malovanka (1932–1967) až 94,30 ‰, v Myslbekově ulici pod Malovankou 77,4 ‰ a na manipulační trati v ulici U Prašného mostu (1910–1913) bylo v horní částí historicky nejprudší klesání v Praze, 101,9 ‰. Ulice U kasáren byla také nejužší ulicí s tramvajovým provozem, v nejužším místě byla široká jen 3,25 metru.\n\nSmyčka Bílá Hora je již na katastrálním území Řep, v bezprostřední blízkosti trojmezí Řepy – Břevnov – Ruzyně a nedaleko severozápadně od trojmezí Řepy – Břevnov – Motol.\n\nZrušený úsek přes Nový Svět (U Brusnice, U kasáren, Loretánská, Pohořelec):\n\nKřižovatka Klárov – Letenská – Mánesův most, napojení úseku v ulici Klárov se zastávkami Malostranská na trať ke Smíchovu a trať přes Mánesův most. V přímém směru mezi Mánesovým mostem a Letenskou ulicí koleje vedou, ale v pravidelném provozu v této relaci žádná linka nejezdí. Kolejová křižovatka zde vznikla 15. července 1914 kdy dvojkolejná trať vedla z Klárova na Mánesův most a z obou směrů byla možná jízda do jednosměrné trati v Letenské ulici. Při zdvojkolejnění trati v Letenské od 4. května 1926 bylo zároveň zrušeno přímé kolejové propojení mezi Letenskou ulicí a Mánesovým mostem; doplněno bylo od 11. září 1954. V roce 1995 byla křižovatka současně s přilehlým úsekem Letenské ulice zrekonstruována a mírně přemístěna, v roce 2006 byla zrekonstruována část křižovatky blíže k zastávkám. Křižovatka je klasické konstrukce s krytem ze žulové dlažby.\n\nKřižovatka Klárov – nábřeží Edvarda Beneše, odbočení tramvajové trati do Holešovic, kolejovými oblouky je napojena do obou směrů. V minulosti o něco výše vyúsťovala z Valdštejnské ulice na Klárov jednokolejná větev trati od Malostranského náměstí. Kolejová křižovatka vznikla 24. června 1901, když na stávající trať od Holešovic navázala dvojice jednosměrných tratí k Malostranskému náměstí. Od 30. ledna 1910 přibyla trať ke Hradu, všechny tratě byly obloukově propojeny. Od 15. července 1914 byla zdvojkolejněna trať od dnešních zastávek na Klárově, přitom bylo uspořádání křižovatky výrazně přebudováno. Od 4. května 1926 nabyla křižovatka zhruba dnešního uspořádání: rekonstruována a mírně přemístěna byla naposledy v roce 1995.\n\nKřižovatka Chotkovy sady (v současné době tato trať nemá u křižovatky zastávku), v přímém směru od Chotkovy pokračuje spojovací trať ulicí Badeniho ke křižovatce Špejchar. Ta je kolejově propojena manipulačními oblouky i do ulice Mariánské hradby. Trať se zde větví od roku 1912.\n\nKřižovatka Pražský hrad, s ulicí U Prašného mostu, v letech 1910–1913 zde odbočovala spojovací trať ke křižovatce Prašný most.\n\nKřižovatka Brusnice (dříve \"Lumbeova zahrada\"), s ulicí U Brusnice, od roku 1913 odbočuje spojovací trať ke křižovatce Sirotčinec, v současné době je napojena kolejovými oblouky do obou směrů hlavní tratě. V letech 1911–1938 z této křižovatky odbočovala trať do Nového Světa. V letech 1926–1933 pokračovala původní Jelení ulicí přímá trať k Pohořelci, od roku 1938 byla přeložena do dnešní polohy.\n\nPohořelec: současně se zřízením trati Jelení a Keplerovou ulicí byla vybudována i jednokolejná spojka ulicí Hládkov od Pohořelce do dnešní Myslbekovy ulice a tou pak až do křižovatky Dlabačov. Od zavedení pravostranného provozu 26. března 1939 byla spojovací kolej nevyužívaná, v srpnu 1941 byla v křižovatce Dlabačov odpojena a koncem roku 1943 rozebrána. 16. června 1947 byla spojovací kolej obnovena. Je klasické konstrukce se žulovou dlažbou. V letech 1926–1938 se na Pohořelci sbíhala původní větev trati (přes Nový Svět) s novou (z Keplerovy).\n\nKřižovatka Malovanka (Dlabačov), křižovatka tvaru T s Myslbekovou ulicí. Trať k Vozovně Střešovice je napojena oběma páry oblouků (do ulice Bělohorské i do ulice Dlabačov), avšak není propojena s protilehlou smyčkou Dlabačov. Trať z Myslbekovy ulice na Dlabačov ústí od roku 1926, od 5. června 1932 byla tříkolejná (zvlášť kolej z Hládkova a zvlášť od vozovny Střešovice), od rekonstrukce v roce 1941 dvojkolejná. Poslední rekonstrukcí prošla křižovatka v roce 1996. Trať je v křižovatce dlážděná žulovými kostkami.\n\nBývalá bloková smyčka Malovanka vedla z Bělohorské ulice vpravo do ulice Na Malovance a vpravo ulicí Za Pohořelce, z níž ústila do trati v Myslbekově ulici. Smyčka byla zprovozněna 5. června 1932 a zrušena 1. listopadu 1967; část napojená k trati v Myslbekově ulici byla zrušena až roku 1971. V závěrečném úseku jsou patrné pozůstatky kolejí.\n\nSmyčka Dlabačov je jedním ze dvou „tramvajových nádraží“ vybudovaných v roce 1948 pro účely sokolských sletů. Je napojená jednosměrně ve směru od Pohořelce.\n\nSmyčka Královka je jedním ze dvou „tramvajových nádraží“ vybudovaných pro účely sokolských sletů a později užívaných pro obsluhu spartakiád a dalších akcí konaných na nedalekém Strahovském stadionu. Zprovozněna byla 1. června 1948 a její barva (použitá na monumentu s označením názvu zastávky i na označení speciálních spartakiádních linek) je modrá. Smyčka má tři souběžné koleje, na nichž jsou v přímém úseku v odjezdové části smyčky umístěny tři výstupní a tři nástupní zastávky, pro přístup k nim je zbudována od Vaníčkovy ulice ocelová lávka se schodišti, překračující ulici Gymnastickou. Smyčka slouží pro ukončení linek i v pravidelném provozu, pravidelné linky však mají výstupní i nástupní zastávky na Bělohorské ulici (společné s nácestnými zastávkami Malovanka) a smyčku projíždějí pouze manipulačně. Smyčka je na hlavní trať v Bělohorské ulici napojena obousměrně, oblouky ve směru od Bílé Hory a k Bílé Hoře však mají nepříznivé sklonové a směrové poměry. Vjezd do smyčky je křižovatkou Bělohorská – Za Strahovem, výjezd ze smyčky je směrem do centra souběžný s ulicí Gymnastická. V roce 1996 prošel vjezdový trojúhelník smyčky rekonstrukcí. Rekonstruovaná část má kryt ze žulové dlažby, původní část z vyžilého asfaltu, udusané hlíny či divoce prorůstající trávy. V některých obdobích zde bývala ukončena pravidelná linka (v letech 1998–2008 linka 23), při akcích na strahovském stadioně tu končívala speciální linka od Špejcharu (v posledních letech označovaná číslem 42).\n\nSmyčka Vypich je jednokolejná smyčka s předjízdnou kolejí umístěná severně od Bělohorské ulice, v klínu mezi ulicemi Na Vypichu a Ankarská. Vjezd i výjezd ze smyčky je soustředěn do jedné „křižovatky“, větvení i opětovné spojení kolejí smyčky je na drážním tělese mimo pozemní komunikaci. Prostor u sociálního zařízení pro řidiče kdysi sloužil i jako nástupní zastávka, v současné době je však výstupní a nástupní zastávka společná s nácestnými zastávkami na hlavní trati a ve vlastní smyčce žádné zastávky nejsou. Do smyčky je možné vjíždět pouze ve směru z centra a vyjíždět je možné pouze do centra. Tramvaj vjíždějící do smyčky má před souběžně přijíždějícími silničními vozidly přednost ze zákona, vyjíždějící tramvaj musí však dávat silničním vozidlům přednost a výjezd není zabezpečen žádnou signalizací. Vjezdová a výjezdová část smyčky má kryt z žulové dlažby, vlastní smyčka má kryt z rozpadlého asfaltu prorůstajícího trávou. Původní smyčka, zřízená 1. srpna 1928, byla na opačné straně Bělohorské ulice. Původní smyčka byla zrušena a dnešní smyčka uvedena do provozu na přelomu srpna a září 1955.\n\nSmyčka Bílá Hora je jednokolejná koncová smyčka s předjízdnou kolejí, situovaná v parčíku severně od Karlovarské ulice (ve směru příjezdu vpravo). Rozjezdová i sjezdová výhybka jsou umístěna na Karlovarské ulici, uvnitř smyčky není možné mezi kolejemi přejíždět. Výstupní i nástupní zastávky jsou umístěny ve smyčce, pro každou kolej zvlášť. Vjezd do smyčky je v křižovatce s ulicí Zličínskou, které v přilehlé části slouží i jako obratiště městských autobusů, výstupní zastávky tramvají přiléhají k nástupní zastávce autobusů. Nástupní zastávky jsou umístěny na straně přilehlé ke kostelu Panny Marie Vítězné. Všechny zastávky jsou umístěny alespoň zčásti v levotočivém oblouku, což nevyhovuje nynějším normám. Výjezd z nástupních zastávek je zajištěn pomocí světelného signalizačního zařízení, které tlačítkem ovládají řidiči tramvají a které řídí zároveň i přilehlý přechod přes Karlovarskou ulici (s tlačítky pro chodce). V závěrečné části smyčky je odjezdová kolej vedena již po Karlovarské ulici. Smyčka byla zřízena 17. října 1937, druhou kolej však má až od 1. května 1975. Trať je klasické pražcové konstrukce, v okolí výhybek je svršek kryt žulovou dlažbou, v samotné smyčce má asfaltový kryt. V rámci zamýšlené rekonstrukce Karlovarské ulice se uvažuje o zrušení smyčky v původním umístění a zřízení nové smyčky asi o 300 m dále a na opačné straně od Karlovarské, v ulici Na bělohorské pláni, s možným pokračováním trati do sídliště Řepy.\n\n30. ledna 1910 byla doprava po nové trati od Klárova do zastávky Královský Hrad zavedena linkou č. 5. Ta pak byla s tratí prodloužena až na Pohořelec. Po reorganizaci linkového vedení 15. červenci 1914 linka 5 končila na Klárově, zatímco na Pohořelec pokračovala linka 1. V roce 1924 projížděla linka 1 celou tratí od Klárova až k zastávce U Markéty; v úseku Klárov – Pohořelec jezdila navíc ještě linka 10.\n\nV roce 1924 a nejméně do konce 40. let projížděla Chotkovou ulicí ke Špejcharu a dále na Letnou okružní linka 2. V roce 1929 i 1938 a 1948 Chotkovou ulicí projížděly navíc i linky 7, 20 a 23, které pak pokračovaly přes Špejchar ke křižovatce Prašný most.\n\nV roce 1929 celou trať od Klárova po Vypich projížděly linky 1 a 22, přičemž v oblasti Nového Světa linka 1 jela starou tratí a linka 22 novou tratí Jelení a Keplerovou ulicí. V roce 1938 i 1948 linka 1 končila na Vypichu a linka 22 na Bílé Hoře.\n\nLinka 22 projíždí celou trať od Malostranské až po Bílou Horu po desítky let až dosud (2008). Její noční varianta (nyní s číslem 57) objíždí úsek Chotkovy sady – Dlabačov, který je v noci bez provozu, přes Špejchar a vozovnu Střešovice. Linka 22 v roce 1938 (když úsek Keplerovou ulicí nebyl v provozu) objížděla úsek Chotkovy sady – Dlabačov přes Špejchar a vozovnu Střešovice, ale v roce 1948 již jezdila opět kolem Hradu.\n\nV roce 1948 na Malovanku Myslbekovou ulicí ústila linka 8 a končila na Královce.\n\nPo reorganizaci 13. března 1961 končila linka 8 stále na Královce, linka 22 na Vypichu a linka 2 na Bílé Hoře.\n\nV roce 1975 Chotkovu silnicí směrem ke Špejcharu a Prašnému mostu projížděly linky 2, 23 a 30. Linka 20 jela z Chotkovy kolem Hradu a na Brusnici odbočovala na Petřiny. Na Malovance na Bělohorskou ústily linky 2 a 8, linka 8 končila na Vypichu, linky 2 a 22 na Bílé Hoře.\n\nOd roku 1978 z Chotkovy ke Špejcharu jezdila jen noční linka 22 (později 57), později přibyla i linka 18 a od 29. listopadu 2003 linka 20. V letech 1978–1991 se ulicí U Brusnice připojovala na trať linka 23, která jezdila ve špičkách pracovních dnů a končila na Vypichu. Linky 8 i 22 končily po roce 1978 na Bílé Hoře s výjimkou kratších období, kdy jedna či druhá linka byla zkrácena na Vypich.\n\nOd 30. srpna 2003 úsek Malovanka – Bílá Hora opustila linka 8, kterou nahradila linka 25 na Bílou Horu a linka 15 na Vypich. V letech 1998–2008 končila na Malovance (manipulačně ve smyčce Královka) linka 23, která v centrální části trati posilovala linku 22.\n\nBod přestupu na metro je u stanice Malostranská, na městské autobusy u zastávek Malovanka, Vypich a Bílá Hora. Na Bílé Hoře navazuje i příměstský integrovaný autobus do Hostivice a zastavují zde i některé další příměstské a meziměstské linky jedoucí po Karlovarské ulici, například na Rakovnicko.\n\nV prosinci 1913 na nepřehledné jednokolejné trati v mimořádně úzké uličce na Novém Světě (Hradčany) na dnes již zrušeném úseku se střetly tři motorové vozy linky 5. Vozy byly velmi poškozeny a mnoho lidí utrpělo vážná zranění.\n\nChotkovou silnicí směly již od počátku jezdit jen tramvaje vybavené kolejnicovou brzdou. 24. ledna 1923 došlo k vážné dopravní nehodě, kdy tramvajový vlak u Jeleního příkopu vyjel z kolejí a prorazil zeď. V důsledku nehody byla před zatáčkou ve směru s kopce zřízena od 2. března 1923 zastávka \"Chotkova silnice\", třebaže tu nebyla žádná přepravní potřeba. Na dodržování zastavení zde dohlížel zvlášť ustanovený dozorce, dodatečně ještě ministerstvo železnic nařídilo umístit v zastávce píchací hodiny, takže každý řidič tramvaje musel vystoupit a vyznačit, že skutečně zastavil. V roce 1935 byly zastávka i píchací hodiny odstraněny a nahrazeny bezpečnostním zastavovacím místem, jehož nedodržení se mělo trestat okamžitým přeřazením z provozní služby. Zrušeno bylo 1. května 1978.\n\n31. května 1965 asi ve 4:50 řidička při jízdě od zastávky Hrad k zastávce Chotkovy sady neubrzdila tramvajovou soupravu linky 2 (vozy 3055 + 1536) s asi 80 cestujícími, vjela do výhybky nepřiměřenou rychlostí a vlečný vůz se 70 cestujícími vykolejil, převrátil se na levý bok, zdemoloval protisměrnou zastávku a zastavil se až nad horním vyústěním Myší díry. Motorový vůz se sice nepřevrhl, ale byl vlečným vozem otočen do protisměru. Zemřeli dva lidé na místě a tři další následkem zranění, dalších 16 osob utrpělo těžkou újmu na zdraví a přes 50 lidí lehčí zranění.\n\nV pondělí 13. srpna 1973 motorový vůz 2294 na lince 23 v poslední den svého nasazení do provozu pří jízdě do kopce vykolejil v oblouku Chotkově ulici a narazil do oplocení Jeleního příkopu. Nehodu přežil téměř bez poškození a dnes je exponátem Muzea městské hromadné dopravy.\n\n26. února 2001 před 18:44 v Jelení ulici vykolejila u pravotočivého oblouku souprava linky 23 jedoucí do centra (čelní vůz 8029) a čelně se srazila se protijedoucí soupravou linky 22. Vozy byly značně zdemolovány. V místě vykolejení byla na kolejích nalezena bílá mikrotenová taška s kovovými ozubenými koly, která při letmém pohledu vypadala jako hromádka sněhu.\n\n\n\n"}
{"id": "368270", "url": "https://cs.wikipedia.org/wiki?curid=368270", "title": "Nouméa", "text": "Nouméa\n\nNouméa je hlavní a největší město francouzského zámořského teritoria Nová Kaledonie v Tichém oceánu. Leží na jihu největšího ostrova Grande Terre a je hlavním hospodářským a turistickým centrem Nové Kaledonie. V roce 2014 zde žilo necelých 100 000 obyvatel, včetně aglomerace pak 179 000 obyvatel. Nouméa je jedním z nejrychleji rostoucích měst v Pacifiku. Město má velké příjmy z cestovního ruchu i z pěstování tropických plodin.\n\nPrvním Evropanem, který se dostal na území města, byl britský obchodní James Paddon v roce 1851, který zde založil první osadu. O tři roky později ji získali Francouzi a pojmenovali ji na \"Port-de-France\" a v roce 1866 se přejmenovala na dnešní název \"Nouméa\". Zpočátku sloužila osada jako přechodné stanoviště pro obchod s otroky, později se však zde zřídilo prosperující městečko. Během 2. světové války sloužilo město jako základna pro americké jednotky v celém jižním Pacifiku.\n\nVe městě sídlí Univerzita Nová Kaledonie (francouzsky \"Université de la Nouvelle-Calédonie\"), která patří mezi největší v celé Oceánii. Je zde i několik středních a základních škol.\n\nV září 2014 se zde konalo Mistrovství světa juniorů ve sportovním lezení, kde se český reprezentant Jan Kříž umístil na 1. místě v lezení na rychlost.\n\n\n\n"}
{"id": "368271", "url": "https://cs.wikipedia.org/wiki?curid=368271", "title": "Seznam států světa podle těžby uranu", "text": "Seznam států světa podle těžby uranu\n\nTento seznam řadí státy světa podle objemů těžby uranu.\n\nStáty jsou seřazeny dle produkce v roce 2010.\n\n\n"}
{"id": "368275", "url": "https://cs.wikipedia.org/wiki?curid=368275", "title": "Pecný", "text": "Pecný\n\nPecný (1334 m n. m., něm. Backofenstein) je hora v pohoří Hrubý Jeseník. Je to první vrchol v hlavním hřebeni od jihu (tedy od sedla Skřítek); v mapách je jižněji uváděn vrchol Pec (1311 m n. m.), který je pouhým předvrcholem Pecného. Na vrcholu Pecného je výrazná svorová skála s pěkným výhledem na Šumpersko. Kolem vrcholu vede zelená turistická trasa ze Skřítku přes Ztracené kameny na Jelení studánku. Oblastí vrcholu Pecného začíná náhorní rovina hřebene Hrubého Jeseníku, porostlá smilkovou holí, která se prakticky nepřerušeně táhne až do oblasti Pradědu.\n\n"}
{"id": "368277", "url": "https://cs.wikipedia.org/wiki?curid=368277", "title": "Tramvajová trať Průběžná – Nádraží Hostivař", "text": "Tramvajová trať Průběžná – Nádraží Hostivař\n\nTramvajová trať Průběžná – Nádraží Hostivař je dlouhá asi 5 kilometrů a vede v Praze přes Strašnice Průběžnou ulicí a podjezdem pod železniční tratí 221, dále Švehlovou ulicí kolem Zahradního Města do Hostivaře, kde zahloubeným úsekem mimoúrovňově opouští Průmyslovou ulici do obratiště nedaleko nádraží Praha-Hostivař a sídliště Hornoměcholupská. Byla postupně vybudována v letech 1935 až 1982. V roce 2014 byla trať kompletně zrekonstruovaná. \n\nTrať Čechovo náměstí – vozovna Strašnice ulicí V olšinách byla zprovozněna 6. ledna 1935 a již přitom byly vybudovány oblouky a slepý začátek budoucí tratě do Průběžné, který prozatím sloužil jako obratiště. Od 18. října 1936 byla od zastávky Průběžná zprovozněna odbočná trať Průběžnou ulicí na konečnou Zahradní Město. 3. listopadu 1952 byla dobudována mezilehlá smyčka Radošovická. \n\nDalší pokračování trati na náměstí J. Marata v Hostivaři bylo otevřeno až 3. ledna 1954. 7. září 1982 byla smyčka na náměstí Marata zrušena a 4. října 1982 byla trať prodloužena o 400 metrů dále do smyčky Nádraží Hostivař. 5. května 1987 byla v souvislosti s výstavbou Jižní spojky zrušena i smyčka Zahradní Město. \n\nPři výluce koncového úseku od 20. března 1999 do 10. května 1999 byly obousměrné tramvajové vozy provizorně ukončeny na kolejovém přejezdu za zastávkou Hostivařská. \n\nTrať odbočuje z trati v ulici V olšinách. Téměř v celé trase (s výjimkou smyček a koncového úseku Hostivařská – Nádraží Hostivař) je vedena ve zvýšeném tramvajovém pásu ve středu ulice a konstruována pomocí velkoplošných panelů BKV. Koncový úsek v zahloubení Průmyslové ulice je pražcové konstrukce s krytem místy (zejména v obloucích) z žulové dlažby, místy asfaltovým. \n\nV úzkém podjezdu pod železničními tratěmi mezi zastávkami Na padesátém a Zahradní Město je silniční provoz sveden na koleje. Tento podjezd je problémovým místem, v minulosti docházelo při deštích opakovaně k jeho zatopení, občas dochází k přerušení provozu následkem stržení trolejového vedení neukázněným řidičem kamionu. Tramvaj má v podjezdu návěstními značkami omezenu rychlost do 20 km/h. Křižovatky u obou konců podjezdu jsou pro řidiče silničních vozidel přijíždějících z vedlejších směrů náročné na průjezd a proto rizikové. Řešení všech těchto problémů by mělo přijít s modernizací této části IV. tranzitního železničního koridoru a definitivním zrušením seřaďovacího nádraží. \n\nSvětelnou signalizací jsou řízeny křižovatky V Olšinách – Průběžná, Průběžná – V korytech – Ke Strašnické, vyústění sjezdové rampy z jižní spojky, Švehlova – Topolová, přechod pro chodce u jihovýchodního konce zastávky Sídliště Zahradní Město, křižovatka Švehlova Práčská, Švehlova – Pražská a křižovatka Švehlova – Hostivařská – Průmyslová. Po nějakou dobu bylo asi v 80. letech umístěno SSZ na křižovatce Průběžná – Na padesátém – Přetlucká, ale příliš se neosvědčilo a bylo demontováno. Mezi zastávkami Radošovická a Na padesátém trať projíždí kolem hasičské stanice a při výjezdech bývá provoz na krátkou chvíli zastaven signály střídavě blikajících červených světel. \n\n\nKřižovatka Průběžná: kolejové napojení tvaru T s kompletním obloukovým propojením, trať do Hostivaře odbočuje jihovýchodním směrem z přímé trati v ulici V olšinách v úseku mezi zastávkami \"Průběžná\" a \"Strašnická\". Křižovatka je řízena světelným signalizačním zařízením. Ke křižovatce ze západní strany těsně přiléhají zastávky \"Průběžná\" v ulici V Olšinách. Nedaleko křižovatky jsou i zastávky \"Na Hroudě\" v Průběžné ulici. V roce 1997 prošla křižovatka poslední rekonstrukcí. \n\nSmyčka Radošovická je v podstatě blokovou smyčkou, má přibližně čtvercový tvar a v jejím vnitřku se nachází průmyslový objekt (Čačala – nábytek) a malý parčík. Je v provozu od 3. listopadu 1952. Leží jihozápadně od Průběžné ulice, t. j. ve směru příjezdu od centra vpravo. Smyčka je jednosměrná a ve většině délky jednokolejná, krátká předjízdná kolej umožňuje předjet pouze soupravu 2xT3, avšak nelze předjet vůz KT8D5. V první části smyčky je kolej vedena v úrovni vozovky ulicí V korytech, po odbočení doleva následuje přímý úsek bývalé výstupní zastávky souběžný s ulicí Strančickou, v následujícím levém oblouku je trať rozdělena na dvě koleje a po pravé straně je zděné sociální zařízení pro řidiče a následuje přímý úsek s nástupním ostrůvkem nástupní zastávky souběžně s krátkou ulicí Radošovická, se kterou smyčka ústí opět do Průběžné ulice. Původně byla smyčka napojena jen na trať od centra, při rekonstrukci v roce 1985 však byly doplněny i oblouky pro směr do Hostivaře (a oficiálně uvedeny do provozu od 17. července 1986). Vjezd i výjezd ze smyčky je tedy nyní napojen na oba směry tratě v Průběžné ulici, což teoreticky umožňuje vozu, který vyjede ze smyčky směrem do centra, aby do smyčky ihned znovu vjel. Na křižovatce u vjezdu do smyčky je světelné signalizační zařízení, přičemž odbočení od Hostivaře do smyčky není zařazeno v běžném signálním plánu. Výjezd ze smyčky je zaopatřen pouze dopravními značkami upravujícími přednost. V roce 1996 byly vyměněny koleje ve smyčce. Kolej je klasické konstrukce s krytem ze žulové dlažby. \n\nSmyčka Zahradní Město byla umístěna na náměstí Mezi zahrádkami na kraji Zahradního Města, po průjezdu trati pod železniční tratí 221, seřaďovacím nádražím a nákladní železniční jižní spojkou. Byla jednokolejná a napojená pouze na trať z podjezdu (nebylo možné do ní vjíždět od Hostivaře ani vyjíždět do Hostivaře). Výstupní i nástupní zastávka byly ve smyčce v levotočivém oblouku. Zrušena byla v souvislosti s výstavbou Jižní spojky. Zůstaly po ní dva atypické sloupy veřejného osvětlení, které stály kolem ní. Po roce 2020 je plánována výstavba smyčky Zahradní město, ovšem v jiné poloze.\n\nSmyčka Náměstí J. Marata byla koncová, dvojkolejná jednosměrná, a byla umístěna v prostoru mezi dnešní Hornoměcholupskou a Průmyslovou ulicí. Zrušena byla v souvislosti s prodloužením trati do nové smyčky Nádraží Hostivař a výstavbou Průmyslové ulice. \n\nSmyčka Nádraží Hostivař je poměrně rozlehlá a je zahloubena po úrovní okolního terénu. O úroveň výš tramvajovou smyčku obchází autobusová otočka, která původně sloužila návazné autobusové dopravě do sídlišť Hornoměcholupská a Horní Měcholupy, nyní ji užívá prakticky jen jedna noční autobusová linka a autobusy ze sídlišť jezdí přímo k metru. Tramvajová smyčka má vybudovány mimoúrovňové přístupy pomocí podchodů pod Průmyslovou ulicí i autobusovou otočkou; po změnách autobusového provozu však přístup k nynějším autobusovým zastávkám v ulici Plukovníka Mráze příliš prakticky dořešen není. Tramvajová smyčka má tři koleje a na dvou místech přejezdy mezi nimi. Výstupní zastávky jsou pouze u pravé a střední koleje, nástupní zastávky u všech tří kolejí. \n\nV roce 1938 končila na trojúhelníku křižovatky Průběžná linka 22 ve směru od Vinice a na konečnou Zahradní město jezdila linka 4, přijíždějící od Nuselského údolí. V roce 1948 na Průběžné místo linky 22 končila linka 11, linka 4 jezdila do smyčky \"Zahradní město\" a tam na ni navazovala autobusová linka M jedoucí Strašnickou, Pražskou a Hostivařskou ulicí k nádraží Hostivař – v trase dnešní Švehlovy ulice tehdy ještě žádná cesta nevedla. \n\nPo prodloužení trati ze Zahradního města do Hostivaře od 3. ledna 1954 zůstala linka 4 ukončena v Zahradním Městě, protože na tuto linku byly nasazeny moderní vozy Tatra T1 a pro nový úsek nebyla ještě dostavěná měnírna, která by jejich výkon utáhla. Proto dočasně až do léta 1955 jezdila v úseku Zahradní Město – Hostivař linka 24. \n\nOd 13. března 1961 končila ve smyčce Radošovická linka 26, ve smyčce Zahradní Město linka 10 a ve smyčce Hostivař linka 4. V roce 1975 končila na Radošovické linka 13, v Zahradním Městě linka 24 a na náměstí Marata jezdily linky 4 a 10. V roce 1979 na Radošovické končily linky 4 a 26, v Zahradním Městě linka 24 a na náměstí Marata jezdily linky 7 (napájecí linka ke stanici metra Náměstí Míru) a 10. V roce 1980 na Radošovické končily linky 4 a 26, v Zahradním Městě linka 24 a na náměstí Marata linky 10 a 22. Od července 1987 do roku 1990 jezdila z Hostivaře ve špičkách navíc napájecí linka 14 přes novou stanici metra Strašnická na Černokosteleckou. V roce 1990 na Radošovické končily linky 6, 24 a 51 a u nádraží Hostivař linky 22, 26 a 57. V roce 2005 na Radošovické končily linky 24 a 51 a u nádraží Hostivař i nadále linky 22, 26 a 57. V roce 2008 (od data otevření tratě na Radlickou) Radošovickou opustila linka 24 a místo ní zde končí linka 19. \n\nPro dopravu k metru není tato tramvajová trať příliš vhodná, ke stanici metra Skalka jsou používány souběžné autobusové linky. Pro spojení ke stanici metra Strašnická je trať použitelná zejména z okolí Průběžné ulice. \n\nPřestupní body na autobusy MHD jsou u zastávek Nádraží Strašnice (autobusy do ulice V korytech), Na Padesátém (autobusy ke stanici metra Skalka), Zahradní Město (zejména autobusy ke stanici metra Skalka a směrem k zastávce Centrum Zahradní Město), Na Groši (zejména páteřní linka 177 směrem na sídliště Košík a Jižní Město, ale i linka 101 do sídliště Na Groši a do starých Záběhlic) a Nádraží Hostivař (autobusy do malešicko-hostivařské průmyslové oblasti a do sídlišť Hornoměcholupská a Horní Měcholupy-Petrovice). V úseku Švehlovy ulice jedou některé autobusové linky souběžně s tramvajovou tratí, v nejdelším souběhu (od zastávky Na Padesátém až ke konečné) jede linka 154.\n\nV rámci modernizace úseku železniční trati mezi stanicemi Praha-Hostivař a Praha-Vršovice, kde je plánována výstavba nové zastávky Praha – Zahradní město, se počítá s úpravou směrového a výškového vedení tratě mezi zastávkami \"Dubečská\" a \"Zahradní město\". Zároveň je vyprojektovaná nová zastávka v těsné přestupní vazbě na stanici Praha – Zahradní město a nová tramvajová smyčka Zahradní město (pod Lanovým mostem v prostoru záchytného parkoviště).\n\n\n\n"}
{"id": "368278", "url": "https://cs.wikipedia.org/wiki?curid=368278", "title": "Šepsej", "text": "Šepsej\n\nŠepsej (v překladu z egyptštiny „Nádherný“, dříve též uváděno jako „Svatý“) je lokální staroegyptský sluneční a měsíční bůh doložený od doby 18. dynastie. Uctíván byl v oblasti Chemenu, kde v pozdní tradici vystupoval v roli otce Osmera – tamní skupiny stvořitelských bohů.\n\nBadatelé jej většinou pokládají za místní adaptaci Hora jako slunečního boha; proto je zobrazován se slunečním kotoučem na hlavě v podobě sokola nebo muže se sokolí hlavou. Někdy ovšem může mít hlavu ibise a nést měsíční srpek podobně jako Thovt.\n\n"}
{"id": "368283", "url": "https://cs.wikipedia.org/wiki?curid=368283", "title": "Antonín Balšánek", "text": "Antonín Balšánek\n\nAntonín Balšánek (6. dubna 1865, Český Brod – 22. února 1921, Praha) byl český architekt a profesor architektury.\n\nVystudoval architekturu na české technice v Praze (1883–1888), kde se později stal také profesorem. Od roku 1903 byl prvním redaktorem časopisu Architektonický obzor. Spolu s Osvaldem Polívkou řídil stavbu Obecního domu v Praze (1905–1911). Zasazoval se také o památkovou ochranu Malé Strany a panoramatu Hradčan.\n\nJako architekt Balšánek náleží ke generaci Národního divadla a byl ovlivněn architektem Antonínem Wiehlem, vůdčí osobností české novorenesance navazujícího na tradici české renesance 16. století. Tvořil ve stylu novorenesance, který však kombinoval s prvky secese, zejména v detailu. Díky tomu byl neobyčejně úspěšný, vyhrával soutěže a realizoval mnoho staveb. Jeho stavby také vynikají dokonalým řemeslným provedením.\n\n\n\n\n"}
{"id": "368288", "url": "https://cs.wikipedia.org/wiki?curid=368288", "title": "Třída Revenge", "text": "Třída Revenge\n\nTřída Revenge byla třída bitevních lodí Royal Navy, jež vstoupily do služby v letech 1916–1917 a účastnily se bojů první i druhé světové války. Jedna byla ve válce potopena. Ostatní byly vyřazeny.\n\nCelou třídu tvořilo celkem pět plavidel: \"Revenge\", \"Royal Sovereign\", \"Ramillies\", \"Resolution\" a \"Royal Oak\" (stavba \"Resistence\" byla zrušena). Přestože třída \"Revenge\" následovala po moderních a rychlých lodích třídy \"Queen Elizabeth\", jejich konstrukce ještě vycházela ze starších bitevních lodí třídy \"Iron Duke\" (s lepší výzbrojí a pancéřováním). Oproti lodím třídy \"Queen Elizabeth\" tedy šlo o krok zpět. Navíc rychlost 22 uzlů už byla v době druhé světové války nedostačující.\n\nHlavní výzbroj lodí tvořilo osm kanónů 381 mm BL Mk I ve čtyřech dvoudělových věžích, které doplňovalo 14 kusů 152mm kanónů, umístěných po jednom v kasematách. Dále lodě nesly dva 76mm kanóny a čtyři torpédomety. V meziválečné době proběhlo několik dílčích modernizací lodí a proto v době vypuknutí druhé světové války nesly o dvě 152mm děla a oba 76mm kanóny méně, přičemž naopak přibylo osm 102mm kanónů, 16 kusů 40mm kanónů a osm 12,7mm kulometů.\n\n\"Ramillies\", \"Resolution\" a \"Royal Oak\" se účastnily bitvy u Jutska. Krátce po vypuknutí druhé světové války pronikla do Scapa Flow německá ponorka \"U-47\" a zasáhla \"Royal Oak\" třemi torpédy, která loď potopila. \"Ramillies\" 30. května 1942 v Diego Suarez poškodilo torpédo z japonské miniponorky. V říjnu 1943 přešly \"Revenge\" a \"Resolution\" do rezervy. \"Royal Sovereign\" byl vyřazen v listopadu 1943 a poté zapůjčen Sovětskému svazu, který loď provozoval až do roku 1949 pod jménem \"Archangelsk\". Pouze \"Ramillies\" Royal Navy používalo až do počátku roku 1945. Svá plavidla Britové poslali do šrotu v roce 1948, pouze \"Royal Sovereign\" byl sešrotován o rok později.\n"}
{"id": "368289", "url": "https://cs.wikipedia.org/wiki?curid=368289", "title": "HMS Revenge (06)", "text": "HMS Revenge (06)\n\nHMS Revenge byla britská bitevní loď třídy Revenge, dokončená v době první světové války, která se účastnila bojů první poloviny druhé světové války. Vyřazena z aktivní služby byla v říjnu 1943, ze stavu námořnictva byla vyřazena v roce 1948.\n\n\n"}
{"id": "368291", "url": "https://cs.wikipedia.org/wiki?curid=368291", "title": "Karel Fortýn", "text": "Karel Fortýn\n\nKarel Fortýn (17. dubna 1930, Praha – 4. ledna 2001, Praha) byl český chirurg a autor metody devitalizace rakovinných nádorů.\n\nNavštěvoval základní školu v Nuslích, poté gymnázium v Ječné ulici v Praze. Stejně jako jeho předkové, kteří pracovali jako kapelníci a hudebníci na zámku Jemniště a do Čech pod jménem Fortini přišli z italské Florencie, byl nadšeným hudebníkem. Psal skladby pro klavír, zpěv i orchestr.\n\nVystudoval Lékařskou fakultu Univerzity Karlovy v Praze, kterou ukončil v březnu 1955. Následně získal titul kandidáta věd (CSc.). Pracoval v řadě českých nemocnic, nejprve v Aši, v Sokolově nebo Semilech. Zároveň externě spolupracoval s Ústavem živočišné fyziologie a genetiky AV ČR v Liběchově, který jej v roce 1996 přijal na plný úvazek. Od roku 1957 až do své smrti vyvíjel teoreticky i prakticky svou metodu léčbu rakovinných nádorů, nazvanou devitalizace. Zemřel na plicní embolii.\n\nJeho manželkou byla Jana Fortýnová, lékařka-internistka a vědecká pracovnice. Měli spolu dva syny, Karla (* 1959) a Jana (* 1964). \n\n\n"}
{"id": "368292", "url": "https://cs.wikipedia.org/wiki?curid=368292", "title": "HMS Royal Sovereign (05)", "text": "HMS Royal Sovereign (05)\n\nHMS Royal Sovereign byla britská bitevní loď třídy Revenge, dokončená v době první světové války, která se účastnila bojů druhé světové války. Například bojovala v bitvě u Punta Stilo. Po vyřazení lodi z aktivní služby v listopadu 1943 ji Britové zapůjčili do Sovětského svazu, kde ji Sovětské námořnictvo provozovalo jako \"Archangelsk\". Sověti ji vrátili v roce 1949 a v témže roce byla vyřazena.\n\n\n"}
{"id": "368297", "url": "https://cs.wikipedia.org/wiki?curid=368297", "title": "HMS Ramillies (07)", "text": "HMS Ramillies (07)\n\nHMS Ramillies byla britská bitevní loď třídy Revenge, dokončená jako poslední z celé pětice v roce 1917. Loď se účastnila bojů první i druhé světové války.\n\n\"Ramillies\" se účastnila bitvy u Jutska v roce 1916. V meziválečné době změněna její výzbroj. Dne 30. května 1942 ji v Diego Suarez poškodilo a na rok vyřadilo ze služby torpédo japonské miniponorky. Po opravách loď sloužila až do ledna 1945, kdy byla převedena do rezervy. Ze stavu námořnictva byla vyřazena v roce 1948.\n\n\n"}
{"id": "368301", "url": "https://cs.wikipedia.org/wiki?curid=368301", "title": "Fjodor Fjodorovič Ušakov", "text": "Fjodor Fjodorovič Ušakov\n\nFjodor Fjodorovič Ušakov ( Burnakovo - , Alexejevka, tambovská gubernie) byl ruský námořní admirál, který je považován za zakladatele ruského vojenského námořního umění a průkopníka útočné taktiky námořního boje.\n\nNarodil se v nezámožné šlechtické rodině v obci Burnakovo v jaroslavském obvodu. Roku 1766 ukončil studium na vojenském námořním učilišti v Petrohradě a začal sloužit v Baltské flotě. Roku 1769 byl přidělen k Azovské flotě, kde se účastnil bojů s Turky. Roku 1775 se stal velitelem fregaty a v letech 1780 - 1782 byl kapitánem křižníku \"Viktor\" a jeho úkolem byla ochrana ruských obchodních lodí ve Středozemním moři. Od roku 1783 sloužil u Černomořské floty, dohlížel na stavbu lodí a podílel se na výstavbě ruské hlavní černomořské námořní základny v Sevastopolu. V letech 1787 - 1792 byl kapitánem křižníku \"Sv. Pavel\", s nímž se zúčastnil šesté rusko-turecké války. V roce 1788 byl jmenován velitelem 1. eskadry Černomořské floty a v roce 1789 se stal kontradmirálem a velitelem celé Černomořské floty, s níž porazil v několika bitvách turecké loďstvo. Roku 1793 byl povýšen na viceadmirála. V letech 1798 - 1800 velel eskadře černomořského loďstva, vyslaného proti francouzské flotile Napoleona Bonaparta ve Středozemním moři. Zde dosáhl několika vítězství, dobyl pevnost Korfu a podílel se na vzniku řecké Republiky sedmi ostrovů v Jónském moři, účastnil se osvobozování italských měst Ancona, Janov, Neapol a Řím od francouzské nadvlády. Po návratu z úspěšného tažení ho však nečekala sláva, ale kvůli intrikám na carského dvoře ho Alexandr I. odsunul do druhořadé pozice velitele Baltské floty. Roku 1807 rezignoval a odešel do penze. Zemřel 14. října 1817 v obci Alexejevka.\n\nJe považován za zakladatele ruského vojenského námořního umění a průkopníka útočné taktiky námořního boje. Jeho taktika boje zaujala i známého britského admirála Horatio Nelsona. Podle admirála Ušakova bylo pojmenováno několik lodí ruského a sovětského vojenského námořnictva, dále byly na jeho počest pojmenovány ulice či náměstí. Na řeckém ostrově Korfu má admirál Ušakov pomník, je zde po něm pojmenována i ulice. V roce 1944 byl na jeho počest zřízen v Sovětském svazu Řád Ušakova 1. a 2. stupně. V roce 1978 podle něj byla pojmenována planetka 3010 Ushakov. 5. srpna 2001 byl svatořečen ruskou pravoslavnou církví, v roce 2005 jej patriarcha Alexij II. prohlásil za patrona ruských strategických nukleárních bombardérů.\n"}
{"id": "368302", "url": "https://cs.wikipedia.org/wiki?curid=368302", "title": "HMS Resolution (09)", "text": "HMS Resolution (09)\n\nHMS Resolution byla britská bitevní loď třídy Revenge, dokončená v době první světové války, která se účastnila bojů první poloviny druhé světové války. \"Resolution\" se účastnila bitvy u Jutska v roce 1916. Společně s \"Royal Oak\" se od svých sesterských lišila tím, že byla vybavena katapultem. Loď se podílela na britském útoku na francouzskou flotilu v Mers-el-Kébiru. Dále byla 29. září 1940 poškozena torpédem, vypáleným z francouzské ponorky. \"Resolution\" byla v říjnu 1943 převedena do rezervy a v roce 1948 vyřazena.\n\n\n"}
{"id": "368307", "url": "https://cs.wikipedia.org/wiki?curid=368307", "title": "HMS Royal Oak (08)", "text": "HMS Royal Oak (08)\n\nHMS Royal Oak byla jednou z pěti bitevních lodí třídy \"Revenge\" postavených pro Royal Navy během první světové války. Spuštěná na vodu 1914 a dokončená 1916 se \"Royal Oak\" poprvé zúčastnila bojové akce během bitvy u Jutska/Skagerraku. Roku 1926 byla převelena do Středomoří a po vypuknutí občanské války ve Španělsku hlídkovala u Pyrenejského poloostrova. Při té příležitosti byla jednou napadena republikánskými letouny a jednou náhodou zasažena republikánským protiletadlovým granátem. V roce 1938 se vrátila do domácích vod.\n\nV meziválečné době u ní proběhlo několik dílčích modernizací: posílení protiletadlové výzbroje, zesílení horizontálního pancéřování, instalace protitorpédových výdutí, náhrada startovacích plošin za katapult, atd. Přesto byla \"Royal Oak\" na počátku druhé světové války zastaralá a její rychlost byla pro prvoliniovou službu příliš malá.\n\nDne 14. října 1939 loď kotvila ve Scapa Flow, kde ji zasáhla a potopila tři torpéda z německé ponorky \"U 47\" Günthera Priena, které se podařilo odvážně proniknout do britské základny. Z posádky 1234 mužů jich 833 zahynulo. \"Royal Oak\" se tak stala první z pěti bitevních lodí a bitevních křižníků, o které Royal Navy přišla během druhé světové války. Potopení \"Royal Oak\" mělo malý dopad na námořní převahu Royal Navy v těžkých lodích, ale velký dopad na válečnou morálku. Nacistická propaganda úspěchu využila a z Günthera Priena se stal válečný hrdina a první ponorkový velitel vyznamenaný rytířským křížem. Útok také poukázal na zranitelnost základny ve Scapa Flow a podnítil stavbu takzvaných Churchillových bariér.\n\nVrak \"Royal Oak\" je válečný hrob a leží otočený kýlem téměř vzhůru v hloubce asi třiceti metrů. Trup se v nejvýše položeném místě nachází asi pět metrů pod hladinou. Každoročně na výročí potopení umisťují potápěči Royal Navy na zádi White Ensign. Neautorizované potápění k vraku je zakázáno na základě \"Protection of Military Remains Act 1986\".\n\n"}
{"id": "368308", "url": "https://cs.wikipedia.org/wiki?curid=368308", "title": "Puritáni", "text": "Puritáni\n\nTermínem Puritáni (z lat. \"puritas\", čistota, ryzost) se označují křesťanské skupiny, které vznikly jako výsledek Anglické reformace, kterou započal Jindřich VIII. Tudor v 16. století. Samotné puritánské skupiny se však začaly objevovat především za vlády Alžběty I., byly to skupiny nekonformních věřících, které nebyly spokojeny s dopady reformace v Anglii. Puritánské myšlenky se šířily především v presbyteriánských (církev vedena volenými staršími, namísto biskupů) kruzích a skupinách, které kladly silný důraz na kongregacionalismus (důraz na lokální autonomii a samosprávu křesťanských skupin). Puritáni byli velice ovlivněni spisy a učením Jana Kalvína. Proto u této křesťanské skupiny můžeme pozorovat odpor ke katolické ikonografii a velký důraz na porozumění Bibli a na kázání.\n\nReformace za vlády Jindřichových nástupců nabrala značných zvratů. Přestože se anglikánská církev oficiálně distancovala od církve římskokatolické, nedistancovala se od katolické teologie a liturgie, které zůstávaly do velké míry nezměněné. Větší změny se udály za vlády Eduarda VI., kdy se reformace církve aktivně chopil tehdejší arcibiskup Thomas Cranmer, který zavedl do anglikánské církve řadu protestantských prvků, včetně odmítání celibátu. Cranmer se také podílel na prvním vydání \"Knihy společných modliteb\" (Book of Common Prayer), která se stala jedním z ústředních textů anglikánské církve a kterou puritáni odmítali.\n\nReformaci se přestalo dařit za vlády Marie I. Tudorovny, která se poněkud drastickými metodami snažila o návrat ke katolictví, za což si vysloužila přezdívku „Krvavá Marie“. Věci se ustálily až za vlády Alžběty I., která zrušila perzekuci protestantů prosazovanou její předchůdkyní a pomohla roku 1559 ustanovit „Zákon o jednotnosti“ (Act of Uniformity), který zavedl \"Knihu společných modliteb\" jako závaznou formu liturgie v anglikánské církvi.\n\nPo všech těchto změnách však radikálnější puritánské skupiny stále viděly na anglikánské církvi příliš katolických prvků a po vzoru kalvinistického učení usilovaly o jejich odstranění. Právě díky těmto názorům na očištění anglikánské církve od katolických vlivů si puritáni vysloužili své jméno. Dalších represí se puritánské skupiny dočkaly za vlády Jakuba I. Stuarta a Karla I. Stuarta, kteří se snažili vymýtit nekonformní kalvinistické skupiny z Anglie. Právě v této době velké množství puritánských skupin emigruje kvůli perzekuci do Holandska a do kolonií v Severní Americe. Během let 1620-1640 emigrovalo na území Nové Anglie odhadem 20 000 puritánů.\n\nPo popravě Karla I. Stuarta se vlády chopil Oliver Cromwell a z Anglie se na krátkou dobu stala republika. Cromwell byl sám zastáncem kongregacionalismu, proto bylo také v této době zrušeno episkopální (církev řízena dosazovanými biskupy) zřízení církve. Zrušen byl také Zákon o jednotnosti, stejně jako používání \"Knihy společných modliteb\". Místo ústředního textu se nové církevní zřízení snažilo nahradit knihou s názvem \"Directory for public worship\", většina farností však zachovávala předchozí liturgickou pomůcku. V této době se velice rozšířilo označení puritán. Po opětovném nastolení monarchie v roce 1660 se situace pro puritánské skupiny rapidně změnila. Nový panovník Karel II. Stuart se znovu vrátil k církevnímu zřízení, které panovalo před popravou jeho otce. Zákon o jednotnosti byl znovu s malými úpravami přijat v roce 1662 a s ním i upravená verze \"Knihy společných modliteb\". Jako následek těchto změn byl z církve vyhnán značný počet duchovních s puritánským smýšlením, tyto události vstoupily do historie pod označením „Velké vyhnání“. Toto vyhnání způsobilo rozdrobení různých puritánských skupin po Evropě, což často vedlo k asimilaci puritánů do společnosti, ve které se usadili. Puritáni vytvořili početnou více méně sourodou denominaci pouze na území Nové Anglie.\n\nPuritáni původně nebyli typickou náboženskou denominací, ani neměli žádného zřetelného vůdce. Byli spíše pomíchanou skupinou anglických reformátorů z 16. a 17. století. K těmto reformátorům se řadili jak laici, tak klér. Byli mnohem víc diversifikovaní, než se může z dnešního úhlu pohledu zdát. I když sdíleli v jádru podobné hodnoty, jejich pohledy se lišily při problémech, jako byla např. organizace církve – mezi puritány bychom našli jak kongregacionalisty, tak i episkopalisty. Rovněž názory na podobu reformace se lišily, takže pojem puritán zastřešoval příznivce limitované monarchie, parlamentní vlády, neomezeného parlamentarismu nebo často revoluce. Puritanismus se vynořil v Anglii za tudorovské éry, přičemž stavěl na myšlenkách lidí jako William Tyndale, John Frith, John Bale, John Hooper nebo John Bradford.\n\nO jednotné teologii v případě puritánů mluvit nelze, ale lze mluvit o společných znacích, kterými se vyznačují. Mezi takovéto znaky patří např. koncept božího společenství, důraz na svědomí nebo tzv. „smluvní teologie“.  Pro puritány je důležitá zejména zbožnost, která je formována jejich chápáním světa. Puritáni chápou svět i člověka jako dokonalý Boží výtvor, a tuto dokonalost je třeba odrážet i v každodenním životě, proto puritáni kladou důraz na disciplinovaný, spořádaný život.\n\nPuritáni do velké míry převzali kalvinistickou teologii. Stavěli svoje učení na myšlenkách z Bible, podle kterých chtěli řídit stát jako takový. Prosazovali decentralizaci moci, úplné odloučení od římských (papežských) obřadů, a zejména zrušení institutu anglikánského biskupa. V těchto bodech vycházejí zejména z Kalvínovy představy o člověku, který je náchylný ke hříchu a své spásy musí dosáhnout prostřednictvím víry, jako člen reformované církve. Avšak mnozí puritáni se separatistickým smýšlením se chtěli od církve distancovat kompletně a nesnažili se ji dále reformovat. Britský kalvinismus byl inspirován myšlenkami „teologie smlouvy“. Bůh uzavřel s lidmi, či konkrétně i se samotným Adamem několik typů smluv, avšak žádné takovéto myšlenky nejsou přímo v Kalvínových dílech obsaženy. Dále se s Kalvínovým učením rozchází v představách usmíření, či o osobním spasení, které je možné, ale je vzdálené od víry v ujištění o spáse. Puritáni uznávají spásu pouze pro vyvolené, což si s Kalvínovou představou opět protiřečí.\n\nPuritáni rovněž většinou přebírají pět zásad kalvinismu, také známými pod zkratkou z angličtiny „TULIP“. Tyto zásady se staly klíčovými pro mnoho puritánských skupin a denominací, které z puritánství později vycházejí.\n\nPuritáni se navzájem ovlivňovali se skupinami, které se stejně jako oni inspirovaly v učení Jana Kalvína. To však neznamená, že by vztahy mezi těmito skupinami byly pozitivní. Často mezi nimi a puritány, i mezi puritány navzájem, vznikaly spory, to platí dvojnásob o situaci v Severní Americe. Jednou ze skupin byly Presbyteriáni, odvozené od řeckého slova starší. Za zakladatele je označován John Knox. Podobně jako puritáni i presbyteriáni zakládali nové obce v Severní Americe. V teologii se od myšlenek puritánů liší několika málo prvky, více přibližují katolické církvi. Odmítají náboženské symboly, ponechávají koncepty Nejsvětější trojice, Zmrtvýchvstání, Poslední večeře, aj. Za jedinou autoritu považují podobně jako puritáni pouze Bibli. Jistou odlišnost od puritánů lze spatřit ve výzdobě kostelů, např. vyobrazeními ze života Ježíše Krista nebo výjevů z Bible.\n\nDalší skupinou, na které se dá pozorovat vliv puritánských myšlenek, jsou Kvakeři, založeni Georgem Foxem. Jejich teologie je založena na myšlence Ducha Božího, který hovoří (krom Bible) prostřednictvím „vnitřního světla“ Božího hlasu. Toto světlo je obsaženo v každém člověku, a proto je při obřadech důležité naprosté ticho. Člověk takto osvícený se údajně dostává do záchvatu, a proto svůj název odvozují od anglického slova quake (třást se). Zároveň odmítají dogmata, svátosti, instituci kněze, a zavádějí předpisy, které se vyznačují pacifismem a rovností lidí.\n\nJednou z dalších skupin jsou baptisté. Tento sbor byl v roce 1609 založen Thomasem Helwysem a Johnem Smythem v Nizozemsku. Ve své nauce odmítali křest dětí a uznávali pouze křest dospělých. Zároveň jako jedinou autoritu uznávali Bibli. Kladli důraz na odluku církve od státu, samostatné sbory, náboženskou svobodu a náboženské a sociální misie. \n\nNa území Severní Ameriky nejprve vznikla kolonie Plymouth, založena separatistickými puritány vedenými Williamem Bradfordem, kteří připluli na lodi \"Mayflower\" v roce 1620. Většina příchozích puritánů se však později usazovala v kolonii Massachusetts, což bylo jedno z míst, kde se skupinám s puritánským smýšlením podařilo vytvořit větší, do jisté míry sourodou denominaci. Na území kolonie měli správu pevně v rukou puritáni, kteří nebyli příliš tolerantní vůči ostatním formám křesťanství jako baptisté nebo kvakeři. Puritáni v kolonii Massachusetts povětšinou sdíleli názor, že reformace církve v Anglii může stále být dokončena a nechtěli se od ní plně oddělit. To byl jeden z důvodů vypuzení Rogera Williamse, původně puritánského kazatele, který mimo své separatistické názory požadoval také náboženskou toleranci. Williams unikl na jih a založil nábožensky tolerantní osadu Providence, základ budoucí kolonie Rhode Island. Později se k němu připojila Anne Hutchinsonová, která byla vyhnána kvůli teologickým rozporům s vůdčími postavami kolonie.\n\nByl jedním z „Otců poutníků“, kteří připluli s cílem trvalého osídlení amerického kontinentu na lodi \"Mayflower\". Aktivně se podílel na založení kolonie Plymouth, stejně jako na její pozdější správě. Byl několikrát zvolen guvernérem kolonie.\n\nStejně jako většina jeho spolucestujících byl Bradford anglický protestant se separatistickým smýšlením, chtěl se kompletně distancovat od struktury anglikánské církve. Ještě za vlády Alžběty I. se Bradford seznámil s Richardem Clyftonem, kazatelem s puritánskými názory na reformu církve, který výrazně ovlivnil Bradfordovo náboženské smýšlení. Po Alžbětině smrti se stal králem Anglie Jakub I. Stuart, který nebyl příznivě nakloněn dalším reformám uvnitř anglikánské církve a lidé stejného smýšlení jako Clyfton či Bradford čelili perzekucím. Proto skupina věřících vedená Clyftonem, stejně jako různé další skupiny, dospěla k názoru, že jediným řešením je kompletní oddělení od anglikánské církve. Roku 1607 skupina po značných nesnázích emigrovala do nábožensky tolerantnějšího Holandska a později do Severní Ameriky, kde založila kolonii Plymouth.\nByl anglický právník s puritánskými názory na reformu církve a jeden z hlavních zakladatelských postav kolonie Massachusetts.\n\nNarodil se do poměrně majetné rodiny na anglickém území Suffolk ve městě Edwardstone. Později začal působit jako právník ve městě Groton, kde se nacházelo rodinné sídlo Winthropů, které John zdědil roku 1613. Významnějšího postavení dosáhl John Winthrop v Londýně, kde byl dosazen do významného soudního úřadu, stále se však vracel za rodinou do města Groton.\n\nKdyž se roku 1625 chopil trůnu Karel I. Stuart, čelili reformě naladění „zbožní“ dalším perzekucím a mnoho z nich začalo uvažovat o emigraci na nový kontinent. Roku 1628 dostala Massachusetts Bay Company povolení k osídlení části území, dnes známého jako Nová Anglie. Krátce poté byla poslána první skupina osadníků vedená Johnem Endecottem, kteří měli připravit podmínky pro další osidlování.\n\nWinthrop navázal užší vztahy s Massachusetts Bay Company po tom, co Karel I. Stuart nechal roku 1629 rozpustit parlament a zahájil novou vlnu perzekucí proti reformistům, kvůli které Winthrop přišel o svou významnou úřední pozici. Winthrop se proto rozhodl pro emigraci a 8. května roku 1630 vyplul na lodi \"Arbella\" spolu s dalšími kolonizátory (převážně stejného náboženského smýšlení jako Winthrop) osídlit nový kontinent. Pravděpodobně na palubě této lodi prezentoval Winthrop své proslulé kázání \"Vzor křesťanské lásky\" (A Model of Christian Charity), ve kterém přirovnává cestu přes Atlantik ke starozákonnímu Exodu a předkládá svůj obraz nové společnosti, kterou metaforicky nazývá „Město na kopci“ (City upon a Hill). Tato fráze byla důležitá pro politický život kolonií i pozdějších Spojených států amerických až do současnosti.\n\nWinthrop od svého příjezdu až do své smrti zastával významné pozice ve správě kolonie. Kolonie Massachusetts se stala útočištěm pro různé skupiny s puritánskými názory, které prchaly před perzekucemi v Anglii. Tehdejší poměry v kolonii však byly značně vzdáleny náboženské toleranci, která panuje na území Spojených států amerických dnes. Wintrop a další chtěli, aby byla kolonie spravována pouze lidmi se správným náboženským vyznáním. Proto byla řada jedinců perzekvována z náboženských důvodů, příkladem může být Anna Hutchinsonová nebo Roger Williams, kteří byli z kolonie vyhoštěni. Tyto netolerantní praktiky však přispěly ke krystalizaci puritánství jako samostatné víceméně sourodé denominace, protože se stanovovalo, co je a co naopak není přijatelnou praxí pro „zbožné“ jedince. To pak působilo jako jednotící proces pro skupiny s různými praktikami, které přicházely žít na území kolonie.\n\n\n"}
{"id": "368309", "url": "https://cs.wikipedia.org/wiki?curid=368309", "title": "Pařížská mírová smlouva (1898)", "text": "Pařížská mírová smlouva (1898)\n\nPařížská mírová smlouva (1898) podepsaná dne 10. prosince 1898 mezi USA a Španělskem, znamenala ukončení španělsko-americké války. Kuba signatářem smlouvy nebyla, ale plnila pouze funkci pozorovatele.\n\nVálečný stav byl ukončen 12. srpna 1898, kdy ve Washingtonu došlo k podpisu \"mírového protokolu\" mezi Spojenými státy a Španělskem. Formální mírová smlouva byla pak signována v Paříži 10. prosince 1898 a ratifikována americkým Senátem 6. února 1899. Platnosti nabyla 11. dubna 1899.\n\nSpojené státy smlouvou získaly téměř všechny španělské kolonie, konkrétně Filipíny, Guam a Portoriko. Kuba byla pod americkou vojenskou správou od 17. července 1898. Na ostrově došlo k vytvoření vlastní civilní vlády. 20. května 1902 byla vojenská správa ukončena a Kuba získala nezávislost, ovšem nikoli úplnou (viz Plattův dodatek, který se stal součástí nové kubánské ústavy). Americká vláda kubánský stát předem zavázala některými omezeními, jako byl zákaz vzniku spojenectví s jinými zeměmi a možnost práva intervence v opodstatněném případě. Spojené státy na ostrově také vybudovaly svou základnu Guantánamo, která byla definována zavedením pronájmu na neomezenou dobu.\n14. srpna 1898 bylo vysláno 11 000 vojáků amerického pozemního vojska do Španělské Východní Indie (Filipíny a mikronéské dependence). Když jednotky začaly zastupovat Španělsko v kontrole nad souostrovím, došlo k bojůvkám mezi USA a revoltujícími Filipínci, které se rozhořely do válečného konfliktu známého jako filipínsko-americká válka.\n\nŠpanělská prohra znamenala definitivní konec jejího koloniálního panství v Americe a o rok později i v Tichém oceánu (po podpisu německo-španělské smlouvy). Naopak své velmocenské postavení upevnily Spojené státy.\n\n"}
{"id": "368313", "url": "https://cs.wikipedia.org/wiki?curid=368313", "title": "Delft", "text": "Delft\n\nDelft je nizozemské město ležící v provincii Jižní Holandsko mezi Haagem a Rotterdamem, jedno z nejstarších historických sídel Holandska, proslulé architekturou, modře zdobenou keramikou a univerzitou. Žije v něm přes 100 000 obyvatel.\n\nOsadu založil lotrinský kníže Gottfried IV. Hrbatý roku 1071 rozšířením svého panského dvora a zřízením prvního kanálu. Ze středonizozemského termínu pro kanál byl odvozen název města. Město rychle bohatlo díky místnímu zemědělství, řemeslům a obchodu. V 15. století se zde připomíná na 140 pivovarských (právovárečných) domů a několik tkalcoven sukna. Ve \"Zlatém věku\" Nizozemska byl Delft společně s Amsterodamem nejvýznamnějším městem hrabství Holland a dodnes jsou obě města nejpopulárnějšími turistickými místy v Nizozemí.\n\nRoku 1536 město zničil velký požár, a v následujícím období náboženské reformace byly zrušeny kláštery.\n\nV 16. a 17. století město bojovalo o nezávislost na Španělsku. Za sídlo si je zvolil vůdce povstalců, princ Vilém I. Oranžský. Roku 1572 si dal upravit rezidenci (Prinsenhof) a rozšířil městské opevnění. Reorganizoval a sjednotil pod svým velením vojska severních provincií a snažil se zabránit rozdělení země. V hodnosti místodržitele Spojených nizozemských provincií bojoval až do svého zavraždění 10. července 1584.\n\nRoku 1602 zde byla založena Nizozemská východoindická společnost (VOC) pro dálkový námořní obchod. Operovala s flotilou více než 100 lodí mezi Nizozemím a Dálným Východem. Její kanceláře byly v přístavech Indie, Barmy, na Jávě, Borneu, v Japonsku i v Číně. Obchodovala s kořením, kávou, čajem, čínským porcelánem, slonovinou a dalším luxusním zbožím.\n\nDo konce 18. století byl Delft hlavním centrem řemesel, obchodu, výtvarného umění, vědy a kultury. Vůdčími podporovateli byly šlechtické rodiny Pauw, Van der Graeff, Van Udrichem a Van der Dussen.\n\nDelftskou malířskou školu ve 2. polovině 17. století vytvořili Jan Vermeer, Carel Fabritius a Pieter de Hooch, sdružení v Cechu sv. Lukáše, jehož dům je dodnes Vermeerovým památníkem.\n\nV několika manufakturách se zde vyráběla keramika z bílé hlíny s bílou glazurou zdobenou modrým kobaltovým (někdy také pestrobarevným) dekorem, světoznámá pod jménem delftská modrá fajáns (\"Delft blauw\"). Zhotovovalo se z ní jak stolní nádobí, tak rukojeti příborů, svícny, figurky, obkladačky i podlahové dlaždice. Proslulé jsou vázy na tulipány s radiálně uspořádanými otvory pro každou květinu zvlášť a patrové vázy ve tvaru pyramidy, někdy v čínském stylu. Oblíbené byly také konvičky a smetanu ve tvaru stojící figurky krávy. V období vleklých válek mezi Anglií a Francií zdejší manufaktury a trh poněkud upadaly a po napoleonských válkách Delft klesl mezi spíše chudá provinční města. Zaostávání průmyslu však nepřímo přispělo k zachování historického jádra města s mnoha architektonickými památkami.\n\nVzdělanost byla povznesena roku 1842, kdy král Vilém II. založil Královskou akademii pro vzdělání městských inženýrů, díky níž se rozšířily podnikatelské možnosti. Tato akademie byla uzavřena roku 1864 a nahradila ji všestrannější Polytechnická škola, dodnes významná Technická univerzita Delft. Hlavními obory studia byly architektura, městské, vodní a lodní stavitelství, strojírenství a hornictví. Dnes zde studuje kolem 13 000 studentů. V žebříčku světových technických univerzit 2010 se tato univerzita umístila na 33. místě.\n\nNástup průmyslu byl podpořen železnicí, jejíž nádraží bylo v Delftu otevřeno roku 1847. K hlavním podnikům patřili výrobci lihovin a zbraní.\n\nVýznamné chrámy:\n\nPaláce a domy:\n\nOstatní stavby:\n\nV Delftu jsou továrny na zbraně, olověné kule, stroje, z potravinářského průmyslu ocet, olej, želatina, droždí a likéry. Také je tu průmysl sklářský, strojírenský, elektrotechnický, farmaceutický, papírenský a kartonážní. Vyrábí se tu košíky, město je proslulé světoznámou delftskou fajánsí.\n\n\n\n"}
{"id": "368317", "url": "https://cs.wikipedia.org/wiki?curid=368317", "title": "San Marone", "text": "San Marone\n\nSan Marone je katolický kostel v Římě, v rione Ludovisi, na via Aurora.\n\nJe zasvěcen syrskému poustevníkovi z 5. století, zakladateli maronitské církve, a je oficiálním národním kostelem libanonských maronitů s kázáním v arabštině. Byl postaven roku 1890 dle projektu architekta Viciho, a spojen se sousedícím maronitským klášterem (ten byl roku 1936 přeměněn na ubytovnu).\n"}
{"id": "368321", "url": "https://cs.wikipedia.org/wiki?curid=368321", "title": "Varnava", "text": "Varnava\n\nVarnava ( ) je řeka v severovýchodním Německu, která protéká Meklenburskem-Předním Pomořanskem. Je dlouhá 130 km. Plocha povodí měří 3200 km².\n\nPramení v Meklenburském pojezeří a teče v členité dolině. Protéká přes řadu jezer a u Rostocku vytváří rozšíření připomínající jezero, které u Warnemünde přechází do Meklenburské zátoky Baltského moře.\n\nVodní doprava je možná do Bützowa, přičemž do Rostocku mohou proplouvat i námořní lodě.\n"}
{"id": "368324", "url": "https://cs.wikipedia.org/wiki?curid=368324", "title": "Mirek Kovářík", "text": "Mirek Kovářík\n\nMiroslav Kovářík (* 15. srpna 1934 Praha) je český divadelník, kulturní publicista a redaktor, herec, moderátor a vysokoškolský pedagog.\n\nNa rodil se do rodiny zdravotní sestry a řidiče tramvaje. Vystudoval pražské pedagogické gymnázium Víta Nejedlého (maturita roku 1952) a po základní vojenské službě studoval češtinu a ruštinu na Pedagogické fakultě Karlovy univerzity. Na této univerzitě v roce 2001 obhájil rigorózní práci \"Slovo, tvar, prostor\" a získal titul PhDr.\n\nJedná se o jednu ze zakladatelských osobností litvínovského Docela malého divadla, které patřilo v 60. letech 20. století mezi významná česká divadla malých forem, dále o neúnavného propagátora moderní české poezie, výborného recitátora a dlouholetého moderátora hudebního festivalu Porta.\n\nMirek Kovářík je též, mimo jiné, již od roku 1976 autorem a moderátorem klubového pořadu Zelené peří – původně provozovaného v Praze a v Brně a Českých Budějovicích –, který pomáhá propagovat a zveřejňovat poezii mladým začínajícím autorům. Od roku 1993 do ledna 2011 existovalo \"Zelené peří\" i v rozhlasové verzi na stanici Český rozhlas 2 Praha. V šedesátých letech objevil a dodnes popularizuje poezii Václava Hraběte. Z básníkovy pozůstalosti Kovářík uspořádal k vydání několik sbírek (\"Stop-time, Blues v modré a bílé, Blues pro bláznivou holku\").\n\nSvými texty přispíval do kulturních periodik, jako Tvar, Literární noviny, A2 a další, a napsal předmluvy či doslovy k mnoha básnickým sbírkám. Soubor svých článků, esejů, rozhovorů a dalších textů uspořádal knižně pod názvem \"Život... a poezie...?: Eseje\" (Galén, 2017).\n\n"}
{"id": "368331", "url": "https://cs.wikipedia.org/wiki?curid=368331", "title": "Fontes Christiani", "text": "Fontes Christiani\n\nFontes Christiani (lat. „křesťanské prameny“) je ediční řada patristických a středověkých křesťanských textů, obvykle zkracovaná FC s pořadovým číslem svazku. Přípravu publikací řídí Verein zur Förderung der Fontes Christiani / Fontes Christiani Institute při univerzitě v Bochumi. Podobně jako ve francouzské ediční řadě Sources chrétiennes obsahují jednotlivé svazky kritický text v originále a moderní německý překlad. \n\nEdiční řada původně vycházela v nakladatelství Herder (první dvě série, 36 svazků), třetí série vychází od roku 2002 v belgickém nakladatelství Brepols. První dva svazky vyšly v roce 1990 (FC 2/1: Origenes, Römerbriefkommentar, Bd. 1; FC 3: Ambrosius, Über die Sakramente. Über die Mysterien). Publikované texty zahrnují široké spektrum starověkých autorů, např. Justin Mučedník, Tertulián, Órigenés, Klement z Alexandrie, Atanáš, Jeroným, Ambrož z Milána či Beda Ctihodný. \n\nZ českých veřejných knihoven mají značnou část této ediční řady následující:\n\n"}
{"id": "368335", "url": "https://cs.wikipedia.org/wiki?curid=368335", "title": "Ludovisi (rione)", "text": "Ludovisi (rione)\n\nLudovisi je XVI. římská městská část (rione). Leží na jižním svahu Pincia.\n\nRoku 1886 prodal kníže z Piombina rozsáhlou Villu Ludovisi městu Řím, a zde pak vznikla nová obytná čtvrť.\n\nJedná se o znak rodiny Boncompagni-Ludovisi. Tvoří jej drak a tři diagonální, zlaté pruhy.\n\n"}
{"id": "368343", "url": "https://cs.wikipedia.org/wiki?curid=368343", "title": "Aluze (rozcestník)", "text": "Aluze (rozcestník)\n\nAluze může být:\n\n"}
{"id": "368347", "url": "https://cs.wikipedia.org/wiki?curid=368347", "title": "San Lorenzo da Brindisi", "text": "San Lorenzo da Brindisi\n\nSan Lorenzo da Brindisi je bývalý římský kostel v rione Ludovisi, na via Sicilia.\n\nByl postaven roku 1912 architektem Milanim pro kapucíny.\nFasáda imituje románský sloh, s portálem podpíraným sloupy. Interiér je trojlodní. Kostel uchovával několik významných děl: na hlavním oltáři \"Svatý Vavřinec a Madona s dítětem\" od Soldaticza; a bohatou dekoraci Guerrieriho.\n\nRoku 1968 kapucíni stavbu opustili a budova byla prodána realitní kanceláři. Po přestavbě slouží jako místo konání kongresů.\n"}
{"id": "368354", "url": "https://cs.wikipedia.org/wiki?curid=368354", "title": "Úbeda", "text": "Úbeda\n\nÚbeda je město v provincii Jaén ve španělském autonomním společenství Andalusie, jehož počátky sahají do středověku. Má 36 000 obyvatel.\n\nRenesanční památky města spolu s památkami v Baeze byly v roce 2003 prohlášeny za kulturní památky světového dědictví UNESCO.\n\n\n\n"}
{"id": "368356", "url": "https://cs.wikipedia.org/wiki?curid=368356", "title": "Baeza", "text": "Baeza\n\nBaeza je město v provincii Jaén ve španělském autonomním společenství Andalusie. Je poměrně malé, počet jeho obyvatel je přibližně patnáct tisíc.\n\nVe městě se nachází řada památek, z nichž některé patří k nejzachovalejším památkám italské renesance ve Španělsku. Tyto renesanční památky spolu s památkami v Úbedě byly v roce 2003 prohlášeny za kulturní památky světového dědictví.\n\n"}
{"id": "368358", "url": "https://cs.wikipedia.org/wiki?curid=368358", "title": "Klička (pletenina)", "text": "Klička (pletenina)\n\nKlička (anglicky \"loop\", německy \"Maschenschleife\") je plošně ztvarovaný úsek nitě položené na pletací jehlu.\n\nKličky slouží v pletenině ke vzorování a ovlivnění některých vlastností výrobku (roztažnost aj.). Ve vazbě pleteniny se kličky uplatňují jen jako pomocné prvky, které samy nemohou zajistit provázání nitě.\n\nKlička otevřená se tvoří při otevřeném kladení nití na jehlu. Otevřeně kladená nit postupuje k další jehle ve stejném směru, v jakém se kladla na jehlu předcházející.\n\nKlička uzavřená je vytvořena při uzavřeném kladení na jehlu.\nUzavřeně kladená nit postupuje k další jehle v opačném směru, v jakém se kladla na jehlu předcházející. Uzavřená klička se často také nazývá \"smyčka\".\n\nKlička záchytná vzniká z nitě na prázdné jehle a tvoří základ sloupku. Řádek záchytných kliček tvoří začátek pleteniny\n\nKlička chytová se vytváří z nitě kladené na jehlu, která se v průběhu pletení neprovlékne očkem\n\nKlička podložená vzniká z nitě, která se neklade na jehlu; jeví se jako rovný úsek nitě\n\nKlička plyšová je část očka nebo chytové kličky, která leží volně ve tvaru obloučku na povrchu pleteniny\n\n"}
{"id": "368368", "url": "https://cs.wikipedia.org/wiki?curid=368368", "title": "James Grady", "text": "James Grady\n\nJames Grady (* 30. dubna 1949 Shelby, Montana) je americký spisovatel dobrodružných románů, scenárista a novinář. Jeho nejznámějším dílem je špionážní příběh \"Šest dnů Kondora\", později zfilmovaný jako \"Tři dny Kondora\" s Robertem Redfordem v hlavní roli.\n\nJames Grady vystudoval žurnalistiku na montanské státní univerzitě. Ve svých 24 letech prodal své první dílo, \"Šest dní Kondora\". V letech 1973–1974 působil jako asistent montanského senátora Lee Metcalfa, v té době napsal román \"Shadow of the Condor\". Později více než čtyři roky pracoval jako investigativní reportér pro Jacka Andersona.\n\nJe držitelem několika ocenění, mimo jiné francouzské Grand Prix du Roman Noir (2001) či italské Medaile Raymonda Chandlera (2003). Také byl nominován na Edgar Award a Montanská univerzita mu předala ocenění \"Outstanding Alumni Award\".\n\nŽije s manželkou Bonnie na předměstí Washingtonu, D. C., mají spolu dvě děti – Nathana a Rachel (filmařka, nominována na Oscara za dokumentární snímek \"Jesus Camp\").\n\n\n\n"}
{"id": "368371", "url": "https://cs.wikipedia.org/wiki?curid=368371", "title": "Královský palác v Aranjuezu", "text": "Královský palác v Aranjuezu\n\nKrálovský palác v Aranjuezu slouží pro potřeby španělského krále. Nachází se v městě Aranjuez v autonomním společenství Madrid. Stavba byla realizována španělskými architekty Juanem de Herrerem a Juanem Bautistou de Toledem na popud Filipa II.\n\nPalác s přilehlou oblastí byl v roce 2001 zapsán mezi památky světového dědictví pod názvem \"Kulturní krajina Aranjuez\".\n\n"}
{"id": "368386", "url": "https://cs.wikipedia.org/wiki?curid=368386", "title": "Matti Vanhanen", "text": "Matti Vanhanen\n\nMatti Taneli Vanhanen (* 4. listopadu 1955, Jyväskylä, Finsko) je finský politik, který byl od roku 2003 do 18. června 2010 finským premiérem. Od roku 1975 je členem finské Strany středu (Suomen Keskusta), jejíž předsedou byl od října 2003 do června 2010.\n\nVystudoval politické vědy. V letech 1985 až 1991 pracoval jako novinář pro místní noviny Kehäsanomat, kde od roku 1988 působil jako šéfredaktor.\n\nV roce 1991 se stal předsedou mládežnické organizace Strany středu a byl zvolen poprvé do finského parlamentu. Zaměřoval se v první řadě na ekologické otázky, například vyslovoval se proti páté jaderné elektrárně ve Finsku, ačkoli seděl zároveň v představenstvu finských elektropodnikatelů „Fortum“.\n\n17. dubna 2003 se stal ministrem obrany v kabinetu premiérky Anneli Jäätteenmäkiové. Po jejím odstoupení 24. června 2003 se stal Vanhanen novým premiérem Finska.\n\nDo finských prezidentských voleb 2006 nastoupil jako kandidát Strany středu. V prvním kole volby dosáhl 18,6 % voličských hlasů a nepostoupil tak do dalšího kola.\n\nV době jeho působení ve funkci premiéra Finsko předsedalo Evropské unii od 1. července 2006 do 31. prosince 2006. 18. června 2010 podal demisi.\n"}
{"id": "368389", "url": "https://cs.wikipedia.org/wiki?curid=368389", "title": "Garoowe", "text": "Garoowe\n\nGaroowe je hlavní město státu Puntland v somálském regionu Nugaal. Nachází se zde parlament, prezidentský palác a úřady ministerstev.\n\nV Garoove žije 57 300 obyvatel, a je tak třetím největším městem regionu po městech Boosaaso a Gaalkacyo. Garrowe je geografickým středem státu Puntland a prochází jím severo-jižní somálská dálnice. Město se nachází na strategickém místě mezi dálnicemi spojujícími největší města jižního a severního Somálska. Ve městě se nachází množství škol a velká nemocnice. Město je domovem Puntlandské státní univerzity.\n\n"}
{"id": "368390", "url": "https://cs.wikipedia.org/wiki?curid=368390", "title": "2014", "text": "2014\n\n2014 (MMXIV) byl rok, který v souladu s gregoriánským kalendářem začal ve středu 1. ledna 2014 a skončil ve středu 31. prosince 2014.\n\n\n\n\n\n\n\n\n\n\"V tomto seznamu jsou uvedeni pouze představitelé významnějších států.\"\n\n\n"}
{"id": "368391", "url": "https://cs.wikipedia.org/wiki?curid=368391", "title": "Operační analýza", "text": "Operační analýza\n\nJako operační analýza nebo též operační výzkum se označují postupy aplikující matematické metody na řešení některých úloh, zejm. ekonomických, logistických, vojenských nebo organizačních. Využívají se zejména některé partie diskrétní matematiky (zejm. teorie grafů), teorie pravděpodobnosti a statistika, ale i matematická analýza a algebra. Cílem operační analýzy je vytvořit model (formální popis) dané situace a následně provést jeho optimalizaci, tedy nalezení hodnot parametrů modelu, pro které dosahuje sledovaný výstup modelu extrému.\n"}
{"id": "368401", "url": "https://cs.wikipedia.org/wiki?curid=368401", "title": "The KMPlayer", "text": "The KMPlayer\n\nThe KMPlayer je korejský multimediální přehrávač pro operační systém Microsoft Windows. Díky zabudovaným kodekům podporuje přehrávání mnoha formátů hudebních a video souborů včetně avi, 3gp, mpeg... těch neúplných nebo komprimovaných. The KMPlayer je dostupný v mnoha jazycích včetně češtiny.\n\nPro grafické prostředí KDE existuje jiný přehrávač s názvem KMPlayer.\n\nThe KMPlayer je znám pod několika názvy, které se měnily v průběhu uvolňování novějších verzí. I proto se často plete s programem KMPlayer pro grafické prostředí KDE.\nOd verze 3.0.0.1438 přehrávač nesl název \"KMPlayer\" příp. \"KMP\". Na stránce o programu lze pak nalézt název \"The KMPlayer Professional Media Player\" a \"The KMPlayer\". V novějších verzích se pak prosazuje právě název \"The KMPlayer\" nebo \"The KMP Player\". Na základě licenční stránky je ale oficiální název programu \"K-Multimedia Player\".\n\nZákladní verze je pro operační systémy Windows, ale dostupný je i pro chytré mobilní telefony s operačními systémy iOS a Android, a to s názvem KMP Mobile App. Ta je dostupná jak na serveru Google Play, tak na App Store.\n\n\nVideo formáty:\n\nAudio formáty:\n\nThe KMPlayer podporuje následující pluginy:\n\n\n"}
{"id": "368402", "url": "https://cs.wikipedia.org/wiki?curid=368402", "title": "Huť Poldi", "text": "Huť Poldi\n\nHuť Poldi je ochranná známka a název několika podniků v Kladně. Kladenské železárny Poldi založil v roce 1889 podnikatel Karl Wittgenstein, otec slavného filozofa Ludwiga Wittgensteina. Podnik postupně rostl, zejména válečnými zakázkami v obou světových válkách. Ve druhé polovině 20. století do ní byla včleněna prakticky veškerá ocelářská výroba v Kladně. Po roce 1989 nastal úpadek a podnik se rozpadl na několik nástupnických firem. Část patří od roku 1999 německé firmě Scholz a.s.\n\nRoku 1889 založil v sousedství Vojtěšské huti na Kladně vídeňský podnikatel a ředitel válcoven v Teplicích Karl Wittgenstein speciální ocelárnu. Na počest jeho manželky Leopoldiny, která pocházela z Prahy, dostal podnik jméno Poldina huť. Huť byla součástí velkého uhelného, železářského a ocelářského kartelu, „Pražské železářské společnosti“ (\"Prager Eisenindustrie-Gesellschaft\"), do něhož patřily i železárny v Králově Dvoře u Berouna. V roce 1893 si nechal podnik registrovat ochrannou známku s profilem hlavy paní Leopoldiny (\"Poldi\"). Roku 1897 dodávala huť výkovky pro první oceánské rakousko-uherské bitevní lodě třídy Habsburg. Wittgenstein byl tvrdý podnikatel a jeho racionalizační kroky – zejména v Rakousku – vyvolaly značný odpor. Roku 1898 proto své podíly ve společnosti prodal a žil jako bohatý soukromník a známý mecenáš.\n\nRoku 1900 zaměstnávala Huť Poldi asi 1200 dělníků a vyráběla 36 tisíc tun oceli a 16 tisíc tun hotových výrobků, zejména děl, hlavní, dále ocelová péra, ocel na nástroje a ocelové dráty. Většina výrobků se vyvážela. Kolem roku 1900 zde bylo vyvinuto velmi úspěšné Poldi kladívko na dílenské měření tvrdosti, varianta Brinellovy metody. V letech 1903–1911 postavil slavný vídeňský architekt Josef Hoffmann „Dům hostů Poldi“ včetně vnitřního vybavení, vilu pro ředitele a navrhl nové fasády budov. Roku 1908 vznikla v huti Poldi první elektrická pec na území dnešní ČR a roku 1909 byla použita ocel Poldi na konstrukci vozu , který v roce 1911 ustavil v Daytoně (USA) světový rychlostní rekord 211,51 km/h. V letech 1916–1920 vznikla pobočka firmy v Chomutově.\n\nV roce 1922 byla patentována žáruvzdorná ocel POLDI AKC, jejíž složení celosvětově ovlivnilo vývoj těchto materiálů.\n\nRoku 1929 zaměstnávala Huť Poldi 4000 dělníků a vyráběla 40 tisíc tun výrobků, zejména dělových a kulometných hlavní, nástrojů a klikových hřídelů. Dvě třetiny produkce se vyvážely.\n\nGenerálním ředitelem Poldiny hutě byl v období 1932–1945 Dipl. Ing. Dr. Franz Hummelberger a během okupace byla Huť Poldi součástí \"Herrmann-Göring Werke\". Roku 1938 byly dodány konstrukční oceli pro automobil Thunderbolt, s nímž britský závodník George Eyston v letech 1938–1939 ustavil tři světové rychlostní rekordy, všechny nad 500 km/h. V téže době vrcholily dodávky ocelí POLDI pro československou armádu. Již dříve dodala Poldina huť pancéřování pro největší československou válečnou loď, dunajský monitor President Masaryk. Těsně před 2. světovou válkou měla Poldina huť pobočky se sklady a obchodní zastoupení ve 39 zemích světa.\n\nŽáruvzdorné oceli POLDI se uplatnily na československých cvičných proudových letounech Aero L-29 Delfín a jejich pokračovatelích Aero L-39 Albatros.\n\nRoku 1969 byla zahájena výroba chirurgických souprav z korozivzdorných ocelí Poldi. Roku 1980 byly použity titanové slitiny POLDI na čs. akrobatické letouny Zlín Z-50, na nichž letci Ivan Tuček a Petr Jirmus získali tituly mistrů světa v letecké akrobacii. Roku 1990 obdržela POLDI zlatou medaili na výstavě Brussels Euréka za ocel POLDI ATABOR, sloužící k ukládání jaderných odpadů.\n\nNyní patří Poldi kyperské společnosti Rucarto Limited. Dne 18.1. 2019 byla Huť Poldi v elektronické dražbě vydražena za vyvolávací cenu 140 milionů Kč společností Opimo Trade z Velké Polomi, která se o podnik zajímala už v minulosti.\n\nReorganizace podniku\n\nPoldi měla povolenou reorganizaci, proti které se odvolal jeden z věřitelů. Osud Poldi je nejasný, zaměstnanci jsou doma za 80% mzdy. V podniku zatím zůstalo 149 zaměstnanců.\n\n\n \"type\": \"FeatureCollection\",\n \"features\": [\n</mapframe>\n"}
{"id": "368407", "url": "https://cs.wikipedia.org/wiki?curid=368407", "title": "Klička", "text": "Klička\n\nKlička může být:\n\n\n\n"}
{"id": "368423", "url": "https://cs.wikipedia.org/wiki?curid=368423", "title": "Jako Šántidéví", "text": "Jako Šántidéví\n\nJako Šántidéví (2003) je poslední autorské album Zuzany Navarové. Nahrála je se skupinou Koa a výraznější autorský podíl na něm má i Mário Bihári, multiinstrumentalista kapely.\n\nDo své smrti v roce 2004 Zuzana Navarová nazpívala už jen pět písniček na albu Josefa Kainara a Karla Plíhala \"Nebe počká\" (2004) a tři svoje písničky, které vyšly na albu \"Koa\" (2006).\n\nAlbum \"Jako Šántidéví\" obsahuje 17 písniček. Název alba je slovní hříčkou a znamená „(zpívej) jako Bohyně míru“ (překlad z hindštiny).\n\n\n"}
{"id": "368424", "url": "https://cs.wikipedia.org/wiki?curid=368424", "title": "San Cristóbal de La Laguna", "text": "San Cristóbal de La Laguna\n\nSan Cristóbal de La Laguna je město na Kanárských ostrovech v severní části ostrova Tenerife. Je součástí metropolitní oblasti Santa Cruz de Tenerife.\n\nVe městě se nachází Universidad de La Laguna, kterou navštěvuje okolo třiceti tisíc studentů. Byla založena počátkem 18. století. Samotné San Cristóbal de La Laguna založil koncem 15. století Alonso Fernández de Lugo; v roce 1999 bylo město vyhlášeno za památku světového dědictví. Ve městě se nachází katedrála Panny Marie Pomocné. Dalším z významných kostelů města, je královská svatyně Cristo de La Laguna, kde obraz ukřižovaného Ježíše Krista vysoce ctěný na Kanárských ostrovech. Nejstarší kostel ve městě je Iglesia de la Concepción.\n\nMěsto také upozornila na klášter sv Kláry z Assisi a klášter svaté Kateřiny Sienské, ve druhém je neporušené tělo jeptiška María de León Bello y Delgado má pověst zázračného.\n\n\n"}
{"id": "368425", "url": "https://cs.wikipedia.org/wiki?curid=368425", "title": "GameFAQs", "text": "GameFAQs\n\nGameFAQs je primárně anglickojazyčný server zaměřený na počítačové a konzolové hry a především na poskytování návodů, tipů, cheatů a odpovědí na často kladené otázky k nim. Server vznikl již v roce 1995 a od roku 2003 jej vlastní společnost CNET Networks. Dle serveru Alexa byl GameFAQs přibližně stým nejnavštěvovanějším severem ve Spojených státech. V červnu 2015 byl až na 503. místě. Obsah je tvořen dobrovolníky a jejich příspěvky jsou před publikovány schvalovány správci.\n"}
{"id": "368440", "url": "https://cs.wikipedia.org/wiki?curid=368440", "title": "Martinus Willem Beijerinck", "text": "Martinus Willem Beijerinck\n\nMartinus Willem Beijerinck (16. března 1851, Amsterdam, Nizozemsko – 1. ledna 1931), byl nizozemský botanik a mikrobiolog, profesor na Polytechnickém institutu v Delftu.\n\nIzoloval řadu především půdních bakterií jejich kultivací na selektivních živných půdách — např. sirné bakterie a nitrifikační bakterie (hlízkové bakterie, \"Azobacter\", atd.). Roku 1898 jako první použil termín „virus“ při experimentech s tabákovou mozaikou. V roce 1905 mu byla udělena Leeuwenhoekova medaile. Byl znám svým asketickým životním stylem.\n"}
{"id": "368445", "url": "https://cs.wikipedia.org/wiki?curid=368445", "title": "Bitva o Bougainville", "text": "Bitva o Bougainville\n\nBitva o Bougainville (1943–1945) byla bitva o ostrov Bougainville mezi jednotkami západních Spojenců a císařským Japonskem, součást pozdní fáze operace Cartwheel. Snaha Spojenců získat zpět ostrov spadající pod správu Austrálie byla až sekundární účel operace, hlavním cílem bylo vybudovat zde vojenskou a leteckou základnu, která by neutralizovala japonské letiště na Rabaulu, poskytla námořnictvu a pozemním silám podporu v pronikání do přilehlého japonského teritoria a pomohla zablokovat přísun materiálu a posil na Novou Guineu a Šalomounovy ostrovy.\n\nBitvu zahájilo vylodění Spojenců 1. listopadu 1943 u mysu Torokina. Vzhledem k poměru sil nebyly šance Japonců na úspěšnou obranu nijak zvlášť reálné, fakticky bitvu rozhodly první dva dny bojů, zahrnující jednak úspěšné vylodění, jednak relativně malou, ale strategicky významnou bitvu v zátoce císařovny Augusty, v níž ztroskotal pokus japonského námořnictva o útok na vyloďovací prostor.\n\nBitva ovšem trvala dál, především v prostorách tropického pralesa, který pokrýval většinu ostrova a v němž nalezl útočiště zbytek japonské posádky, odříznuté od zásobování i posil. Japonské námořnictvo se ji ještě pokoušelo zásobovat pomocí tzv. Tokijských expresů, ovšem tuto taktiku opustilo po rozbití posledního z nich v bitvě u mysu svatého Jiří. Japonské síly na ostrově kapitulovaly 21. srpna 1945.\n\n"}
{"id": "368446", "url": "https://cs.wikipedia.org/wiki?curid=368446", "title": "Grafický designér", "text": "Grafický designér\n\nGrafický designér (někdy jen grafik) je člověk pracující v oboru grafický design. Obvykle se zabývá komponováním obrázků a textů. Grafický designér vytváří grafiku hlavně do publikací, ať už tištěných nebo elektronických. Bývá zodpovědný rovněž za typografii, ilustrace a webdesign. Výsledkem jeho práce mohou být brožury, letáky, plakáty, billboardy nebo jiné reklamní materiály. Cílem grafického designéra je prezentovat informace přístupně a esteticky.\n\nGrafičtí designéři, jako i jiní výtvarní umělci, někdy vytvoří umělecké dílo jen z čisté inspirace pro svoje uspokojení i radost nebo pro svůj dobrý pocit či zábavu. Mnozí však pracují na zakázku pro klienty, kteří chtějí propagovat nebo publikovat nějaké téma, služby nebo produkt.\n"}
{"id": "368447", "url": "https://cs.wikipedia.org/wiki?curid=368447", "title": "Trať 270", "text": "Trať 270\n\nJako trať 270 jsou v jízdním řádu pro cestující společně uvedeny tyto tratě:\n"}
{"id": "368448", "url": "https://cs.wikipedia.org/wiki?curid=368448", "title": "Curtain Call: the Hits", "text": "Curtain Call: the Hits\n\nCurtain Call: The Hits je kompilační hudební album amerického rappera Eminema. Vydáno bylo v roce 2005. Zahrnuje jeho největší dosavadní hity.\n\n\n"}
{"id": "368450", "url": "https://cs.wikipedia.org/wiki?curid=368450", "title": "Selman Abraham Waksman", "text": "Selman Abraham Waksman\n\nSelman Abraham Waksman (22. července 1888 Rusko, nyní příslušné území náleží Ukrajině – 16. srpna 1973), byl americký biochemik a mikrobiolog a profesor na Rutgers University. Zkoumal převážně organismy žijící v půdě. Jeho výzkum vedl k objevu streptomycinu a dalších nejméně dvanácti antibiotik (např. neomycin, candidin a dalších) a založení vědeckého institutu Waksman Institute of Microbiology, který se nachází v kampusu Busch na Rutgers University ve městě Piscataway v New Jersey v USA. \n\nV roce 1950 byl oceněn Leeuwenhoekovou medailí a od roku 1952 je držitelem Nobelovy ceny za fyziologii a medicínu za objev streptomycinu, prvního účinného antibiotika proti tuberkulóze.\n"}
{"id": "368455", "url": "https://cs.wikipedia.org/wiki?curid=368455", "title": "James Gosling", "text": "James Gosling\n\nJames Gosling O.C., Ph.D. (* 19. května 1955 poblíž Calgary, Alberta, Kanada) je kanadský softwarový programátor, který se nejvíce proslavil jako autor objektově orientovaného, multiplatformního programovacího jazyka Java (původně pojmenovaného \"Oak\").\n\nV roce 1977 získal na University of Calgary titul B.Sc (bakalář přírodních věd) v oboru informatika, v témže oboru v roce 1983 získal titul Ph.D. na Carnegie Mellon University. Jeho disertační práce měla název \"The Algebraic Manipulation of Constraints\".\n\nV roce 1981 vytvořil první verzi textového editoru Emacs, který běžel pod UNIXem. Pojmenoval jej Gosling Emacs (Gosmacs). Dále vytvořil jednu z prvních víceprocesorových verzí UNIXu, několik překladačů, emailových agentů a window managerů.\n\nV letech 1984–2010 byl zaměstnaný u společnosti Sun Microsystems. V roce 1991 provedl originální návrh programovacího jazyka Java a implementoval jeho první překladač a virtuální stroj. Od roku 1992 se podílel na vývoji dalších verzí jazyka Java.\n\nDále pracoval jako vedoucí na projektech NeWS, uživatelské rozhraní UNIXu a windowing system. Byl členem komise pro eliminaci grafických a architektonických nedostatků systému Unix. Spolupracoval na vývoji webového prohlížeče HotJava.\n\nRoku 2005 byl jmenován do pozice hlavního vědeckého poradce oddělení, které se zabývalo vývojem klientského softwaru v jazyce Java. Jeho hlavní pracovní náplní byla korekce a dohled nad pokračujícím vývojem jazyka Java, speciálně virtuálního stroje a class knihoven.\n\nMimo to reprezentoval firmu Sun na konferencích, velmi pečlivě sledoval trendy v oblasti IT a zároveň komunikoval s vývojáři i uživateli, aby mohl lépe předvídat potřeby zákazníků, které by promítl do vývoje technologie Java.\n\nFirmu Sun Microsystems opustil 2. dubna 2010, krátce poté, co byla převzata společností Oracle Corporation.\n\nDne 28. března 2011 oznámil, že byl zaměstnán společností Google. Pět měsíců na to se zapojil do start-up projektu Liquid Robotics. Zároveň figuruje jako poradce ve společnosti Typesafe.\n\nV roce 2007 získal vyznamenání Officer of the Order of Canada. Order je v Kanadě nejvyšší občanské vyznamenání a Officer je druhý nejvyšší stupeň tohoto vyznamenání.\n\nDále získal mnoho profesních ocenění jako např. Innovator of the Year udělované časopisem Discover Magazine a Software Development's \"Programing Excellence Award\". Je autorem více jak deseti patentů.\n\nV roce 2006 se byl nucen poprvé po dlouhé době oholit. Podle něj ho jeho žena ani jeho děti ještě nikdy před tím bez vousů neviděli.\n\n\n"}
{"id": "368456", "url": "https://cs.wikipedia.org/wiki?curid=368456", "title": "Sklenička", "text": "Sklenička\n\nSklenička může znamenat:\n\n\n"}
{"id": "368457", "url": "https://cs.wikipedia.org/wiki?curid=368457", "title": "Zoborožec kaferský", "text": "Zoborožec kaferský\n\nZoborožec kaferský (\"Bucorvus leadbeateri\") je velký africký pták.\n\nSpolečně s blízce příbuzným zoborožcem havraním je největším žijícím zoborožcem. Dorůstá 90 – 129 cm, váží 2,2 – 6,2 kg a v rozpětí křídel měří 520 – 600 mm; samci jsou přitom značně větší než samice. Je celý černý, má velký zahnutý zobák a bílé konce křídel, které jsou v letu jeho spolehlivou charakteristickou. Obě pohlaví se liší nejen ve velikosti, ale také ve zbarvení. Samec má jasně červeně zbarvenou kůži na hlavě a hrdle, samice má na červeně zbarveném hrdle navíc tmavě modré a mladí ptáci pro změnu žluté zbarvení.\n\nZoborožec kaferský se vyskytuje na rozsáhlém území afrického kontinentu v rozmezí od severní Namibie a Angoly až po sever Jihoafrické republiky, Burundi a Keňu. Žije v savanách a na suchých, travnatých otevřených pláních. V Červeném seznamu ohrožených druhů je označen za zranitelný druh a většina jedinců dnes přežívá pod pevnou ochranou v afrických přírodních rezervacích a v národních parcích.\n\nZoborožec kaferský se zdržuje převážně na zemi. Žije v menších, obvykle 5 – 10 členných skupinách vedených jedním dominantním párem. Skupina si hájí území velké přibližně a aktivně z něj vyhánějí zoborožce z jiných skupin. Je všežravý, v jeho potravě však převládá masná strava. Nejčastěji loví především plazy, hlemýždě a hmyz, dokáže však ulovit i mnohem větší živočichy až do velikosti zajíce.\n\nDo stromové dutiny klade 1 – 3 vejce, na kterých sedí výhradně samice po dobu 37 – 43 dní. Mláďata jsou na rodičích závislá poměrně dlouhé období a plně se osamostatňují až po 6 – 12 měsících života.\n\nZoborožec kaferský je chován přibližně v 90 evropských zoo.\n\nV rámci Česka se jedná o (stav ke konci roku 2017):\n\n\nDříve byl zoborožec kaferský chován také v Zoo Plzeň a Zoo Ústí nad Labem.\n\nNa Slovensku je k vidění v Zoo Bojnice a Zoo Košice.\n\nPrvní jedinci tohoto druhu byli chováni v Zoo Praha již v 50. letech 20. století. Po takřka třicetileté pauze byl chov obnoven v roce 1984. První odchov se podařil až o deset let později. Mládě narozené 20. května bylo odchováno uměle a stalo se vůbec prvním evropským odchovem u tohoto afrického druhu. V roce 1995 se podařil další odchov, tentokrát již přirozený, byť se rodičovský pár mohl spolehnout na pomoc chovatelů. Sameček dostal jméno Vendelín a stal se otcem mnoha dalších mláďat, díky čemuž patří Zoo Praha ke špičce v chovu zoborožců kaferských.\n\nNa Štědrý den roku 2011 se vylíhlo v pořadí již 18. mládě tohoto druhu v Zoo Praha.\n\nKe konci roku 2018 byl chován pár těchto zvířat.\n\nZoborožci kaferští byli dříve chováni v místech dnešního Údolí slonů (horní část zoo). V současnosti obývají lagunu v Ptačích mokřadech v dolní části zoo.\n\n"}
{"id": "368460", "url": "https://cs.wikipedia.org/wiki?curid=368460", "title": "Talebovo rozdělení", "text": "Talebovo rozdělení\n\nTalebovo rozdělení označuje situaci, ve které je vysoká pravděpodobnost malého zisku a malá pravděpodobnost velmi vysoké ztráty. V této situaci je očekávaná hodnota záporná, což však nemusí být vzhledem k zdánlivě nízkému riziku a stálým výnosům vždy patrné. Talebovo rozdělení je pojmenováno po N. N. Talebovi, který ve své knize \"Fooled by Randomness\" kriticky rozebral investiční strategii účastníků finančních trhů.\n\nEkonom John Kay použil termín Talebovo rozdělení v článku srovnávajícím riskující řidiče s manažery hedgeových fondů: Podobně jako řidič automobilu může riskantní jízdou opakovaně dosáhnout malých zisků v podobě kratší doby jízdy, i investiční manažer může díky spekulacím opakovaně zvyšovat svůj výnos. Avšak podobně jako hazardující řidič riskuje svůj život, tak i investiční manažer riskuje ztrátu větší než součet předchozích zisků.\n"}
{"id": "368463", "url": "https://cs.wikipedia.org/wiki?curid=368463", "title": "Johan Barthold Jongkind", "text": "Johan Barthold Jongkind\n\nJohan Barthold Jongkind (3. června 1819, Lattrop, Nizozemsko – 9. února 1891, Le Côte-Saint-André, Francie) byl nizozemský malíř.\n\nŽil převážně ve Francii, kde si jej velmi vážili jak v uměleckých kruzích, tak i milovníci umění. Byl znám jako \"malíř Hornfleuru a pařížských ulic\". Édouard Manet ho nazval \"Otcem moderního krajinářství\" a mladí malíři, jako Claude Monet, který byl v dobách svých začátků jeho žákem, byli uneseni jeho stylistickou odvahou a jeho krajinkami, které od roku 1860 nesly znaky impresionismu.\n\nNarodil se v Lattropu ve východní části Holandska, jako osmý z deseti dětí. Dětství však strávil v přístavu Vlaardingen na řece Máze, západně od rotterdamského přístavu, kde byl jeho otec jmenován výběrčím daní.\n\nV roce 1835 ukončil školu a pracoval jako mladší úředník na notářském úřadu. Po smrti svého otce v roce 1836 odešel do Haagu, na Uměleckou akademii, kde studoval kresbu a pracoval v dílně mistra krajináře Andrease Schelfhouta (1837).\n\nDo roku 1845 svědomitě studoval krajinomalbu podle holandských tradic. Inspirací při jeho práci byli slavní malíři tzv. „Zlatého holandského století“.\n\nNa začátku 19. století holandští malíři nahlíželi do svých dějin a vraceli se k dílům J. Vermeera, L. Backhuysena, Van der Neera, Van de Veldeho. Jongkind kreslil klasická témata jako přístavy, lodě, kanály, větrné mlýny, zimní scény s bruslaři v realistickém stylu, čímž navázal na holandské naturalisty.\n\nV roce 1845 se setkal s Eugenem Isabeyem, vedoucí osobností francouzské romantické školy, který jej pozval do Paříže a stal se jeho studentem.\n\nVe stejné době jej doporučili Princi Oranžskému (pozdějšímu Vilému III. Nizozemskému), který mu půjčil peníze na cestu do Paříže, kam přibyl v březnu 1846. Pracoval v Isabeyho dílně a studoval v ateliéru F. E. Picota. Také se seznámil s mnohými malíři tzv. b[Barbizonská škola|barbizonské školy]].\n\nNamísto pamětihodností a přírody však kupodivu maloval netradiční pohledy na Paříž. V roce 1847 navštívil poprvé Le Havre a v roce 1850 cestoval spolu s Isabeyem z Dieppe do Le Havre. Na těchto cestách se zamiloval do normandského pobřeží. Jeho obraz \"Pohled na přístav Harfleur\" si na Pařížském salónu vysloužil všeobecný obdiv a uznání.\n\nV roce 1855, po smrti své matky odejel zpět do Holandska a žil v Rotterdamu, kde se vrátil k tradičnímu malování. Začaly se projevovat jeho psychické problémy (paranoia a melancholie).\n\nV roce 1860 z podnětu hraběte Dorii, s pomocí malíře Adolfa Felixe Calsa a obchodníka Père Martina se uskutečnila aukce děl 88 umělců, včetně Corota, Isabeyho a Rousseaua ve prospěch Jongkinda, aby se mohl vrátit do Paříže. V dubnu 1860 se vrátil do Paříže. V témže roce se seznámil s Jozefínou Fesserovou, holandskou malířkou, která se stala jeho přítelkyní a pomáhala mu zvládat jeho těžkou situaci. Každé léto trávil na pobřeží Normandie, kde se setkával se svými přáteli. Maloval s Boudinem, Monetem, Corotem, chodil na výlety po pobřeží.\n\nJeho zdravotní problémy se postupně zvětšovaly. V roce 1878 odejel do La Côte-Saint-André, kde měl syn Jozefíny Fesserové vilu. Opustil ji jen na pár výletů do Provensálska a zimní práci ve svém ateliéru v Paříži. V té době měl mnoho zákazníků a ceny jeho děl stoupaly.\n\nV roce 1891 se jeho zdravotní stav prudce zhoršil, čemuž určitě nepomohl i alkohol. Zemřel v nemocnici „Saint-Rambert hospital“ nedaleko od Grenoblu. Je pochován na hřbitově v Côte-Saint-André.\n"}
{"id": "368473", "url": "https://cs.wikipedia.org/wiki?curid=368473", "title": "Universal Plug and Play", "text": "Universal Plug and Play\n\nUniversal Plug and Play (UPnP) je sada síťových protokolů vyhlašovaných UPnP Forem. Cílem UPnP je umožnit jednoduché připojení periferních součástí počítače a zjednodušit zavádění sítí v domácnostech (sdílení dat, komunikace a zábava) i podnicích. UPnP toho dosahuje definováním a publikováním řídicích protokolů UPnP zařízení postavených na otevřených, na Internetu založených komunikačních standardech.\n\nTermín UPnP je odvozen od plug-and-play, což je technologie pro automatickou konfiguraci hardwarových zařízení připojených k počítači.\n\nUPnP architektura umožňuje peer-to-peer spojení počítačů, síťových zařízení a zařízení pro bezdrátovou komunikaci. Jedná se o distribuovanou otevřenou technologii založenou na standardech jako jsou TCP/IP, UDP, HTTP a XML.\n\nUPnP architektura podporuje automatickou konfiguraci sítě. Zařízení kompatibilní s UPnP od libovolného výrobce se může dynamicky připojit k síti, obdržet IP adresu, na vyžádání oznámit své schopnosti a dozvědět se schopnosti ostatních zařízení v síti. DHCP a DNS servery jsou volitelné a jsou použity jen když jsou dostupné v síti. Zařízení mohou opustit síť automaticky bez zanechání nežádoucích stavových informací.\n\nDalší vlastnosti UPnP:\n\nZákladem UPnP sítí je IP adresování. Každé zařízení musí mít DHCP klienta a hledat DHCP server když se poprvé připojí do sítě. Pokud není DHCP server dostupný, tak si musí jednotka zařízení přiřadit adresu sama. Pokud během DHCP transakce obdrží jednotka jméno (např. přes DNS), může toto jméno používat v komunikaci v podsíti.\n\nPrvní krok po obdržení IP adresy je zjišťování ostatních zařízení na síti. Po připojení zařízení do sítě mu UPnP Discovery protokol umožní ohlásit své služby kontrolním bodům na síti. Podobně, pokud je přidán kontrolní bod, Discovery protokol mu umožní hledat na síti požadovaná zařízení. Základní prvek je v obou případech zpráva Discovery, obsahující několik základních specifik o daném zařízení či jeho službách, například jeho typ, identifikátor a ukazatel na detailnější informace. UPnP Discovery protokol je založen na SSDP (Simple Service Discovery Protocol) navrženém firmami Microsoft a Hewlett-Packard.\n\nDalším krokem UPnP je Popis. Poté, co kontrolní bod v předchozím kroku objeví zařízení, stále o něm nemá dostatek informací (o zařízení a jeho službách). Musí tedy získat popis zařízení z URL poskytnutého v Discovery zprávě. Popis zařízení je v UPnP poskytován ve formě XML a zahrnuje výrobní údaje jako například jméno a označení zařízení, sériové číslo, název výrobce a URL na jeho webové stránky, apod. Popis také zahrnuje seznam integrovaných zařízení a služeb, URL pro jejich ovládání. Ke každé službě je také poskytnut seznam příkazů či akcí na které služba reaguje, jejich parametry a proměnné, které určují stav služby.\n\nPo obdržení popisu zařízení může kontrolní bod komunikovat se službami daného zařízení. Komunikace probíhá přes kontrolní zprávy, posílané na URL služby (poskytnuté v popisu). Zprávy jsou ve formě XML a používají SOAP (Simple Object Access Protocol). Po obdržení kontrolní zprávy služba vrací specifické hodnoty, případné účinky akce jsou vyjádřeny změnami stavových proměnných. \n\nPopis služby zahrnuje seznam akcí na které služba reaguje a seznam proměnných které charakterizují stav služby. Služba zveřejňuje aktualizace pokud dojde ke změně některé z těchto proměnných a kontrolní bod může odebírat tyto aktualizované informace. Aktualizace probíhá posláním zprávy o události. Zpráva o události obsahuje název jedné nebo více stavových proměnných a jejich aktualizované hodnoty. Tyto zprávy jsou vyjádřeny v XML a jsou formátovány pomocí GENA (General Event Notification Architecture). Při prvním přihlášení kontrolního bodu je odeslána speciální inicializační zpráva, obsahující jména a hodnoty všech proměnných, sloužící k inicializaci stavu služby na straně kontrolního bodu. Pro podporu více kontrolních bodů je zasíláni zpráv navrženo tak, aby měl každý kontrolní bod stejný přehled o všech změnách. Každý z odběratelů zpráv dostává všechny zprávy o událostech a jsou mu zaslány zprávy o všech proměnných které se změnily. \n\nFinálním krokem v UPnP je prezentace. Pokud má zařízení URL k prezentaci, může kontrolní bod získat stránku z této URL, zobrazit ji v prohlížeči a případně umožnit uživateli ovládat zařízeni, či zjistit jeho stav. Stupeň této prezentace závisí na možnostech daného zařízení a jeho prezentační stránky.\n\nUPnP AV je zkratka pro UPnP Audio a Video a je zahrnuta do skupiny UPnP standardů spravovaných DLNA (Digital Living Network Alliance), fórem výrobců a prodejců, kteří pracují v domácím zábavním průmyslu a nabízejí značku \"DLNA CERTIFIED (Certifikováno DLNA) pro výrobky které dodržují doporučení pro interakci síťových zařízení vydané DLNA.\n\nČlenové DLNA fóra „sdílejí vizi spolupracující domácí sítě osobních počítačů, spotřební elektroniky a mobilních zařízení, vytvářející prostředí pro bezproblémové sdílení digitálních médií a služeb“. Zaměření DLNA spočívá ve vytvoření základu v podobě návodů a direktiv pro vývoj, založených na otevřených standardech. Dne 12. července 2006 oznámilo UPnP Fórum vydání zdokonalených AV specifikací, které představovala 2. verze UPnP AV specifikací. Tato verze představila nové třídy MediaServer a MediaRender ve verzi 2.0, jejichž zdokonalení umožňovalo širší možnosti interakce mezi MediaServery a MediaRenderery od rozdílných výrobců. \n\n\nJedno z řešení pro NAT traversal, nazvané IGD (Internet Gateway Device) Protokol, je implementováno přes UPnP. Mnoho routerů a firewallů se používá jako Internetové brány, umožňující jakémukoliv lokálnímu UPnP zařízení provádět množství akcí, zahrnující získání externí IP adresy zařízení, zjištění existujícího namapování portů a namapovat či odebrat port. Namapováním portu může UPnP zařízení za Internetovou bránou vytvořit tunel v bráně a umožnit externí adrese spojení s interním klientem.\n\nUPnP protokol neimplementuje žádnou autentizaci, takže UPnP zařízení musí implementovat jejich vlastní autentizační mechanismy, nebo implementovat Device Security Service. Hodně UPnP zařízení však postrádá autentizační mechanismy a standardně předpokládá, že lokální systémy a jejich uživatelé jsou plně důvěryhodní. Routery a firewally na kterých běží UPnP IGD protokol, jsou napadnutelné, protože kostra IGD implementace opomíjí standardní autentizační metodu. Například programy vytvořené v Adobe Flash jsou schopné generování specifických HTTP dotazů. Router s implementací UPnP IGD protokolu pak může být pomocí těchto dotazů kontrolován škodlivými stránkami, stačí, aby uživatel s routerem, na kterém je povoleno UPnP, tyto stránky pouze navštívil. Kód vložený do Flashového objektu na stránce pak může bez vědomí uživatele provést následující akce: \n\n\nTyto problémy se vztahují pouze k UPnP vlastnosti Firewall-hole-punching. Nevztahují se k routerům nepodporujícím UPnP, či k routerům s vypnutou podporou UPnP. Také ne všechny routery mají věci jako nastavení DNS řešeno přes UPnP, protože implementace mnoha vlastností specifikace pro routery s podporou UPnP je volitelná.\n\n\nKandidátem na nástupce UPnP je DPWS (Devices Profile for Web Services), který řeší mnoho problémů UPnP. Klient DPWS je například součástí Windows Vista. Další alternativou je návrh NAT-PMP předložený firmou Apple v roce 2005.\n\nUPnP 1.1 bylo na podzim roku 2008 ratifikováno UPnP fórem jako nástupce UPnP 1.0.\n\n"}
{"id": "368474", "url": "https://cs.wikipedia.org/wiki?curid=368474", "title": "Bill Paxton", "text": "Bill Paxton\n\nBill Paxton (17. května 1955 Fort Worth, Texas – 25. února 2017) byl americký herec a režisér. Ve filmu debutoval v roce 1981 ve snímku \"Stripes\". Objevil se také ve sci-fi \"Terminátor\" (1984) a \"Vetřelci\" (1986).\n\nZajímavostí je, že Bill Paxton byl jediným hercem se zvláštním hattrickem: byl ve filmech zabit postupně Terminátorem, Vetřelcem a roku 1990 i Predátorem.\n"}
{"id": "368479", "url": "https://cs.wikipedia.org/wiki?curid=368479", "title": "Přeložka toku", "text": "Přeložka toku\n\nPřeložka toku je stavba určená ke svedení původního koryta vodního toku, řeky nebo potoka do jiné vedlejší oblasti nebo jiné trasy.\n\nV Česku i ve světě se tento postup používá v případě nutnosti nebo potřeby pozměnění trasy toku. Důvody takovýchto zásahů jsou např. ochrana majetku před povodněmi, výstavba průmyslových areálů a jiné infrastruktury, povrchová těžba v okolí.\n\nV Česku se s tímto postupem můžeme setkat především v oblasti severočeské hnědouhelné pánve a Sokolovska. V těchto těžebně aktivních lokalitách si postup těžby uhlí a souvisejících surovin vyžádal přeložky mnoha toků.\n\nObecně se jedná o negativní zásah do životního prostředí, protože narušuje fungování ekosystémů vodních toků.\n\nPřeložení vodních toků probíhá vytvořením nového koryta a svedením současného koryta do nově postaveného. Přeložky toků jsou většinou zpevněné břehy a nebo vybetonové kynety.\n\nV České republice je asi nejznámějším případem přeložení vodního toku přeložka řeky Bíliny v úseku Chomutov – Komořany, kde z důvodů složitých geologických poměrů okolí byl tok zatrubněn. Tak mohla řeka téct po Ervěnickém koridoru.\n\n\n"}
{"id": "368480", "url": "https://cs.wikipedia.org/wiki?curid=368480", "title": "Singapurská hymna", "text": "Singapurská hymna\n\nHymna Singapuru se dříve zpívala pouze v malajštině, ale dnes i v čínštině. Je používána od roku 1959, skladba vznikla při příležitosti otevření národního divadla a spontánně se stala tak oblíbenou, ze si ji Singapuřané zvolili jako hymnu. Pro mnoho Singapurců býval text hymny to jediné, co v malajštině uměli, a to navíc často pouze foneticky \"odříkávali\" text, aniž by mu rozuměli. Proto se začala oficiálně používat i čínská verze.\n\n"}
{"id": "368482", "url": "https://cs.wikipedia.org/wiki?curid=368482", "title": "Odra Wodzisław Śląski", "text": "Odra Wodzisław Śląski\n\nOdra Wodzisław Śląski je polský fotbalový klub z Vladislavi.\nZaložen byl v roce 1922 jako KS Odra. Tradičními klubovými barvami jsou modrá a červená. Klub hraje svá utkání na stadionu \"MOSiR-Wodzisław\", který má kapacitu 6862 diváků.\n\n\n"}
{"id": "368491", "url": "https://cs.wikipedia.org/wiki?curid=368491", "title": "Den díkůvzdání", "text": "Den díkůvzdání\n\nDen díkůvzdání (anglicky \"Thanksgiving Day\") je tradiční severoamerický svátek, který patří do období dožínek. Historicky se jedná o náboženský svátek, v němž lidé \"vzdávají díky\" Bohu, běžně jej však slaví i lidé bez vyznání. Tradiční výklad bývá takový, že Den díkuvzdání poprvé slavili Otcové poutníci spolu se spřátelenými domorodci na podzim roku 1621.\n\nV angličtině se používá výraz \"Thanksgiving\" a ve francouzštině \"Action de grâce\". I když se samotný svátek slaví v pondělí, maso se může jíst v průběhu celých tří dnů.\nKanaďané slaví tento svátek v rodinném a přátelském kruhu při tradiční hostině, na které nechybí veliký, dozlatova upečený nadívaný krocan, brusinky, šťouchané či zapečené brambory a dýňový koláč. Lidé také využívají jeden z posledních podzimních víkendů k rekreaci, sportování, oddechu, kulturnímu vyžití, turistice a rybaření.\n\nV USA se také používá výraz \"Thanksgiving\". Zde se tento svátek slaví čtvrtý čtvrtek v listopadu na konci žní. Jde o federální svátek, což znamená, že ho slaví všechny státy federace.\nPři tomto svátku se sejde celá rodina a na stole nesmí chybět krocan s nádivkou a brusinkovou omáčkou a také dýňový koláč. Po celé 3 až 4 dny se Američané veselí a baví s rodinou a přáteli. Nemůže chybět ani tradiční americký fotbal, nakupování, průvody, v televizi běží speciální programy, apod.\n\nOd doby, kdy bylo v roce 1941 konání svátku ustanoveno zákonem na čtvrtý čtvrtek v listopadu, se Den díkůvzdání slaví v rozmezí od 22. listopadu do 28. listopadu.\n\nKaždý rok ušetří prezident jednoho nebo dva krocany. Jde o symbolické gesto, protože v USA se během Dne díkůvzdání spotřebuje až kolem 50 000 000 krocanů.\n\n v Kanadě\n\n\nČerný pátek následuje po Dnu díkůvzdání. Ačkoli nejde o federální svátek, většina zaměstnanců si bere dovolenou a většina škol je v tento den zavřená. Černý pátek je známý pro velké slevy v obchodech, které často otevírají v brzkých ranních hodinách – často už ve 4.00 nebo ještě dřív.\nJe to nejdůležitější den v roce, co se týká obchodníků a nákupů, neboť tržby jsou tradičně nejvyšší v roce. Černý pátek je dlouholetou tradicí v USA. Tato americká tradice se ale udržuje i v některých částech Kanady, ovšem v mnohem menším měřítku. Černý pátek zahajuje tradičně severoamerickou vánoční nákupní sezónu.\n\n"}
{"id": "368493", "url": "https://cs.wikipedia.org/wiki?curid=368493", "title": "Carol Saboya", "text": "Carol Saboya\n\nCarol Saboya (* 1975, Rio de Janeiro, Brazílie) je brazilská zpěvačka populární hudby stylu MPB.\n\nCarol Saboya se narodila v roce 1975. Jejím otcem je brazilský skladatel a pianista Antônio Adolfo. Hudbu slýchala od dětství a velmi záhy se začala sama hudbě věnovat aktivně. První singl s názvem \"A Menina e a TV\" vydala (spolu s Miélem) již ve svých osmi letech. V letech 1989–1991 studovala v USA. Již v té době spolupracovala na projektech dalších brazilských i amerických umělců.\n\nPrvní sólovou desku vydala Saboya v roce 1988. Za desku s názvem \"Dança da voz\" získala cenu \"Prêmio Sharp\" v kategorii Revelação MPB. Druhé album \"Janelas abertas\" vychází o rok později. Za doprovodu kytaristy Nelsona Farii interpretuje písně Antonia Carlose Jobima. V roce 2000 pak následuje album \"Sessão passatempo\".\n\nV roce 2003 vydala Saboya čtvrté hudební album s názvem Presente.\n\n8. října 2005 se Carol Saboya sešla ke spolupráci se svým otcem Antôniem Adolfem při natáčení desky \"Ao Vivo – Live\".\n\n\n\n"}
{"id": "368494", "url": "https://cs.wikipedia.org/wiki?curid=368494", "title": "Prorostlík", "text": "Prorostlík\n\nProrostlík (\"Bupleurum\") je rod rostlin z čeledi miříkovitých. Rostliny tohoto rodu se vyznačují pro čeleď netypickými nedělenými, celokrajnými listy a zvětšenými listeny okolíčků, které tak připomínají květy. Plodem jsou dvounažky.\n\nV České republice bylo zjištěno celkem pět druhů prorostlíků. Zde uvedené stručné poznámky vycházejí z nové Květeny ČR.\n\n \n"}
{"id": "368497", "url": "https://cs.wikipedia.org/wiki?curid=368497", "title": "Abraxas (mytologie)", "text": "Abraxas (mytologie)\n\nAbraxas (řecky \"Αβρασαξ\", \"Abrasax\") je jméno, jímž egyptský gnostik Basileidos (kolem r. 130) označuje symbol nejvyšší bytosti, reprezentující Dobro i Zlo, v jedné entitě uctívané božstvo i obávaný démon. Z této bytosti pak vychází pět prasil: duch, slovo, prozřetelnost, moudrost a moc. Basileidovi následovníci uctívali Abraxa jako nejvyššího boha, který na svět poslal i Ježíše Krista (jehož považovali za ducha).\n\nNěkteří vidí původ jména v kopštině 1. století n. l., v níž by mohlo znamenat „svaté slovo“ či „svaté jméno“. Valentinus, nazývaný „nejhlubším učencem gnoze“, vykládal jméno velkého gnostického božstva Abraxas jako složeninu ze slov \"Ab\" nebo \"Af\" („budiž“) + \"rax\" nebo \"rak\" („uctíváno“) + \"sas\" nebo \"sax\", pův. ze \"sadži\" („jméno“). Kurt Rudolph, světově uznávaný odborník na gnózi, však uvádí, že se původně jednalo o \"„tajemný opis jména židovského boha Jahveho, psaného čtyřmi (hebrejsky: arba = abra) souhláskami (tetragram).\"\"\n\n\nJméno Abraxas je spojeno s magickou formulí slova \"abrakadabra\" – jedním z názvů (původem íránského) boha Mithry. Je psáno 7 hláskami, přičemž každá symbolizuje jeden den Stvoření, a jsou-li písmena jména čtena řeckým způsobem jako čísla, dávají 365 (tj. počet dní v roce). Tento symbol se nachází jak na egyptských čarodějnických papyrech, tak na starověkých kamenných amuletech. Na četných řeckých i římských gemách z pozdního starověku je bytost tohoto jména zobrazována s trupem člověka, hlavou kohouta (symbol \"fronésis\", prozíravosti), nohama v podobě hadů \"Loga\" (slova) a \"Núse\" (rozumu), držící štít (symbol \"sofie\", moudrosti) a bič (symbol \"dynamis\", síly/potence). Abraxas v sobě spojuje a harmonicky sjednocuje božské i temné stránky, světlo a tmu, mužský a ženský princip.\n\nVyskytuje se\n\nJe ochranným symbolem, znamením vítězství a štěstí. Jako bojovník s bičem je znamením moci a jako nositelem štítu je znamením opory a bezpečí. Abraxas je nejmocnější znamení pro neutralizaci sil černé magie a proto je od svého vzniku používán jako ochranný a podpůrný amulet.\n\nVe zvířecí říši byl Abraxas manifestován havranem (věřilo se, že Abraxas se může lidem zjevit v této podobě).\nV numerologii s číslem 7 (vládne sedmi planetám, sedmi dnům Stvoření, má 7 písmen).\nMezi planetami znázorňuje Slunce (vládce všech planet, vládce světla, vítěz nad temnotou).\nJako časový úsek znázorňuje celý cyklus. Je symbol celistvosti a jméno boha roku (číselná hodnota jména je 365; a = 1, b = 2, r = 100, x = 60, s = 200).\nAbraxas je kouzelné slovo složené z počátečních písmen hebrejského Božího jména.\n\n"}
{"id": "368500", "url": "https://cs.wikipedia.org/wiki?curid=368500", "title": "Průmyslový vodovod Nechranice", "text": "Průmyslový vodovod Nechranice\n\nPrůmyslový vodovod Nechranice (\"PVN\") je vodovod, který byl vybudován za účelem zásobení Chomutovska a Mostecka povrchovou vodou z Ohře s použitím pro průmysl, energetiku a zemědělství. Jedná se o druhou stavbu tohoto účelu v této oblasti. První je podkrušnohorský přivaděč. Čerpání vody zajišťuje několik čerpacích stanic a voda je čerpána z řeky Ohře pod nechranickou přehradou čerpací stanicí u Stranné.\n\nPrůmyslový vodovod Nechranice zásobuje vodou zemědělství v oblasti a průmyslový závod Železárny Chomutov. Na Mostecku se jeho voda využívá v úpravně vody Velebudice, ve velebudické průmyslové zóně, elektrárně Komořany a v Chemopetrolu. Voda z průmyslového přivaděče byla využita při hydrické rekultivaci vodní nádrže Benedikt u Mostu. Od 24. října 2008 se díky vodovodu napouští Mostecké jezero.\n\nPrůmyslový vodovod Nechranice je vybudován jako výtlačný gravitační řad tvořený ocelovým potrubím Js 1200 mm uloženým v podzemí. Délka výtlačné ocelové řady k přelivnému objektu je 1634 metrů. Řad je dělen na dvě hlavní větve, které se rozdělují ve vodárenském objektu severozápadně od Lažan: chomutovskou o délce 8,5 km (okolo Nezabylic a podél silnice I/7) a mosteckou dlouhou asi 22 kilometrů (okolo Sušan a Bylan do mosteckých průmyslových oblastí). Výstavba probíhala v letech 1965–1983 v mnoha etapách. Stavba byla od doby výstavby zmodernizována. Gravitační řad od přelivného objektu měří 20,87 kilometru a je zaústěn do Hutního potoka. Původní kapacita vodovodu byla 1 m³.s, ale při rozšíření vybudovaném v rámci opatření za zrušenou vodní nádrž Dřínov kapacita vzrostla na 2,3 m³.s.\n\nTrasa Průmyslového vodovodu Nechranice prochází ve čtyřech místech pod železnicí a na jednom místě se křižuje s řekou Chomutovkou.\n\n"}
{"id": "368506", "url": "https://cs.wikipedia.org/wiki?curid=368506", "title": "Benedikt (jezero)", "text": "Benedikt (jezero)\n\nBenedikt je uměle vytvořené jezero, vodní nádrž. Je rozdělená na dvě části. Nachází se v bezprostřední blízkosti města Most mezi městskými částmi Liščí vrch a Vtelno.\nNa místě nádrže byl dříve hlubinný důl, ve kterém se v 19. století těžilo hnědé uhlí. Nacházel se jihovýchodně od města Most pod Liščím vrchem. Kolem roku 1959 byla ukončena hlubinná těžba a z důvodů vydobytí všech dostupných zásob byly zlikvidovány těžební věže a přešlo se na povrchovou těžbu, která umožnila úplné vydobytí ložiska hnědého uhlí. Po vytěžení všech zásob byl lom na přelomu 60. až 70. let zaplaven a využíván jako přírodní koupaliště.\nPo několika letech se ale objevil problém s těsněním dna. Následné zjištění ukázalo, že dno je silně propustné a ani těsnící hráze neplnily svou funkci. Voda unikala do okolního podloží a zaplavovala kanalizaci. Jako nejlepší řešení se ukázalo vypuštění nádrže a následná sanace. Po důkladném utěsnění dna a podložních vrstev se nádrž znovu napustila a ukázalo se, že opravné práce jsou natolik kvalitní, že nádrž už nepropouští.\n\nPři kompletní rekonstrukci a přestavbě jezera byl zvolen namísto jedné velké nádrže byl zvolen typ dvou menších vodních ploch propojených kanály. Větší plocha slouží ke koupání, menší pro rybaření. V roce 1999 byly hotovy všechny práce na obnově areálu. V okolí je vybudováno sportovní hřiště a inline dráha na brusle, celý areál je oplocen. Areál je hojně využíván pro širokou škálu sportů. Bývalý \"Motorest Benedikt\" byl přestavěn na sportovní a relaxační centrum.\n\nDle vyprávění starousedlíků z nedaleké vesničky Vtelno, bylo při dřívější povrchové těžbě naraženo na skrytou chodbu, pravděpodobně vykopanou člověkem. Byla zřízena průzkumná výprava a část chodby, jež byla objevena vede až k márnici na hřbitově ve Vtelnu. Druhá část chodby, byla po několik stech metrů zavalena sutinami, přičemž bylo nalezeno několik pozůstatků německých vojáků z 2. světové války. Dle místních spisů a kronik, by měla vést až k hradu Hněvín, ale druhý konec chodby nebyl nikdy objeven. Dnes je začátek chodby ve Vtelnické márnici zasypán a zazděn. Objevená chodba byla zaplavena vodou při rekultivaci dolu Benedikt.\n\n\n\n"}
{"id": "368507", "url": "https://cs.wikipedia.org/wiki?curid=368507", "title": "Zvonkovité", "text": "Zvonkovité\n\nZvonkovité (\"Campanulaceae\") je čeleď vyšších dvouděložných rostlin z řádu hvězdnicotvaré (\"Asterales\").\n\nZvonkovité jsou byliny, keře, stromy i liány. Rostliny většinou obsahují mléčný latex. Odění je z jednoduchých, výjimečně z větvených chlupů. Keře mají často pachykaulní vzhled s nevětveným kmínkem a vrcholovou růžicí listů. Rod \"Howellia\" je vodní. Zástupci rodu \"Brighamia\" jsou stonkové sukulenty. Listy jsou střídavé, výjimečně vstřícné nebo přeslenité, u některých zástupců nahloučené v přízemní růžici, řapíkaté nebo přisedlé, bez palistů. Čepel listů je celistvá nebo řidčeji peřeně laločnatá, celokrajná nebo zubatá, se zpeřenou žilnatinou.\n\nKvětenství jsou úžlabní nebo vrcholová, hroznovitá, latovitá nebo hlávkovitě stažená, případně jsou květy jednotlivé v paždí horních listů. Květy jsou oboupohlavné, pravidelné nebo dvoustranně souměrné, často nápadné. Kalich je pěticípý, přirostlý k semeníku a tvořící hypanthium, u rodu \"Cyananthus\" volný. Koruna je pěticípá (výjimečně se 4 nebo až 10 cípy), nejčastěji zvonkovitá, trubkovitá, jednopyská nebo dvoupyská. Některé druhy (např. z rodu lobelka) mají květy s nektáriovou ostruhou. Souměrná koruna u podčeledi \"Lobelioideae\" je otočená o 180° (resupinátní). Tyčinek je stejný počet jako korunních cípů, obvykle 5, nejčastěji jsou přirostlé k disku na vrcholu semeníku, volné ale těsně obklopující čnělku nebo i srostlé ve sloupek. Semeník je spodní nebo řidčeji téměř svrchní, srostlý ze 2 až 5 plodolistů a se stejným počtem pouzder, s jedinou čnělkou na vrcholu s laločnatou bliznou. Na vnějších plochách blizny jsou tzv. vymetací chlupy. Placentace je axilární. Výjimečně je semeník jednopouzdrý a placentace parietální. Vajíček je obvykle mnoho. Plodem je lokulicidní nebo poricidní tobolka nebo bobule.\n\nČeleď zahrnuje asi 2380 druhů v 84 rodech. Je rozšířena po celém světě. Největší rody jsou lobelka (\"Lobelia\", přes 400 druhů), zvonek (\"Campanula\", 420 druhů), wahlenbergie (\"Wahlenbergia\", 260), sifokampylus (\"Siphocampylus\", 230) a bodlochlup (\"Centropogon\", 215 druhů).\n\nV květeně ČR je čeleď zastoupena 4 rody: zvonek (\"Campanula\", 15 druhů), zvonečník (\"Phyteuma\", 3 druhy), pavinec horský (\"Jasione montana\") a zvonovec liliolistý (\"Adenophora liliifolia\"). Dva druhy zvonků, zvonek český (\"Campanula bohemica\") v Krkonoších a zvonek jesenický (\"Campanula gelida\") v Jeseníkách, jsou české endemity.\n\nV Evropské květeně jsou druhově nejbohatší rody zvonek (\"Campanula\"), zvonečník (\"Phyteuma\", asi 29 druhů) a pavinec (\"Jasione\", 11 druhů). Ostatní rody jsou menší a vyskytují se především ve Středomoří: modroušek (\"Edraianthus\", 9 druhů, vesměs endemity), zvoněnka (\"Legousia\", 5 druhů), klasovec (\"Asyneuma\", 4 druhy), zvonečkovec (\"Trachelium\", 3 druhy), \"Symphyandra\" (3 druhy), lobelka (\"Lobelia\"), wahlenbergie (\"Wahlenbergia\"), liliovec (\"Adenophora\") a \"Laurentia\" (vše po 2 druzích), dále \"Petromarula pinnata\" a zvonečníkovec chocholatý (\"Physoplexis comosa\") v jižní Evropě a \"Azorina vidalii\" na Azorských ostrovech.\n\nSamoopylení květů je zabráněno tím, že prašníky dozrávají dříve než blizna (protandrie). Čnělka při svém vývinu proráží prašníkovou trubičkou.\n\nKvěty jsou opylovány různým hmyzem, velké květy podčeledi \"Lobelioideae\" kolibříky. Žluté květy \"Symphocampylus sulphureus\" jsou přes den opylovány kolibříky a v noci lišaji.\nSemena z bobulí jsou šířena ptáky a netopýry, semena z tobolek nejčastěji větrem.\n\nV současnosti je čeleď zvonkovité dělena na 5 podčeledí:\n\nCharakteristickými obsahovými látkami jsou polyacetyleny. Zásobní látkou je inulin. Chybí iridoidy. Některé druhy obsahují alkaloidy, např. lobelin v lobelce \"Lobelia inflata\".\n\n\n\"Adenophora\",\n\"Apetahia\",\n\"Asyneuma\",\n\"Azorina\",\n\"Berenice\",\n\"Brighamia\",\n\"Burmeistera\",\n\"Campanula\",\n\"Canarina\",\n\"Centropogon\",\n\"Clermontia\",\n\"Codonopsis\",\n\"Craterocapsa\",\n\"Cryptocodon\",\n\"Cyananthus\",\n\"Cyanea\",\n\"Cylindrocarpa\",\n\"Cyphia\",\n\"Cyphocarpus\",\n\"Delissea\",\n\"Dialypetalum\",\n\"Diastatea\",\n\"Dielsantha\",\n\"Diosphaera\",\n\"Dominella\",\n\"Downingia\",\n\"Echinocodon\",\n\"Edraianthus\",\n\"Feeria\",\n\"Githopsis\",\n\"Grammatotheca\",\n\"Gunillaea\",\n\"Hanabusaya\",\n\"Heterochaenia\",\n\"Heterocodon\",\n\"Heterotoma\",\n\"Howellia\",\n\"Hypsela\",\n\"Isotoma\",\n\"Jasione\",\n\"Laurentia\",\n\"Legenere\",\n\"Legousia\",\n\"Leptocodon\",\n\"Lobelia\",\n\"Lysipomia\",\n\"Merciera\",\n\"Michauxia\",\n\"Microcodon\",\n\"Monopsis\",\n\"Musschia\",\n\"Namacodon\",\n\"Nemacladus\",\n\"Nesocodon\",\n\"Ostrowskia\",\n\"Parishella\",\n\"Peracarpa\",\n\"Petromarula\",\n\"Physoplexis\",\n\"Phyteuma\",\n\"Platycodon\",\n\"Popoviocodonia\",\n\"Pratia\",\n\"Prismatocarpus\",\n\"Pseudonemacladus\",\n\"Rhigiophyllum\",\n\"Rhizocephalum\",\n\"Roella\",\n\"Rollandia\",\n\"Ruthiella\",\n\"Sclerotheca\",\n\"Sergia\",\n\"Siphocampylus\",\n\"Siphocodon\",\n\"Symphyandra\",\n\"Theilera\",\n\"Trachelium\",\n\"Treichelia\",\n\"Trematocarpus\",\n\"Trimeris\",\n\"Triodanis\",\n\"Trochocodon\",\n\"Unigenes\",\n\"Wahlenbergia\",\n\"Zeugandra\"\n"}
{"id": "368508", "url": "https://cs.wikipedia.org/wiki?curid=368508", "title": "Cumbria", "text": "Cumbria\n\nCumbria je nemetropolitní hrabství v regionu Severozápadní Anglie. Cumbria se stala hrabstvím roku 1974, skládá se ze šesti distriktů a celková populace je 498,800.\n\nJe to třetí největší hrabství v Anglii. Na západě ho obklopuje Irské moře, na jihu Lancashire, na jihovýchodě North Yorkshire a na východě Durham a Northumberland. Na sever leží Skotsko.\n\nOkolo Carlisle se nachází zbytky Hadriánova valu.\n\nHrabství Cumbria bylo vytvořeno roku 1974 z oblastí bývalých administrativních hrabství Cumberland a Westmorland, Cumberlandského distriktu Carlisle a ze Západního yorkshirského ridingu.\n\nNázev \"Cumbria\" je používán už po staletí.\n\nHrabství se skládá ze šesti distriktů: Allerdale, Barrow-in-Furness , Carlisle, Copeland, Eden a South Lakeland. K mnoha administrativním účelům je Cumbria rozdělena do tří oblastí – Východní, Západní a Jižní. Východní Cumbria jsou distrikty Carlisle a Eden, Západní – Allerdale a Copeland a Jižní – South Lakeland a Barrow.\n\nV lednu roku 2007 přišla Rada hrabství s návrhem na založení nové unitary Rady Cumbria, který byl předložen na Department for Communities and Local Government. Tento návrh byl zamítnut.\n\nNíže je tabulka uvádějící strukturu hospodářství ve Východní Cumbrii. Hodnoty jsou v milionech liber šterlinků.\nNíže je tabulka uvádějící strukturu hospodářství v Západní Cumbrii. Hodnoty jsou v milionech liber šterlinků.\nCarlisle United FC je jediný profesionální fotbalový tým v Cumbrii a momentálně hraje v League One.\nBarrow AFC a Workington AFC jsou další známé neligové týmy, které byly vyloučeny z Football League v sedmdesátých letech.\n\nRugby league je velmi populární sport v Západní Cumbrii. Whitehaven RLFC, Workington Town a Barrow Raiders soutěží v národních ligách. \nRugby union je velmi populární na východě s týmy jako Carlisle RUFC, Kendal RUFC, Kirkby Lonsdale RUFC, Keswick RUFC, Upper Eden RUFC a Penrith RUFC\n\nVelkou tradici má v hrabství zápas.\n\n"}
{"id": "368520", "url": "https://cs.wikipedia.org/wiki?curid=368520", "title": "Tirpitz", "text": "Tirpitz\n\nTirpitz je slovo s vícero významy:\n\n\n"}
{"id": "368522", "url": "https://cs.wikipedia.org/wiki?curid=368522", "title": "Stavba dřeva", "text": "Stavba dřeva\n\nMikroskopická stavba dřeva patří vedle jeho stavby makroskopické, chemického složení, fyzikálních a mechanických vlastnosti a jeho vad, k těm vlastnostem, ke kterým přihlíží řezbáři, truhláři, nábytkáři a další zpracovávatelé dřeva při svém výběru pro tvorbu svých děl.\n\nMikroskopickou stavbu dřeva tvoří řada různých buněk uspořádaných v podobě letokruhů ve třech vrstvách (běl, zralé dřevo a jádro) a ve třech směrech - rovnoběžném s podélnou osou kmene (axiálním), ve směru dřeňových paprsků (radiálním) a kolmém k dřeňovým paprskům (tangenciálním).\n\nPodle funkcí, které buňky plní je dělíme do tři typů:\n\nZ hlediska zastoupení jednotlivých typů buněk ve dřevě i z hledisky složitosti mikroskopické (anatomické) stavby dělíme dřeviny na jehličnaté a listnaté. Anatomická stavba jehličnatého dřeva je jednodušší než stavba dřeva z listnáčů.\n\nPřevládajícím buněčným elementem jehličnanů jsou cévice (tracheidy). Zbývající část dřeva tvoří parenchymatické buňky.\n\nDřevo listnáčů je tvořeno větším počtem druhů specializovaných buněk:\n\nMakroskopickou stavbou dřeva rozumíme vše, co lze na dřevě pozorovat pouhým okem. Pro určení jednotlivých druhů dřev je nutné znát:\n\n\nRozlišujeme tři základní řezy dřevem (radiální a tangenciální řez jsou \"řezy podélné\"):\n\n\"Šikmý řez\" je vedený libovolnou rovinou, která neodpovídá žádnému základnímu řezu.\n\nZnaky makroskopické stavby dřeva jsou:\n"}
{"id": "368523", "url": "https://cs.wikipedia.org/wiki?curid=368523", "title": "Vilém I. Skotský", "text": "Vilém I. Skotský\n\nVilém I. (ve skotské gaelštině: \"Uilliam mac Eanric\"; v moderní Gaelštině: \"Uilleam mac Eanraig\"), známý jako Lev nebo Garbh, \"Drsný\", (1142/1143 – 4. prosinec 1214) vládl jako král Skotska (Alby) od roku 1165 do 1214.\n\nJeho vláda byla druhou nejdelší ve skotské historii před sjednocením s Anglií v roce 1707. Na trůn nastoupil po smrti svého bratra Malcolma IV. 9. prosince 1165 a korunován byl 24. prosince 1165. Ve srovnání se svým hluboce věřícím a křehkým bratrem byl Vilém statné postavy, zrzavý a tvrdohlavý. Ačkoli jeho vláda byla neblaze poznamenána pokusy o znovuzískání kontroly nad Northumbrií ovládané Normany a dočasně došlo i k  přijetí lenní svrchovanosti Anglie nad Skotským královstvím, byl Vilém v posledku celkem zdatným panovníkem, který se zasloužil o konsolidaci vnitřních poměrů své země; z výsledného posílení ústřední královské moci však profitovali především jeho nástupci.\n\nNarodil se někdy kolem roku 1143 jako druhorozený syn skotského prince Jindřicha, hraběte z Northumbrie a Huntingdonu, a jeho manželky Ady de Warrene. Po smrti svého otce v roce 1152 zdědil titul hraběte z Northumbrie, musel se jej však roku 1157 vzdát ve prospěch anglického krále Jindřicha II. — tato skutečnost negativně ovlivnila Vilémovo pozdější panování, během něhož velmi usiloval o získání Northumbrie zpět.\nSkotským králem se stal v prosinci 1165 po předčasné smrti svého bratra Malcolma. Byl významným účastníkem ve vzpouře anglických princů proti jejich otci Jindřichu II. v letech 1173–1174, která mu měla přinést návrat Northumbrie. V červenci 1174 se však v průběhu nájezdu na sever Anglie nechal překvapit oddílem anglo-normanských rytířů a v bitvě u Alnwicku padl do zajetí Ranulfa de Glanville. Angličany byl v řetězech odveden do Northamptonu a posléze do Falaise v Normandii.\n\nJindřich poté vyslal vojsko do Skotska a okupoval je. Jako výkupné za navrácení království byl Vilém donucen uznat Jindřicha za svého lenního pána, podřídit skoutskou církevní organisaci anglické a souhlasit se zaplacením nákladů na okupaci Skotska anglickou armádou. Bylo tak učiněno Falaiskou smlouvou, načež se směl vrátit do Skotska a v roce 1175 přísahal Jindřichovi II. věrnost na hradě v Yorku.\n\nToto Vilémovo ponížení bezprostředně vedlo ke ztrátě královské autority v neklidné oblasti Galloway, kde nepokoje trvaly s přestávkami až do roku 1186. Král se snažil svou otřesenou vnitrostátní posici upevnit roku 1179 výpravou na sever Skotska namířenou proti snahám orknejských jarlů o posílení svého vlivu na skotském území, výpravu však musel zopakovat v letech 1197 a 1202. V letech 1181-7 komplikovalo jeho situaci další povstání vedené Donaldem Meic Uilleimem, příslušníkem vedlejší větve královského rodu pocházející od Duncana II. \n\nFalaiská smlouva nepozbyla platnosti dalších 15 let. Až Richard I. Lví srdce souhlasil v prosinci 1189 s jejím vypovězením výměnou za 10 000 marek, když potřeboval peníze na třetí křížovou výpravu. Formální obnovení skotské nezávislosti bylo pochopitelně souvěkými skotskými komentátory přivítáno stejně halasně, jako bylo kritisováno na jihu Velké Británie. Richardově temperamentní povaze však takovéto uspořádání nejspíše vyhovovalo více, neboť před formálními poctami dával přednost penězům na svá rytířská dobrodružství. Anglo-skotské vztahy však i nadále zůstávaly napjaté a Vilém se musel i nadále podřizovat tlaku svého jižního souseda. V srpnu 1209 donutil anglický král Jan vojenskými manévry u Berwicku Viléma k uzavření \"Norhamské smlouvy\", kterou se Vilém zavázal k zaplacení 15 000 marek a vydání svých dcer ke sňatku do Anglie; při obnově této smlouvy v roce 1212 pak Vilém souhlasil dokonce s předáním svého syna a dědice Alexandra Janovi k uzavření sňatku podle Janova rozhodnutí.\n\nPřes tuto pokračující závislost na Anglii bylo pozdější období Vilémovy vlády velmi přínosné z vnitrostátního hlediska. Vilém šel ve stopách svého děda krále Davida I. při podpoře nového osídlování a měst, posiloval soudnictví a veřejnou bezpečnost, usiloval o růst obchodu a podporoval církev. Vilémovi se také tradičně připisuje založení opatství Arbroath v západním Skotsku, místo pozdější Arbroathské deklarace, která vyhlásila skotskou nezávislost.\nPřezdívka \"„Lev“\" nebyla za Vilémova života užívána, ale byla mu dána až pozdějšími historiky, patrně v upomínku na heraldickou figuru červeného lva ve skoku skotského znaku, jehož první užití je často připisováno právě Vilémovi. Jako další z možných zdrojů přezdívky je zmiňován také zápis v kronice Jana z Fordunu ze 14. století, kde je Vilém u příležitosti své korunovace retrospektivně nazván \"„lvem spravedlnosti“\".\n\nDíky podmínkám Falaiské smlouvy měl Jindřich II. právo vybrat Vilémovi nevěstu. Vilém se tak roku 1186 oženil s Ermengardou de Beaumont, pravnučkou krále Jindřicha I., která věnem dostala edinburský hrad. Manželství však příliš vydařené nebylo a trvalo mnoho let, než Ermengarda Vilémovi porodila dědice. Jejich dětmi byly:\n\nVilém zemřel ve Stirlingu 4. prosince 1214 a leží pohřben v opatství Arbroath. Jeho následníkem na trůně se stal syn Alexandr, který vládl v letech 1214 - 1250.\n"}
{"id": "368524", "url": "https://cs.wikipedia.org/wiki?curid=368524", "title": "Tennis Masters Cup 2008", "text": "Tennis Masters Cup 2008\n\nTenisový turnaj ATP Tennis Masters Cup 2008 se konal ve dnech 9.–16. listopadu v čínské Šanghaji v hale na kurtech s tvrdým povrchem. Je to závěrečný turnaj sezóny, jehož se účastní 8 nejlépe postavených tenistů a tenisových párů v žebříčku \"ATP Champions Race\". Odměny činily 4 450 000 USD.\n\nVýsledky\n\nTabulka\n\nVýsledky\n\nTabulka\n\nVýsledky\n\nTabulka\n\nVýsledky\n\nTabulka\n"}
{"id": "368525", "url": "https://cs.wikipedia.org/wiki?curid=368525", "title": "Zvonek (rostlina)", "text": "Zvonek (rostlina)\n\nZvonek (\"Campanula\") je rozsáhlý rod rostlin z čeledi zvonkovité. Jsou to vytrvalé nebo řidčeji jednoleté byliny se střídavými jednoduchými listy a zvonkovitými až nálevkovitými květy. Plodem je tobolka. Rod zahrnuje asi 450 druhů a je rozšířen v mírném podnebném pásu severní polokoule s přesahy do tropů a subtropů.\n\nJsou to jednoleté, dvouleté až vytrvalé rostliny, většinou s výběžkatými kořeny, jejíchž lodyhy jsou přímé nebo větvené, lysé nebo chlupaté a dosahují výšky od 5 cm po 2 m.\n\nRostliny se vyznačují různolistosti, listy vespod lodyhy bývají odlišné od listů horních, navíc níže postavené jsou rozměrově větší než horní. U některých druhů při poranění stonku nebo listu vytéká bílý latex.\n\nOboupohlavné květy vyrůstají někdy osamoceně, většinou jsou seskupeny do lat nebo hroznů. Bývají velké 2 až 5 cm, někdy jsou i větší. Mají většinou po 5 vytrvalých kališních a volných korunních lístcích, ty bývají rozeklány. Některé druhy mívají mezi kališními lístky ještě menší přívěsky, jejichž tvar a velikost slouží pro první orientační určení druhu. Ve květu je pět volných tyčinek s krátkými vespod ztloustlými nitkami nesoucí volné, spolu zřídka kdy srostlé prašníky. Ze spodního semeníku tvořeného 3 až 5 plodolisty vystupuje čnělka na konci rozeklaná v trojlaločnou bliznu. Pro zabránění samoopylení je květ protandrický, pyl dozrává a vysypává se dřív než uzraje blizna. Na semeníku jsou nektarové žlázky, opylení zajišťuje hmyz.\n\nPlodem je pukající tobolka obalená vytrvalým kalichem mající na střední semenici četná drobná, elipsoidní, hladká semena. Tobolka, převislá nebo vztyčená, se otevírá třemi chlopněmi různě umístěnými.\n\nV Česku se vyskytují tyto druhy:\n\nDalší druhy jsou v ČR pěstovány jako okrasné rostliny, některé popř. lokálně zplaňují, např. \"Campanula lactiflora\", \"Campanula speciosa\", zvonek česnáčkolistý (\"Campanula alliariifolia\"), zvonek kosníkovitý (\"Campanula rhomboidalis\"), zvonek zahradní (\"Campanula medium\"), zvonek žlutokvětý (\"Campanula thyrsoides\") atd.\n\nZ ČR jsou udávány dva kříženci:\n\nMnoho druhů je s úspěchem používáno v zahradách jako okrasné rostliny, především ve skalkách a trvalkových záhonech, při vhodném umístění nevyžadují příliš péče a pravidelně kvetou. Jednoleté druhy se celkem pravidelně vysemeňují. Některé druhy nepůvodní v dané zemi takto zplaněly a rozšířily se i do volné přírody.\n\nPodle některých názorů zvonky patří mezi nejcennější druhy skalniček. Mezi původními druhy zvonku je mnoho druhů s rozdílným vzrůstem, některé rostou do výšky člověka, ale jiné jsou sotva vyšší než mech, podobné jsou pouze barva (modrá, fialková) a tvar květu. Byly ovšem vypěstovány odrůdy s bílou nebo růžovou barvou okvětí. V některých případech jsou vyšlechtěny odrůdy se zvětšenými květy, které mohou být až zdvojnásobené oproti původnímu druhu. Také se podařilo vypěstovat mezidruhové křížence.\n\nMezi nejběžněji pěstované druhy patří zvonek zahradní (\"Campanula medium\"), zvonek \"Campanula latiloba\" a zvonek broskvolistý (\"Campanula persicifolia\"). Tyto druhy jsou používány v trvalkových záhonech, jako podsadba keřů a stromů s řídkou korunou, do květnatých trávníků.\n\nCampanula latiloba je nejsnáze pěstovatelným druhem ze zvonků, prospívá i v chudé půdě, pokud není příliš suchá, a šíří se jako plevel. Zvonek broskvolistý je zřejmě jeden z nejkrásnější zvonků. U tohoto druhu byly, jako u jednoho z mála zvonků, vyšlechtěny zahradní odrůdy. Kultivar 'Grandiflora' má nejen velké květy, jak by napovídal název, ale je také mnohem bujněji rostoucí. Jako mnohé další zvonky však tento druh není příliš dlouhověký, a jeho vlastnosti se zhoršují asi po dvou letech, takže je třeba populaci neustále obnovovat.\n\nZvonek širokolistý, je původní v Anglii, Skotsku a Asii, v ČR patří mezi ohrožené druhy. Šíří se při pěstování ve běžných podmínkách samovýsevem. Je pěstována odrůda s bílými květy a odrůda s názvem 'Macrantha'. Pravděpodobně jde o křížence mezi C. latifolia s některým dalším druhem, spíše než o vyšlechtěnou vnitrodruhovou odrůdu. Velké květy jsou mnohem bledší než u původního druhu. \n\n\"Campanula lactiflora\" je dalším druhem majestátního zvonku, rostlina dorůstá často 1,8 m na výšku. Její květy jsou malé, ale velmi\npočetné a velmi bledě modré barvy. Je ovšem pěstována odrůda s temněji modrými květy. C. lactiflora se šíří samovýsevem, a měla být ponechána nerušeně na stejném stanovišti více let, aby dorostla své plné krásy. \"Campanula pyramidalis\" je často pěstována v květináčích ve skleníku. Nicméně je zcela otužilá, ačkoli hyne v prvním roce po odkvětu. Také často doroste 1,8 m vysoká a zůstává kvést dlouhou dobu, nejvhodnější je slunné stanoviště. Daří se jí v prasklinách zdí. Je vhodné porost obnovit výsevem každé dva roky. Pokud je vyseta brzy na jaře a rostlině se dobře daří, kvete další rok. Pěstována je také jemně bílá a nižší odrůda nazvaná 'Compacta'. \n\nČasto je pěstován zvonek klubkatý \"Campanula glomerata\" nebo jeho odrůdy. Snadno pěstuje. Druh nepatří mezi nejvyšší, rostlina je jen asi třicet centimetrů vysoká a kvete velkými sytě fialově zbarvenými květy, jenž jsou společně seskupeny v horní polovině stonku. Bílá odrůda je velmi krásná, ale není tak vitální jako původní typ. Mezi nižší druhy patří \"Campanula punctata\", mívá i bílé květy. Často trvá rok nebo dva než se zapěstuje, ale pak se může stát plevelem.\n\nZvonek okrouhlolistý (\"Campanula rotundifolia\") je běžně rozšířeným druhem a pouze jeho běžnost brání tomu, aby se stal oblíbenou květinou v zahradách. Pěstován je ale druh zvonek maličký (\"Campanula cochleariifolia\").\n\nZvonek vousatý (\"Campanula barbata\") je snad nejkrásnější ze všech zvonků. Ovšem je to spíše vrtošivý, náhle vymizí aniž by rostl jinde.\n\n\"Campanula caespitosa\" je malý zvonek vhodný do skalek. Roste dobře v bohaté i chudé, propustné půdě na plném slunci. Šíří se všude, kde může najít volný prostor. C. caespitosa tvoří ve výsadbě často mimořádně krásný kontrast s rozchodníkem bílým, který kvete ve stejnou dobu.\n\nPodobně krásný je zvonek dalmatský (\"Campanula portenschlagiana\"). Tato rostlina, i když to bude růst i v nejmenších trhlinách skály v nejžhavějším slunci, ale bude také prospívat v bohaté půdě na chladných a polostinných místech. Odrůda Bayarica má větší a sytěji fialové květy. Je vhodná na skalku, zejména na severní stranu, kde může být vysazen společně s druhem silenečka alpská (\"Silene alpestris\") s krásným efektem. Je hluboce kořenící rostlinou a měl by být ponechán v klidu tak dlouho, jak je to možné. Může být rozmnožován buď dělením nebo řízkováním. Zvonek dalmatský, zvonek karpatský a Campanula cespitosa mají výšku mezi 15 - 30 cm. Jsou doporučovány jako předsadba vyšších letniček nebo okrasných keříků.\n\n\"Campanula pulla\" je rostlina stejného vzrůstu jako C. caespitosa, ale i menší. Květy jsou temněji modré nebo spíše modrofialové. Snadno se pěstuje v úzkých štěrbinách skalky a v chudé hrubé půdě, kde se šíří vegetativně. Daří se jí buď na severní nebo na jižní straně, ale měla by mít vždy kořeny v chladnu. Může být množena dělením každé dva nebo tři roky. Druh může být množen semenem, ačkoli je vyklíčení poněkud nejisté. Používáno je množení řízkováním, stejně jako u C. caespitosa, nebo dělením.\n\n\"Campanula wilsonii\" je křížencem mezi C. pulla a C. carpatica a bujnější než C. pulla, ačkoli je jinak stejného habitu a vzrůstu. Jsou pěstovány i další hybridy C. pulla, jako je například C. haylodgensis, ovšem jedná se o druh nejistého původu.\n\n\"Campanula tommasiniana\" je další malý zvonek s dlouhým a velmi úzkými světle modrými květy. Poměrně snadno je pěstován na skalkách a nejlépe se mu daří na plném slunci. Je rozmnožován dělením nebo řízky. Campanula isophylla a C. fragilis jsou dva krásné druhy zvonky obvykle pěstované v květináčích, ale samozřejmě jsou příliš křehké k pěstování ve venkovních prostorách s výjimkou v teplých míst.\n\nNěkteré druhy rodu vysokých nadmořských poloh Alp lze jen velmi obtížně pěstovat ve skalkách, například \"Campanula allioni, C. cenisia, C. excisa, C. elatines, C. lanata\", a \"C. zoyzii\". Přesto se s nimi lze setkat u sběratelů, jenž jsou ochotni jim vytvořit vhodné prostředí k růstu.\n\nPodle \"Černého a červeného seznamu cévnatých rostlin České republiky\" byly prohlášeny za:\n\nDoplnění předchozího seznamu vychází ze starého Dostálova \"Klíče k úplné květeně ČSR\" a týká se druhů zjištěných na území Slovenska.\n\n\n \n"}
{"id": "368528", "url": "https://cs.wikipedia.org/wiki?curid=368528", "title": "Římský cenzor", "text": "Římský cenzor\n\nCensor byl úředník ve starověkém Římě, jehož úkolem bylo provádět na základě sčítání lidu majetkové odhady občanů a jejich následné rozdělení do pěti majetkových tříd. Měl tak na starost dohled nad určitými aspekty státních financí.\n\nPrávo a povinnost zjistit počet občanů a vyměřit jim podle jejich majetku práva a povinnosti příslušelo v Římě nejvyššímu úředníkovi, tedy za doby královské teoreticky králi, za republiky konzulům. Avšak protože byli konzulové velmi zaměstnáni vojenskými povinnostmi a jelikož zmíněný úkol vyžadoval poměrně značný čas, nebylo v jejich možnostech jej každoročně vykonávat. Proto byla roku 443 př. n. l. tato funkce oddělena od konzulského úřadu a svěřena dvěma zvláštním úředníkům zvaným censoři. \n\nJe možné, že vyloučení této funkce z úřední činnosti konzulů způsobily též politické motivy. Censura byla totiž velmi důležitý a mocný úřad a byla pokládána fakticky za korunu republikánské úřední kariéry, ačkoli v oficiální titulatuře se uvádí až na třetím místě. Bylo zvykem ucházet se o tento úřad po odbytém konzulátu. Censoři měli tytéž odznaky jako vyšší úředníci. Jen liktoři je neprovázeli, neboť s censorským úřadem nebyl spojen výkon vojenské ani právní moci. Censorům příslušela veškerá práva vyšších úředníků kromě práva svolávat do shromáždění národ a senát (\"ius cum populo\", popřípadě \"cum plebe agendi\" a \"ius senatum consulendi\"). V úřadě panovala velmi přísná kolegialita, což lze vysvětlit jeho velkou mocí a prakticky žádnou zodpovědností. Pokud měl censorský výkon nabýt platnosti, bylo zapotřebí souhlasu obou censorů. Pokud jeden z censorů zemřel či jinak odešel z úřadu, musel se ho vzdát i jeho kolega. Nebylo dovoleno volit za odstoupivšího censora náhradníka. Censoři byli jako všichni vyšší úředníci voleni v centuriátních komiciích za předsednictví konzula nebo úředníka s konzulskou mocí. \n\nZpočátku, až do roku 351 př. n. l., byl tento úřad přístupný pouze patriciům. V tomto roce byl za censora zvolen první plebej, avšak lustrum ještě dlouhou dobu poté vykonával jen patricijský censor. Od roku 339 př. n. l. musel být alespoň jeden z censorů plebej (\"lex Publilia\"). Opětovné zastávání censury bylo od roku 265 př. n. l. zakázáno. Censura nebyla stálým úřadem, nýbrž pravidelně obměňovaným po době jedné censovní periody (\"lustrum\"), jež byla původně čtyřletá (\"quinto quoque anno\"), v pozdější praxi se však protáhla na pět let. Původně asi s dokončením censu končila také úřední činnost censorů. Starověké zprávy o pětiletém trvání tohoto úřadu, které nacházíme u Livia a jiných, nejsou hodnověrné, neboť odporují celé ideji republikánského zřízení a vznikly asi tím, že pětiletá platnost censorských výkonů byla omylem smíšena s úřední činností censorů. Od roku 320 př. n. l. byla úřední činnost censorů stanovena na 18 měsíců (\"lex Aemilia\"). Censoři nastupovali na úřad hned po svém zvolení počátkem jara (v dubnu), lustrum spadalo obyčejně do května následujícího roku.\n\nDiktátor Sulla censuru fakticky odstranil, ale roku 70 př. n. l. byla opět zavedena. Augustus zpočátku spojoval odhad s konzulským úřadem, jak znělo prvotní ustanovení, ale v roce 28 př. n. l. tento úřad opět obnovil a vykonal census zároveň s Agrippou. Později se vyskytuje zřídka. Poslední census se konal roku 74 n. l. za Vespasiana a Tita. Císař Domitianus byl zván \"Censor perpetuus\" (stálý censor). Po té době úřad censorský mizí a funkce jeho byly absorbovány císařskou mocí. \n\nFunkce censorů lze rozdělit následovně:\n\n1. Hlavní činností Censorů byl odhad (census populi), přehlídka to veškerého občanstva dle stavů a rozdělení politického jakožto základ pro vykonávání politických práv občanů a povinnosti vzhledem k daním a službě vojenské. Censoři svolali nejprve veškeré občanstvo na pole Martovo, kdež měli své úřední místnosti, a oznámili mu ve formě ediktu zásady, jimiž se budou při odhadu říditi (formula census, lex censui censendo dicta). K censu musili se dostaviti všichni římští občané bez rozdílu stáří, stavu a rodu; osvobozeny byly jen osoby jsoucí v moci otcovské (paní a dítky), jež přihlasoval otec, dále vdovy a sirotci (orbi orbaeque), kteréž přihlasoval poručník; z poloobčanů (cives sine su. agio) pak byli censu podrobeni ti, kdož mají majetek v Římě dani podrobený. Kdo se k censu nedostavil bez vážné příčiny, propadl prvotně statkem i životem. Později byl majetek takového občana bez jeho přispění a k jeho škodě odhadnut. Odhad sám dál se podlé tribuí. Každý občan musil napřed učiniti přísežný slib, že bude vypovídati dle pravdy. Potom udal jméno své, stáří, domov, jméno otce nebo, byl-li propuštěnec, patrona, jméno tribue, do které patřil, poměry rodinné, počet let vojenských. Nejdůležitější bylo udání majetku dani podrobeného. Prvotně platila se daň (tributum) z majetku nemovitého (ale jen italského, majetek v provinciích byl z censu vyloučen); z movitého padal na váhu jen počet otrokův a množství tažného dobytka; později rozšířil se census na veškeren majetek movitý i nemovitý. Tak řečení aerarii (v. t.) musili i prvotně platiti daň z veškerého majetku. Cenu majetku v určité sumě udává občan sám, avšak definitivní rozhodnutí přísluší Censorům, jimž při výkonu tom pomocni jsou náčelníci jednotlivých tribuí (curatores tribuum) a přísežní znalci (iuratores), kteří tvoří radu Censorů. Dle výše jmění ustanovila se pak percentuální daň. Zdali dluhy při tom se odpočítaly, není jisto. Jest ovšem přirozeno, že při stanovení daně přihlíželo se také k poměrům majetkovým v době předešlého odhadu, kteréž položeny byly za základ při novém vyměření daně. K výkonům těmto pojilo se zkoumání dosavadního způsobu života každého občana. Byla-li shledána na něm nějaká nečestnost, přičinili Censoři k jeho jménu hanlivou poznámku s udáním důvodů (nota, subscriptio censoria), kteráž měla za následek rozličné tresty. Toto právo, dohlížeti na veřejnou mravopočestnost (regimen morum), dodávalo úřadu censorskému veliké moci. Tresty censorské byly: \nPozději, když místo daně pouze pozemkové nastoupila daň z veškerého majetku u všech občanů, záležel trest v tom, že občan byl přesazen z váženější tribue venkovské do některé ze čtyř tribuí městských, kteréž platily za nižší. Potom ovšem ona protiva mezi příslušníky tribuí (tribules) a aerarii mizí. K této funkci Censorů pojila se \n\n2. Přehlídka jezdců (recognitio equitum). Přehlídka jezdců konala se na foru. Všichni jezdci, mající státní koně, ubírají se, každý vedouce svého koně, před Censory, jak dle seznamu jsou vyvoláváni. Ty, kteří léta služebná si odbyli a dále sloužiti nechtějí, zprošťují Censoři služby. Při ostatních, shledají-li život jezdce bezúhonným a koně jeho v pořádku, ponechávají jej dále mezi jezdci. V případě opačném vyloučí jej ze seznamu jezdcův a místa uprázdněná obsadí členy novými. Od Augusta počínajíc spojena byla přehlídka jezdců se slavnostním průvodem (pompa), kterýž každoročně 15. července byl konán. Za doby císařské přešlo právo nově obsazovati uprázdněná místa na císaře, kterýž pro zkoumání příslušné kvqualifikace ustanovil zvláštního úředníka hodnosti rytířské (a censibus equitum Romanorum). Na seznamech censem zjednaných zakládají se ještě seznamy pro jiné výkony potřebné a sice: \na) listiny o vybírání daní, \nb) listiny odvodní.\n\n3. Volba senátu (lectio senatus), vlastně revise dosavadních jeho členů. Funkce tato, kterouž Censoři obyčejně nejprve vykonali, připadla jim teprve zákonem Oviniovým (lex Ovinia) okolo r. 312 př. n. l. Za základ vzat byl seznam předešlý, ku kterémuž připojena byla jména těch, kteří od poslední volby na základě zastávání úřadu hlasovací právo v senátě obdrželi. Nehodné členy vyloučí Censoři ze seznamu toho a místa uprázdněná nově obsadí. Nový seznam předčítá se národu a nabývá hned platnosti. Co se týká doby císařské, viz Adlectio. \n\n4. Se sčítáním a přehledem občanstva a jeho poplatní síly souvisela ještě jiná činnost Censorů, totiž spořádání příjmů státních a vydání. Příjmy státní (vectigalia), hlavně výnos státních pozemků (ager publicus), byly pronajímány od Censorů nájemcům, řečeným publicani. (Viz Aerarium.) Vydání státní (ultro tributa), mezi kteréž pojaty jsou hlavně výdaje na nové stavby, na udržování staveb starých, např. chrámů, silnic, vodovodů a j., pronajímají [Censor]-ři také podnikatelům a sice těm, kteří je převezmou za sumu nejmenší. Spory při nájmech těchto vzniklé rozsuzují [Censor]-ři buď sami nebo pomocí porotců. Za doby císařské připadla tato část pravomoci censorské tak řečeným curatores operum publicorum, aquarum, viarum, alvei Tiberis. \n\nCelý akt činnosti censorní zakončen byl slavnostní obětí smírnou a očistnou (lustrum), kterouž přináší Martovi jeden z Censorů za národ na pole Martovo svolaný a dle centurií seřaděný. Bez tohoto náboženského obřadu neměl, jak se zdá, census právní platnosti. V širším významu značí lustrum dobu, kteráž od jedné takové oběti k druhé uplynula. t. j. pětiletí. Na znamení ukončeného lustra zarazí hřeb do stěny chrámu (od II. stol. př. n. l. do chrámu) Marta Mstitele. Listiny nové uložily se ve státní pokladně. Census, který původně omezen byl na město Řím, stal se municipálním zákonem Caesarovým r. 45 př. n. l. institucí italskou. Zákonem tím bylo ustanoveno, aby ve všech municipiích italských současně s censem v Římě odhad byl předsevzat dle stejných zásad, v 60 dnech aby byl dokončen a listiny veškeré zaslány do Říma 60 dní před dokončením censu v Římě. Tento census municipální udržel se déle než census veškerého občanstva v Římě. Co se provincií týká, příslušelo právo vykonávati odhad za doby císařské císaři, kterýž ustanovuje k tomu účelu zvláštní odhadní kommisaře. Někdy svěřena byla funkce ta také členům císařského domu např. Germanikovi v Gallii.\n\n"}
{"id": "368530", "url": "https://cs.wikipedia.org/wiki?curid=368530", "title": "Gymnázium Arabská", "text": "Gymnázium Arabská\n\nGymnázium Arabská je pražské čtyřleté gymnázium sídlící v Praze 6.\n\nO výstavbě jedenáctileté střední školy v tehdejší ulici Na Dlouhém lánu se začalo uvažovat v roce 1951. Hlavní budova školy byla dostavěna a v provizorním stavu předána k výuce počátkem školního roku 1958 – 1959. Od počátku až do roku 1969 byla ředitelkou školy Ilsa Maršálková a první rok školu navštěvovalo 918 žáků. V následujícím školním roce 1959 – 1960 probíhalo vyučování již pro 1034 žáků ve 27 třídách. Počátkem roku 1960 bylo dobudováno západní křídlo s odbornými učebnami a laboratořemi a v listopadu téhož roku také východní křídlo s tělocvičnami a jídelnou. V průběhu roku 2010 byl postaven nový dvoupatrový objekt šaten, který přiléhá ke škole ze dvora. Budova také prošla rekonstrukcí vstupního prostoru, vybudováním výtahu pro bezbariérový přístup a dalšími rozsáhlými opravami.\n\n\n\nV současné době škola každoročně otevírá dvě třídy s humanitním zaměřením, dvě s přírodovědným a jednu třídu zaměřenou na programování, které má na škole dlouhou historii. Gymnázium disponuje rozsáhlým venkovním areálem s atletickou dráhou, tenisovými kurty a hřišti na fotbal, basketbal, pétanque a jiné sporty. V roce 2019 byla rozhodnuta výstavba nového křídla, která bude sloužit jako auditorium. Součástí školy je také školní jídelna a nová fontána, jejíž posláním je zvhlčovat vzduch ve škole. Gymnázium je fakultní školou Přírodovědecké fakulty UK a Filozofické fakulty UK..\n\nAreál školy se nachází na adrese Arabská 14 při ulici Arabská nedaleko zastávky tramvajové trati sídliště Červený Vrch. V blízkosti objektu sídlí také MŠ Arabská.\n\n"}
{"id": "368533", "url": "https://cs.wikipedia.org/wiki?curid=368533", "title": "Charles-Marie Widor", "text": "Charles-Marie Widor\n\nCharles-Marie Widor, celým jménem Charles-Marie Jean Albert Widor (21. února 1844 Lyon – 12. března 1937 Paříž), byl francouzský varhaník, skladatel a pedagog.\n\nCharles-Marie Widor byl nástupcem Cesara Francka na pařížské konzervatoři. Widor vyučoval kompozici a varhanní hru, studovali u něho mj. Darius Milhaud nebo Marcel Dupré. Jeho nejhranější skladbou je Toccata ze Symfonie č. 5 f moll, op. 42/1.\n\nNarodil se v Lyonu, v rodině stavitele varhan a hudbu začal studovat u svého otce François-Charles Widora, v letech 1838 - 1889 varhaníka kostela Saint-François-de-Sales. Stavitel varhan Aristide Cavaillé-Coll, přítel rodiny, rozpoznal talent mladého varhaníka a doporučil ho roku 1863 ke studiu varhanní hry u Jacques-Nicolas Lemmense a skladby u François-Josepha Fétise, ředitele královské konzervatoře v Bruselu. Po dokončení studií se Widor přestěhoval do Paříže, která zůstala jeho domovem po celý život. Roku 1869 se stal asistentem Camilla Saint-Saënse v Église de la Madeleine. V lednu 1870 se, s pomocí Cavaillé-Colla, Charlese Gounoda a Camilla Saint-Saënse, ve věku 25 let stal varhaníkem v kostele sv. Sulpicia v Paříži, což byl nejprestižnější varhanický post ve Francii, neboť tamní varhany byly Cavaillé-Collovým mistrovským dílem. Widor zůstal na tomto postu 64 let až do roku 1933, kdy byl vystřídán svým studentem a asistentem Marcelem Dupré.\n\nRoku 1890 nahradil Césara Francka na pozici profesora na pařížské konzervatoři, později, roku 1896 se tohoto postu vzdal a stal se profesorem kompozice. Mezi Widorovými žáky bylo mnoho skladatelů a varhaníků, kteří se zapsali do dějin hudby, např.: Louis Vierne, Charles Tournemire, Darius Milhaud, Marcel Dupré, Alexander Schreiner a Edgard Varèse. Spolu s Albertem Schweitzerem, také svým žákem, spolupracovali na komentované edici Bachových varhanních děl publikované v letech 1912-14.\n\nJeho mistrovská varhanní hra ho přivedla do mnoha zemí Evropy, koncertoval např. v Rusku, Anglii, Německu, Nizozemí, Itálii, Polsku nebo Švýcarsku. Stal se inaugurantem mnoha varhan postavených jeho přítelem Cavaillé-Collem, např. v Notre-Dame de Paris, Saint-Germain-des-Près, Trocadéro a Saint-Ouen de Rouen.\n\nWidor byl mužem s velkým kulturním rozhledem, roku 1892 byl jmenován rytířem Řádu čestné legie, roku 1910 se stal členem Institut de France a dne 18. července 1914 byl zvolen stálým sekretářem Akademie krásných umění (Académie des Beaux-Arts), kdy nahradil Henryho Roujona.\n\nRoku 1921 Widor spoluzakládal Americkou konzervatoř ve Fontainebleau. Byl jejím ředitelem od roku 1934, kdy ho nahradil Maurice Ravel.\n\nVe věku 76 let se 26. dubna 1920 v Charchigné oženil s Mathildou de Montesquiou-Fézensac. 36letá Mathilda pocházela ze staré prominentní rodiny. Zemřela roku 1960. Manželství bylo bezdětné.\n\n31. prosince 1933 Widor opustil místo varhaníka v Saint-Sulpice. O tři roky později ho postihla mrtvice, která ho paralyzovala na pravé polovině těla. Zemřel doma, v Paříži, 21. března 1937. O čtyři dny později bylo jeho tělo uloženo k poslednímu odpočinu v kryptě kostela Saint-Sulpice.\n\nWidor komponoval hudbu komorní, orchestrální, opery i písně, ale nejpozoruhodnější je jeho tvorba pro varhany. Zvláštní postavení mezi těmito skladbami má 10 varhanních symfonií. Tento název, obvyklý pro orchestrální skladby, dal svým dílům nejen z formálních důvodů, ale i proto, že moderní varhany mu umožňovaly využít širokého rejstříků barev a dynamiky.\n\n\n\n\n\n\n\n\n\n\n"}
{"id": "368548", "url": "https://cs.wikipedia.org/wiki?curid=368548", "title": "Senusret II.", "text": "Senusret II.\n\nSenusret II. byl v dynastické posloupnosti čtvrtým faraonem egyptské 12. dynastie. Vládl v letech 1845–1837 př. Kr..\n\nEgypt v období vlády Senusreta II. prožíval období relativní prosperity, zřejmě i v důsledku příznivých klimatických podmínek, které stabilizovaly cyklus nilských záplav a tím i dobrých výnosů zemědělských plodin. Příhodné podmínky existovaly i v lokalitách starověkých oáz v západní poušti. Rovněž i v oáze Fajum, kterou již ve třetí generaci faraonové odvodňovali budováním kanálu (v délce asi 16 km, spojujícího močály s Nilem u Bar Yussef (\"Josefův kanál\"). Poněvadž oáza Fajum se nachází v nivelizační depresi (~ 45 m pod úrovní moře), faraon Amenemhet II. včetně jeho následníků nechali zbudovat umělý reservoár, propojený se stávajícím jezerem Moeris\nNa výpravách faraon upevnil svoji vládu v Nubii, ze které se stala další provincie Egyptské říše. Bezpečnou lodní dopravu na Nilu zabezpečil výstavbou pevností a ochrannou zdí jižně od Luxoru a další u města Aniba v Nubii, asi 230 km jižně od Asuánu. Do jisté míry jsou počátky těchto staveb datovány do doby vlády jeho otce Amenemheta II., zejména pak v období jejich společného vládnutí ke konci otcova života.<br>V Sýrii vybíral daně a udržoval vojenské posádky v místech těžby rud a kamene pro rozsáhlé stavební činnosti . Senusret II. také založil první známou vesnici řemeslníků v blízkosti El-Láhúnu.\n\nPyramida v El Lahun v oáze Fajúm byla postavena z masivních hliněných bloků kolem kamenného jádra s podporou stěny z vápencových desek. V původním stavu byla obložena pláštěm z vápencových bloků.\nOsm mastab a satelitních pyramid srovnaných podél severní stěny byly určeny pro královny a princeznu Sithathoryunet. Na téže straně se nachází čtyři šachtové hrobky určeny pro členy královské rodiny. Tři z nich byly vyloupeny, a když byly při expedici v roce 1914 Filindersem Petriem zkoumány se při odkrytí čtvrté hrobky neočekávaně objevil výklenek ve stěně zapečetěný hliněnou pokrývkou. Po otevření se objevil poklad obsahující šperky a osobní výbavu princezny Sit_Hathor-Unut (Sithathoryunet), dcery Senusreta II. . Byl to výjimečný objev, patrně první v historii archeologických bádání ve starověkém Egyptu. Dosud byly všechny hrobky panovníků, vysokých úředníků a členů královských rodin, již ve starověku vyloupeny.\n\nV komoře se nacházelo 44 jednotlivých předmětů ze zlata vykládaných polodrahokamy, mezi jinými i koruna, náhrdelník se jménem Senusreta II., stříbrné zrcadlo, obsidiánová váza, nože a břitvy z mědi, části vykládaných skříněk ze dřeva, náramky, vykládané intarzie a další. .\nRestaurované předměty z nálezu jsou vystaveny v Metropolitním muzeu umění v New Yorku a také v Egyptské muzeum v Káhiře.<br>\nMezi významné objevy v El Lahun patří i zlomky hieraticky psaných papyrusů z období střední říše, které obsahují specifické oblasti tehdejšího vědění, zvěrolékařství, gynekologie, účty, administrace stavebních prací aj..<br>\n"}
{"id": "368551", "url": "https://cs.wikipedia.org/wiki?curid=368551", "title": "Jiří Ropek", "text": "Jiří Ropek\n\nJiří Ropek (1. července 1922 Praha – 21. června 2005 Praha) byl český varhaník a skladatel.\n\nPo maturitě na reálném gymnáziu v Praze studoval hru na varhany na Pražské konzervatoři. Jeho učitelem byl Bedřich Antonín Wiedermann. U něj pokračoval ve studiu i na Akademii múzických umění. Po absolvování školy působil na Akademii ještě dva roky jako asistent a od roku 1952 jako externí učitel. V roce 1953 byl donucen toto zaměstnání opustit a 15 let působil jako varhaník v krematoriu v Pardubicích.\n\nStal se po svém učiteli varhaníkem v kostele sv. Jakuba v Praze. Na Ropkovy \"Varhanní hodinky\" - varhanní recitály chodily v době komunismu do kostela stovky lidí. Komunističtí strážci ideologie ho tolerovali, ale velice hlídali. Důvodem tolerance mohlo být i velice úspěšné turné po Sovětském svazu (1961) a následný zájem o tohoto umělce.\n\nZásluhou ředitele Pražské konzervatoře Dr. Václava Holzknechta byl v roce 1970 jmenován profesorem varhanní hry na konzervatoři v Praze. Tam pak působil po dvacet let. Na varhany se u něj učili mj. Michael Kocáb nebo jazzový hudebník Milan Svoboda.\n\nNahrávky Toccaty a fugy d-moll Josefa Segera a Fugy a-moll Františka Xavera Brixiho byla v roce 1961 vyznamenány prestižní cenou Charlese Crosse. Ropek byl prvním varhaníkem, který koncertoval v londýnské síni Royal Festival Hall. Roku 1968 zahajoval kulturní část olympiády v Mexiku. V roce 1995 obdržel, jako první umělec z Východu, diplom čestného člena britské Královské varhanické koleje - \"Royal College of Organists\". \n\nČástečný seznam díla\n\n\n\n"}
{"id": "368552", "url": "https://cs.wikipedia.org/wiki?curid=368552", "title": "GBU-43 MOAB", "text": "GBU-43 MOAB\n\nGBU-43/B Massive Ordnance Air Blast bomb (MOAB) (také známá jako \"Mother of All Bombs\" - \"matka všech bomb\") je velká konvenční bomba vyvinutá pro letectvo Spojených států Albertem L. Weimortsem juniorem. V době vývoje byla považována za nejsilnější nenukleární zbraň vůbec. Bomba byla navržena ke shozu z transportního letounu C-130.\n\nOd té doby Rusko úspěšně testovalo z bombardéru TU-160 jejich \"Father of All Bombs\" (\"otec všech bomb\") a podle výsledků měření tvrdí, že je 4x silnější než MOAB, ačkoli o velikosti a síle ruské zbraně můžou někteří lidé vést dohady, stejně jako o síle a velikosti zbraně americké.\n\nMOAB je projekt Air Force Research Laboratory (výzkumná laboratoř letectva USA), který začal v roce 2002 jako následovník projektu BLU-82 \"Daisy cutter\". Podstoupil úspěšný test v Eglin Air Force Base na Floridě dne 11. května 2003 a další 21. listopadu téhož roku.\n\nMOAB je bomba 9,17 m dlouhá, v průměru 102,9 cm a vážící 9,5 tuny, (ačkoli U.S. Air Force Research Laboratory tvrdí, že existuje i větší verze vážící 13 tun), z čehož 8,4 tun je explozívní náplň. Poloměr výbuchu je 137,61 m, ale masívní tlaková vlna vytvořená výbuchem je schopná zničit oblast velkou jako 9 městských bloků. Kvůli svým rozměrům a váze musí být bomba shazována z nákladního letadla, obvykle C-130. Je naváděna pomocí systému GPS a využívá padák k vytažení z nákladového prostoru letadla, tudíž může být shazována z větší výšky než její předchůdce BLU-82. Je to první americká zbraň využívající ocasní plochy ruského stylu (známé jako „\"Belocerkovského mřížkové ploutve\"“) a je jen o málo menší než bomba Grand Slam z druhé světové války.\n\nMOAB používá 8,5 tuny explozívní náplně H6. Se sílou rovnou 1,35 násobku síly TNT je H6 jednou ze silnějších výbušnin užívaných armádou Spojených států. H6 je výbušný mix RDX (cyklotrimethlylen trinitramin), TNT (trinitrotoluen) a hliníku. H6 je obvykle využíváno armádou pro víceúčelové bomby a je výbušným plnivem vyráběným v Austrálii. H6 je také široce používaným plnivem pro podvodní zbraně jako miny, hlubinné nálože a torpéda.\n\nAčkoli její efekt byl často srovnáván s jadernou zbraní, má pouze zhruba tisícinu síly atomové bomby shozené na Hirošimu. MOAB je ekvivalentem 11 tun TNT, kdežto výbuch v Hirošimě byl ekvivalentem 13 000 tun TNT a moderní jaderné pumy jsou ještě mnohem silnější než bomba z Hirošimy. Nicméně svojí silou se MOAB vyrovná nejmenším jaderným bombám jako např. M-388 Davy Crockett. \n\nKromě 2 kusů MOAB vyrobených pro testy je známo 15 kusů z továrny McAlester Army Ammunition Plantin z roku 2003 na podporu operace Irácká svoboda. Dne 13. 4. 2017 došlo k prvnímu ostrému použití této bomby. Byla svržena na afghánskou oblast Achin v provincii Nangarhár. Důvodem tohoto svržení je zasažení oblasti s vysokou koncentrací bojovníků ISIS.\n\nZákladní design nese znaky BLU-82 Daisy Cutter, která byla použita ve válce ve Vietnamu a také v Afghánistánu – nejvíce pro čištění velkých zalesněných ploch na tehdejší frontě a pro útoky na opevněné cíle. Na rozdíl od Daisy Cutteru, MOAB je určena k ničení cílů opevněných popř. podzemních. MOAB je pomocí GPS naváděná bomba shazovaná volným pádem, kdežto Daisy Cutter je nenaváděná, padákem stabilizovaná a vyžaduje relativně nízkou výšku shozu.\n\nPentagon prosazoval svůj záměr použít bomby MOAB jako zbraň proti pěšákům jako součást strategie „\"shock and awe\"“ (šok a úžas) v Iráku. Letectvo Spojených států realizovalo test, kde subjektům ukázali video výbuchu MOAB. Kromě skupiny jaderných vědců všichni ostatní výbuch chybně identifikovali jako jaderný. Tento test demonstroval potenciál bomby MOAB k vyvolání psychologického strachu.\n\nAčkoli je MOAB primárně určena k destrukci opevněných a podzemních cílů, lze jí také využít proti lehkým až středním pozemním cílům o veliké rozloze. Ovšem vícenásobné údery zbraněmi menšího kalibru by mohly být efektivnější, neboť tyto lze shazovat ze stíhaček nebo bombardérů jako F-16, které mají mnohem lepší manévrovatelnost a prostředky sebeobrany než letouny C-130 a C-17. Kobercové bombardování z velké výšky mnohem menšími 900 nebo 450 kilogramovými bombami shazované z B-52 je také velmi efektivní v pokrytí velkých oblastí.\n\nDne 13. 4. 2017 byla GBU43 svržena v Afghánistánu na podzemní systém tunelů Islámského státu. Afghánské speciální jednotky poté zjistily, že stromy v bezprostředním okolí výbuchu byly sežehlé, domy zčásti zbořené, ale o několik set metrů dál byly již stromy neporušené a také tunely nevypadaly poškozeně.\n\n\n"}
{"id": "368555", "url": "https://cs.wikipedia.org/wiki?curid=368555", "title": "Varhanní recitál", "text": "Varhanní recitál\n\nVarhanní recitál je koncert složený výhradně z varhanní hudby. Takové recitály se nejčastěji konají v rámci varhanních festivalů (např. Mezinárodní varhanní festival Audite Organum v Praze, Mezinárodní varhanní festival Olomouc a další).\n\n"}
{"id": "368556", "url": "https://cs.wikipedia.org/wiki?curid=368556", "title": "Amenemhet III.", "text": "Amenemhet III.\n\nAmenemhet III. byl faraon z vrcholného období 12. dynastie, vládl v letech 1818–1773 př.Kr., na tehdejší dobu neobvykle dlouhých ~46 let.\n\nPo svých předcích zdědil relativně stabilní správní strukturu říše, dobrou ekonomickou prosperitu bez výraznějších výkyvů. Zřejmě k tomu přispěly i příznivé klimatické podmínky a pravidelné dostatečné Nilské záplavy, dařilo se zemědělství a zabezpečenými jižními hranicemi v Nubii odkud přivážely cenné suroviny včetně zlata. Měděná ruda, která se těžila na Sinai, obsahovala příznivě působící příměsi železa, zinku a arsenu se zpracovávala na četné pracovní nástroje ale také zbraně a další předměty denní potřeby.\nFaraon rozvíjel především zemědělskou výrobu; dal zdokonalit síť umělého zavlažování po celém toku Nilu a výstavbou kanálu mezi Nilem, Bahr Yussef (Josefův kanál) a jezerem ve Fajjúmské oáze umožnil vznik zcela nové zemědělské oblasti o rozloze asi 24 km.<br> Zakládal a opevňoval karavanní cesty přes západní poušť a východně k Rudému moři, budoval loďstvo, podporoval výrobu a směnu řemeslných produktů. Organizoval velké obchodní výpravy a zvyšoval egyptské exporty, zejména do oblasti Palestiny.\nZ doby jeho vlády, zhruba v jejím 19. roce, je jmenovitě znám vezír Kheti, jehož povinnosti byla sepsány v Thébách nalezených fragmentech papyru.\nFaraon si nechal zbudovat první pyramidu v Dahšúru, ale konstrukční vady stavby způsobily, že se pyramida zhroutila a a zůstala nedokončená, avšak v dalším období byla použita jako hrobka pro několik královských žen. V patnáctém roce své vlády pak zahájil výstavbu druhé pyramidy v Hawaře v oáze Fajúm. Pyramida byla prvotně prozkoumána Morganem v letech 1894-5 a následně Arnoldem v 1976 - 83. Byla postavena převážně ze sušených hliněných bloků kolem asi 12 m vysokého jádra z vápencových desek. Základna byla asi 105 x 105 m, vysoká asi 60 m se sklonem ~49°. Zádušní chrám u pyramidy je podle Herodose označován jako \"“Labyrint”\" zasvěcený bohu Sobek (s hlavou krokodýla).<br> Z další staveb je v oáze Fajúm významnější chrám v Medinet Maadi zasvěcený bohyni úrody v podobě kobry Ranenutet, kolos v Biyahmu poblíž jezera Moeris, rozšířil chrám boha Ptaha v Mefidě, vystavil řadu sfing v Tanis v deltě Nilu.\n\nV polovině 19. století se v Egyptě na trzích objevoval značný počet památek z neevidovaných vykopávek či nově objevovaných hrobek, nejčastěji vysokých hodnostářů staré a střední říše. Jednou z nich je bezesporu \"Rindtův matematický spisek\" na koženém podkladu (\"A.H.Rindt byl Scotský antikvář\"), získaný v Luxor v roce 1858, vystavený v Britském muzeu v Londýně. Byl datován do období 12. dynastie, nejspíše do období vlády Amenemheta III. Je zde doložena poměrně hluboká znalost algebry, geometrie a výpočtu ploch, což bylo základem stavitelského umění starověkých stavitelů. Podle dalšího papyru, taktéž získaného od A.H.Rindta v Thébách asi v roce 1892, nazývaný \"Moscow Methematical Pypyrus\", dnes uložený v Puškinově muzeu umění v Moskvě, lze usuzovat, že byl ve střední říši šířeji opisovaný a používaný. Je to originální památka, o délce ~ 5,5 m a šířce ~ 3,8- 7,6 cm.\n\n"}
{"id": "368557", "url": "https://cs.wikipedia.org/wiki?curid=368557", "title": "MP 18", "text": "MP 18\n\nSamopal MP 18 byl považován za pravzor moderních samopalů. Poprvé byl použit německou armádou už koncem první světové války roku 1918. Mírně modifikovaná verze MP 28 byla používána německou armádou, policií a vojsky SS ještě v průběhu druhé světové války.\n\nV průběhu zákopových bojů první světové války vyvstala potřeba nového typu lehké automatické zbraně pro boj zblízka. Opakovací pušky nevyhovovaly pro nízkou rychlost střelby a přílišnou délku. Používané kulomety byly zase příliš těžké a nepohyblivé. V Německu byl zadán vývoj firmě Theodor Bergmann vlastnící zbrojní dílny v Suhlu. Firemní konstruktér Hugo Schmeisser vytvořil novou zbraň považovanou za první skutečně moderní samopal. Zbraň obdržela název \"Maschinenpistole\" (automatická zbraň, doslovný překlad: strojní pistole) a číselné označení podle roku zavedení – MP 18/I.\n\nSamopal MP 18/I byl patentován v prosinci 1917 a jako pokusná zbraň přijat do výzbroje speciálních útočných oddílů v létě 1918. Část samopalů MP 18/I se dočkala nasazení v rámci německé armády ještě na sklonku první světové války v listopadu 1918. Touto zbraní mělo být vyzbrojeno po šesti mužích z každé pěší roty. Obsluhu zbraně tvořili dva vojáci, z nichž jeden měl funkci střelce a druhý, který byl vyzbrojen obvyklou puškou Mauser M 98, plnil roli nabíječe a nosiče munice. Nesená zásoba střeliva tvořila 2384 ks nábojů. Dohromady nesli oba vojáci 12 bubnových zásobníků a 125 balíčků po 16 nábojích. Celý zásobník bylo možno vystřílet za 3,5 s.\n\nArmáda objednala celkem 50 000 ks, ale do konce války stačila odebrat pouze asi 10 000 z nich. Výroba probíhala i po porážce Německa nejméně do roku 1920. V rámci poválečných podmínek měla německá armáda zakázáno vlastnit samopaly, proto byla část zbraní předána policii a část tajně uložena ve skladech.\n\nSamopal MP 28/I byl ještě v průběhu druhé světové války používán německou policií, vojsky SS, armádou i výsadkáři. V porovnání se samopalem MP40 vyniká tato zbraň pečlivostí zpracování. Většina dílů je kvalitně třískově obráběna a černěna. Pažba je vyrobena z ořechového dřeva. To vše se ovšem projevilo také na ceně samopalu. Cena jednoho MP 18 je dvojnásobná oproti standardní opakovačce Kar 98k.\n\nSamopal MP 18/I. má dřevěnou pažbu s hlavištěm. Pouzdro závěru je tvořeno ocelovou bezešvou trubkou, do jejíž přední části je pomocí závitu uchycena hlaveň. Část pouzdra závěru obepínající hlaveň je opatřena kulatými otvory pro lepší chlazení. Zadní část pouzdra závěru slouží k vedení neuzamčeného závěru. Na pouzdro závěru je nasunuta objímka se šachtou pro zásobník. Spoušťové ústrojí umožňuje pouze střelbu dávkou. Jako pojistka slouží výřez v pouzdře závěru, do něhož se zachytí napínací páka závěru. Překlápěcí hledí pro střelbu na vzdálenosti do 100 m a 200 m.\n\nPoužitý bubnový zásobník na 32 nábojů byl původně určen pro dlouhý model pistole Luger P.08. Vzhledem k poměrně vysoké kadenci samopalu však někdy docházelo k poruchám, proto ještě v průběhu války byl zkonstruován nový typ rovného zásobníku na 20 nebo 32 nábojů. Na zbrani byl změněn pouze tvar šachty zásobníku.\n\nV polovině dvacátých let byl samopal vylepšen. Nová modifikace se liší použitím přeřaďovače způsobu palby (možnost střelby jednotlivými ranami i dávkou), vylepšeným úderníkem, tvarem hledí, vytahovačem a dalšími drobnými maličkostmi. Zbraň byla vyráběna od roku 1928, oficiálně pro německou policii a tajně pro Reichswehr jako MP 28/II.. Produkce pokračovala až do začátku druhé světové války, ještě roku 1940 bylo vyrobeno 1150 ks.\n\nZbraň byla v meziválečném období kopírována a vyráběna například v Belgii \"(Mitraillette 34)\", Estonsku \"(Arsenal Tallinn 1923)\", Švýcarsku \"(Brevet Bergmann)\" a Velké Británii \"(Lanchester Mk.I)\". Exportována byla například do Holandska, Portugalska, Španělska, Číny, Japonska a Jižní Ameriky. Ve Španělsku byl použit při bojích občanské války v letech 1936 - 1939. Značného rozšíření dosáhl v jihoamerických zemích, pro něž byl vyráběn ve variantách pro různé náboje (7,63 mm Mauser, 7,65 mm Parabellum, 9 mm Bayard nebo .45 ACP).\n\n"}
{"id": "368558", "url": "https://cs.wikipedia.org/wiki?curid=368558", "title": "Tortosa", "text": "Tortosa\n\nTortosa (latinsky: \"Dertusa\" nebo \"Dertosa\") je hlavní město comarcy Baix Ebre v provincii Tarragona v Katalánsku ve Španělsku. Leží 12 m n. m. u řeky Ebro. Má 33 864 obyvatel (2015).\n\nZpět od Maurů ji dobyl hrabě Ramon Berenguer IV. z Barcelony v roce 1148, za pomoci místních žen, které později vyznamenal Řádem sekery.\n\nDemografický vývoj Tortosy mezi lety 1991 a 2004.\n\n"}
{"id": "368561", "url": "https://cs.wikipedia.org/wiki?curid=368561", "title": "Outlast (materiál)", "text": "Outlast (materiál)\n\nOutlast je materiál původně vyvinutý pro kosmonautiku, dnes však používaný především v oděvním průmyslu. Vlastníkem ochranné známky je americká firma \"Outlast Technologies, Inc.\"\n\nVznik materiálu se datuje do roku 1988, kdy americká NASA spustila program spolupráce se soukromými firmami ohledně vývoje teplotně adaptabilních materiálů pro své astronauty. Dnešní \"outlast\" byl původně určen pro rukavice a obleky kosmonautů, kdy měl zahřívat, či chladit kosmonautovo tělo podle momentální potřeby (např. náhlý výstup do chladného kosmického prostoru). Společnost \"Outlast Technologies, Inc.\" byla založena roku 1990 a brzy získala od NASA exkluzivní právo k užívání patentu. Roku 1998 došlo k uvolnění první série rukavic a ponožek z tohoto materiálu. V roce 2002 bylo ložní prádlo od firmy Wamsutta zvoleno časopisem Time \"výrobkem roku\".\nV květnu 2003 získal materiál od americké Vesmírné nadace (\"Space Foundation\") Certifikát vesmírné technologie (\"Certified Space Technology\"), o dva roky později byl stejnou organizací dokonce uveden do Síně slávy vesmírných technologií, kde je společně s 48 dalšími elitními vynálezy.\n\nOutlast vyniká především výbornými termoregulačními vlastnostmi. Principem dosažení těchto vlastností jsou speciální miniaturní mikrokapsle, zapuštěné do látky. Tyto kapsle obsahují tzv. PCM (\"phase change materials\"). Tato technologie spočívá v tom, že na základě teplotních změn organismu, či ovzduší, se mění skupenství materiálu \"PCM\". Během změny skupenství totiž dochází ke značné absorpci, či naopak uvolnění energie, čili tepla, kterou tak PCM dodává / odebírá organismu.\n\nKromě původního, kosmonautického využití, se dnes Outlast používá prakticky ve všech oblastech oděvního průmyslu. Nejčastějšími produkty je pak spodní prádlo, ponožky, ložní prádlo, spacáky, rukavice, sportovní oblečení, přikrývky a oblečení pro kojence. Využívá se však i ve zdravotnictví, průmyslu, či armádě. Vyrábí ho více než 200 firem v šedesáti zemích světa. \n\n"}
{"id": "368562", "url": "https://cs.wikipedia.org/wiki?curid=368562", "title": "Ladislav Skopal", "text": "Ladislav Skopal\n\nLadislav Skopal (* 25. září 1958 Sokolov) je český politik, v letech 1996 až 2013 poslanec Poslanecké sněmovny za ČSSD.\n\nVystudoval Vysokou školu zemědělskou v Brně obor provoz a ekonomika zemědělství. Pracoval pak v JZD Ivanovice na Hané a pak do roku 1989 působil v řídících pozicích (například v podniku ZZN Znojmo). Po dobu čtyř let byl pak ekonomickým ředitelem podniku \"Znojmia Znojmo\" a v období let 1993-1996 ředitelem Znojemského rozvojového fondu.\n\nK roku 2008 je uváděn jako ženatý, má dva syny. Bydlí v obci Dobšice u Znojma, kde se angažuje v místním výboru Sokola.\n\nDo roku 1989 byl členem KSČ. Do ČSSD vstoupil roku 1990.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Mandát ve sněmovně obhájil ve volbách v roce 1998, volbách v roce 2002, volbách v roce 2006 a volbách v roce 2010. Byl členem a sněmovního zemědělského výboru (v letech 1998-2002 a od roku 2006 do současnosti jeho místopředseda, v letech 2002-2006 jeho předseda).\n\nDlouhodobě se angažuje v místní politice. Od roku 1993 je zastupitelem obce Dobšice, kam byl opětovně zvolen v komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 za ČSSD. Neúspěšně sem kandidoval v komunálních volbách roku 2010.\n\nV senátních volbách roku 2008 byl neúspěšným kandidátem ČSSD do Senátu za senátní obvod č. 54 - Znojmo. Získal necelých 17 % hlasů a nepostoupil do 2. kola.\n\nByl členem dozorčí rady Státního zemědělského intervenčního fondu. Od 1. srpna 2014 pracuje jako ekonomický náměstek fondu. Předtím působil též jako poradce jihomoravského hejtmana Michala Haška a ministra zemědělství Miroslava Tomana a asistent poslance Ladislava Velebného.\n\n"}
{"id": "368563", "url": "https://cs.wikipedia.org/wiki?curid=368563", "title": "Kakapo soví", "text": "Kakapo soví\n\nKakapo soví (\"Strigops habroptila\"), jinak též papoušek soví, je jeden z nejvzácnějších papoušků na světě, který přežívá na několika ostrovech Nového Zélandu, zbavených introdukovaných savčích predátorů. Dosahuje výšky kolem 60 centimetrů, váhy až 4 kg, takže je největším a nejtěžším papouškem na světě, a neumí létat. Jeho obličej připomíná sovu, a jako sova se také vyznačuje noční aktivitou (kākāpō v řeči původních obyvatel, Maorů, znamená noční papoušek). Mohou se prý dožívat až 100 let.\n\nDokonce i mezi novozélandskými ptáky působí kakapo soví výstředně. Je příkladem těch pokusů evoluce, které se odehrály na odlehlých ostrovech bez přítomnosti predátorů. Když se části jižního prakontinentu Gondwana před asi 90 miliony lety začaly od sebe vzdalovat a Nový Zéland se dostal do své dnešní polohy, byl dosažitelný už jenom vzduchem nebo vodou – tedy pro ptáky či létavé a ploutvonohé savce, ne však pro čtyřnohé šelmy. A tak se kakapové vzdali energeticky náročného létání. Vystačí si se schopností šplhat, křídla jim pouze slouží ke zpomalování skoků ze stromů. Peří mají žlutozelenočerné. Je to noční pták, kterého není snadné zpozorovat. Je ale možné ho vystopovat pomocí cestiček, které si při opakovaném pohybu na zemi vytváří a které se podobají cestičkám malých savců.\n\nNejbližšími příbuznými kakapů jsou nestoři kea a kaka. Dohromady tvoří sesterskou skupinu vůči všem ostatním papouškům (oddělili se před zhruba 55 miliony let). Do této skupiny patřil i dnes vyhynulý nestor úzkozobý z ostrova Norfolk. \n\nKakapové jsou největší a nejtěžší papoušci - váží asi o 400 g více než největší létavý papoušek ara hyacintový. Dospělci měří 58 až 64 cm a jejich hmotnost se pohybuje mezi 0,9 a 3,6 kg. Samci jsou asi o třetinu větší než samice, váží v průměru okolo 2 kg, kdežto samice 1,3 až 1,5 kg. Před hnízdní sezonou samci naberou značné zásoby tuku, aby přečkali hnízdní sezonu, při které jim na sběr potravy nezbývá moc času.\n\nKdysi obývaly Nový Zéland tisíce papoušků sovích. Poté, co přišli Maorové se psy a krysami a několik století po nich evropští kolonisté přivezli další savčí predátory, začal se počet kakapů rychle snižovat. V 70. letech 20. století začalo pátrání po těch, co přežili – šlo o nejnákladnější expedice v historii ochrany ptactva. Vypátralo se posledních cca 100–200 jedinců na Stewartově ostrově. Část z nich byla postupně přestěhována na ostrovy bez predátorů. V současnosti se vyskytují na třech ostrovech: Anchor Island (maorsky Puke Nui), Little Barrier Island (maorsky Hauturu) a Codfish Island (maorsky Whenua Hou). V roce 2016 byl velký kakapí babyboom – narodilo se hned 47 mláďat, z nichž 34 přežilo prvních pár týdnů. Probíhající sezona v roce 2019 však tu z roku 2016 výrazně překonává, narodilo se 86 mláďat a 72 z nich je stále naživu. Populace kakapa tedy opět stoupá. Za to vděčí ochranářům a mnoha dobrovolným pomocníkům.\nNa konci sezony ovšem došlo k nepříjemné komplikaci - na jednom z ostrovů (Codfish Island) vypukla epidemie aspergilózy, která zapříčinila smrt sedmi kakapů, 2 dospělých samic a 5 mláďat. V současnosti je tak naživu 142 dospělých jedinců a 72 letošních mláďat.\nDruh bude považován za zachráněný teprve tehdy, až budou populace kakapa schopny přežít bez asistence člověka a nadále se rozmnožovat na různých místech: jedním z hlavních problémů dneška je najít dostatečně velké ostrovy, kde dosud nevymizel přirozený les a kde nežijí savčí predátoři. V roce 2016 ovšem Nový Zéland vyhlásil cíl zbavit se do roku 2050 introdukovaných predátorů i na obou hlavních ostrovech. Pokud by byl splněn, vyhlídky kakapa a dalších původních druhů by se zlepšily.\n\nRozmnožování těchto papoušků závisí na množství plodů nohoplodovitého stromu rimu (\"Dacrydium cupressinum\"). Množství potravy rozhoduje i o pohlaví budoucích mláďat, pokud je potravy dostatek, rodí se samečci, kteří vyžadují více krmení. Ochranáři tak intenzivním příkrmem v minulosti nechtěně vychýlili poměr pohlaví ve prospěch samců. V současnosti je ale již poměr vyrovnaný.\n\nSamci jsou polygamní - mohou se tedy pářit s více samicemi. Při námluvách se shlukují na místech s nízkým porostem, hloubí si ozvučné jámy, nafukují hrudní vak a vydávají hluboký charakteristický zvuk, kterým lákají samičky z okruhu několika kilometrů k páření. Samičky se po spáření se samečkem o mláďata starají samy. Hnízdí typicky od ledna do března. Samice naklade 2–3 vejce do zemních děr a prohlubní, ptáčata se vyklubou zhruba za 30 dnů. V noci se samice vydává hledat potravu, vejce jsou tedy nehlídána, mláďata často zůstávají sama na několik hodin. Při nízkých teplotách ochranáři a pomocníci hnízda zateplují, nebýt jich, uhynula by polovina potomků. Mláďata se zpravidla opeří předtím, než opustí hnízdo, tedy asi po deseti týdnech. Matka je může krmit až po dobu šesti měsíců.\n\nPo současné rekordní hnízdní sezoně bude řada mláďat odkázána na umělé dokrmování ze strany ochranářů - byla totiž odchována v zajetí. První uměle odchovaná mláďata byla na ostrově Whenua Hou vypuštěna v červnu \n\nNejslavnějším kakapem je jednoznačně Sirocco. Narodil se v roce 1997, a jelikož trpěl po narození zánětem dýchacích cest, odchovali jej ochranáři uměle. Díky tomu si Sirocco vtiskl člověka jako svůj živočišný druh, a to včetně sexuálních preferencí. Právě to ale nakonec způsobilo, že se stal celosvětově proslulý, když se objektem jeho zájmu stal fotograf Mark Carwardine, jenž byl součástí dokumentární výpravy BBC. Video, na kterém se Sirocco pokouší pářit s fotografovou hlavou, obletělo svět, a Novozélanďané nečekané popularity papouška využili - založili mu facebookovou i a twitterovou stránku a ministr životního prostředí jej jmenoval oficiálním vyslancem ochrany přírody na Novém Zélandu. Od té doby Sirocco skutečně plní svoji úlohu - několik měsíců v roce stráví na \"turné\" - veřejnost se s ním na vybraných místech může setkat a jeho prostřednictvím se dozvědět o záchraně ohrožených novozélandských endemitů. Aktivní je i na obou zmíněných sociálních sítích. V roce 2016 se Sirocco kvůli nefunkční vysílačce na dva roky ztratil, ale o dva roky později byl šťastně nalezen. Přestože se Sirocco zřejmě již nikdy nezapíše do genofondu kakapů - \"důmyslné\" pokusy o odebrání spermatu selhaly - svému druhu i dalším novozélandským unikátním druhům je platný více než dost. Díky popularitě kakapů se nachází dost štědrých dárců, kteří jsou ochotni na záchranu ohrožených druhů přispívat.\n"}
{"id": "368565", "url": "https://cs.wikipedia.org/wiki?curid=368565", "title": "Souad Massi", "text": "Souad Massi\n\nSouad Massi (* 23. srpna 1972, Kabýlie, Alžírsko) je ve Francii žijící alžírská skladatelka, zpěvačka a kytaristka kabylského původu. Svou kariéru zahájila v alžírské rockové hudební skupině Atakor, s níž vystupovala několik let. Po sérii výhrůžek smrtí však v roce 1999 opustila Alžírsko a odstěhovala se do Paříže ve Francii. Účast na koncertu \"Femmes d'Algerie\", který se konal v roce 1999 v Paříži, jí přinesla nahrávací smlouvu s vydavatelstvím Island Records. Massi zpívá arabsky, francouzsky, někdy i anglicky či kabylsky. V její tvorbě se prolíná hudba arabská s vlivy americké rockové i country hudby, portugalského fada i španělského flamenca.\n\nMassi se narodila v Algiers v Alžírsku do chudé rodiny jako sedmé dítě. Již v raném věku se začala věnovat zpěvu a hře na kytaru, povzbuzována svým starším bratrem. Později se zpěvačka inspirovala také flamencem a americkou lidovou a country hudbou, což se pak také projevilo v jejích skladbách. V sedmnácti letech začala vystupovat se skupinou hrající flamenco, po krátkém čase ji ale opustila.\n\nZačátkem roku 1990 se Massi přidala k politicky angažované rockové skupině Atakor ovlivněné rockovými baladami skupin jako Led Zeppelin a U2. S Atakorem vystupovala sedm let, během kterých skupina vydala úspěšné hudební album a natočila dvě populární hudební videa. Skupina však byla pro svou rostoucí popularitu a politické názory perzekvována a zpěvačce bylo vyhrožováno smrtí. V roce 1999 byla Souad Massi pozvána do Francie na hudební festival \"Femmes d’Algérie\". Po úspěšném vystoupení na festivalu se Massi rozhodla již ve Francii zůstat.\n\nVystoupení na festivalu \"Femmes d’Algérie\" přineslo zpěvačce kontrakt u společnosti Island Records, kde také vydala v červnu 2001 své debutové album \"Raoui\", které bývá srovnáváno s americkou folkovou hudbou 60. let. Převážně francouzsky a arabsky zpívané album mělo úspěch u kritiky i u posluchačů. Následující rok bylo album nominováno na cenu v kategorii „Best Newcomer“ BBC Radia 3.\n\nV roce 2003 vydala Massi druhé album s názvem \"Deb\". Album, spíše lyrické než politicky angažované, se stalo celosvětově jedním z nejúspěšnějších alb severoafrických umělců. O tři roky později vydává Massi své třetí album, \"Mesk Elil\". Na převážně opět lyrickém albu doprovodili zpěvačku v duetech Daby Toure and Rabah Khalfa.\n\n11. listopadu 2006 se konal v Praze v paláci Akropolis koncert, na kterém Massi vystoupila v rámci celosvětového turné při vydání alba \"Mesk Elil\".\n\nAlbum \"Ô Houria\" (2010), na kterém spolupracovala s Francisem Cabrelem a kytaristou a producentem Michelem Françoisem, je stylově poněkud odlišné a obsahuje skladby spíše charakteru folkrockové písně či rockové balady. Současně je na albu více francouzsky zpívaných písní.\n\n11. června 2011 vystoupila Massi na Respect festivalu na Pražské Štvanici.\n\n\n\n"}
{"id": "368568", "url": "https://cs.wikipedia.org/wiki?curid=368568", "title": "Marta Bayerová", "text": "Marta Bayerová\n\nMarta Bayerová (* 31. května 1956 Znojmo) je česká politička, v letech 2008 až 2014 senátorka za obvod č. 54 – Znojemsko, v letech 2002 až 2008 poslankyně Poslanecké sněmovny PČR, dlouholetá zastupitelka města Znojma. Byla členkou KSČM.\n\nPochází z rodiny znojemských starousedlíků, kteří v tomto městě zůstali i během německého záboru po roce 1938. Rodiče byli dělnického původu a po 2. světové válce oba vstoupili do KSČ. Do této strany později vstoupila i Marta Bayerová. V roce 1980 promovala na Přírodovědecké fakultě Univerzity J. E. Purkyně v Brně (dnešní Masarykova univerzita). V letech 1980 až 1998, kdy pracovala na Gymnáziu ve Znojmě, složila doktorandskou zkoušku z fyziky a získala titul RNDr. Mluví německy, rusky a slovensky.\n\nJe vdaná za Ing. Jaroslava Bayera a mají dva syny, Jaroslava a Jiřího.\n\nJiž v roce 1981 byla zvolena do MěNV a Rady MěNV ve Znojmě. Od té doby se trvale angažovala v místní politice a to i po sametové revoluci. Již po komunálních volbách v roce 1990 byla zvolena radní Znojma. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byla zvolena do zastupitelstva města Znojmo za KSČM. V roce 2006 kandidátku vedla a strana volby vyhrála. Profesně se uvádí jako profesorka. V roce 1998 se stala zástupkyní starosty Znojma.\n\nVe volbách v roce 2002 byla zvolena do poslanecké sněmovny za KSČM (volební obvod Jihomoravský kraj). Byla členkou sněmovního výboru pro veřejnou správu, regionální rozvoj a životní prostředí a volebního výboru. Mandát obhájila ve volbách v roce 2006. Působila jako místopředsedkyně výboru pro veřejnou správu, regionální rozvoj a životní prostředí. V dolní komoře parlamentu setrvala do října 2008, kdy rezignovala na mandát.\n\nV senátních volbách roku 2008 kandidovala do horní komory parlamentu za senátní obvod č. 54 – Znojmo. Získala 41 % hlasů v 1. kole. Ve 2. kole porazila Petra Nezvedu z ODS, zvítězila se ziskem 69 % a stala se senátorkou. V Senátu se stala členkou Výboru pro územní rozvoj, veřejnou správu a životní prostředí, Podvýboru pro energetiku Výboru pro hospodářství, zemědělství a dopravu, Stálé komise pro práci Kanceláře Senátu a Stálé komise pro Ústavu České republiky a parlamentní procedury. Po vzniku Senátorského klubu SPOZ+KSČM+Severočech se stala jeho místopředsedkyní.\n\nPřed komunálními volbami v roce 2010 se nedohodla s KSČM na sestavení kandidátky a vůbec se na ni nedostala. Postavila se tedy do čela listiny sdružení Občané městu, město občanům, pro které získala 8,23% hlasů. KSČM proti ní ve volbách vedla kampaň, která nabádala k tomu, aby ji voliči nedávali hlas. Později jí dokonce hrozilo vyloučení ze strany.\n\nV senátních volbách 2014 obhajovala svůj mandát, ale v KSČM se kvůli tomu projevily rozpory. Přestože Bayerová nezískala podporu okresní ani krajské organizace KSČM, Ústřední výbor strany její kandidaturu přes opakované protesty okresní organizace schválil. Okresní organizace se proto rozhodla nominovat vlastního kandidáta Petra Krátkého jako nezávislého. Podle Bayerové se jedná o aktivitu několika lidí okolo předsedy okresní organizace Miroslava Vlašína, kteří tím porušují platné stanovy strany. Během senátní kampaně byla médii kritizována za to, že využila na letácích fotografii se starostou Znojma Vlastimilem Gabrhelem z ČSSD, což prý mohlo vyvolávat dojem, že má jeho podporu ve volbách. Se ziskem 12,57 % hlasů nakonec skončila v prvním kole na 4. místě a nepostoupila tak ani do kola druhého. Po neúspěšné obhajobě mandátu se vrátila ke svému původnímu zaměstnání učitelky matematiky a fyziky na Gymnáziu Dr. Karla Polesného.\n\nJejí spory s místní organizací KSČM se promítly i do komunálních voleb v roce 2014, kdy znovu nezískala místo na kandidátce strany ve volbách do zastupitelstva Znojma a kandidovala jako členka KSČM za sdružení Občané městu Znojmu. Sdružení ale obdrželo jen 2,86 % hlasů a žádný jeho představitel nebyl tedy zvolen zastupitelem. Po volbách ji okresní výbor KSČM vyloučil ze strany právě kvůli kandidatuře za konkurenční sdružení. Bayerová se proti rozhodnutí odvolala.\n\nOd května 2008 byla členkou Ústředního výboru KSČM.\n\nPo ukončení politické kariéry se v roce 2014 vrátila k pedagogické dráze na Gymnáziu Dr. Karla Polesného Znojmo, kde učila matematiku a fyziku. V roce 2018 přestoupila na základní školu na náměstí Republiky ve Znojmě. V září 2019 se v tisku objevila kritika rodičů na nedodržování osnov, chaotický styl výuky či problémy s alkoholem. Ředitel základní školy však kritiku odmítl.\n\n"}
{"id": "368570", "url": "https://cs.wikipedia.org/wiki?curid=368570", "title": "Josef Chuchro", "text": "Josef Chuchro\n\nProfesor Josef Chuchro (3. července 1931, Praha – 19. srpna 2009, Praha) byl český violoncellista.\n\nZáklady hudebního vzdělání mu poskytl jeho otec Josef Chuchro starší (1903–1975), který byl varhaník. Na Pražské konzervatoři i na Akademii múzických umění studoval u prof. Karla Pravoslava Sádla. Byl členem Sukova tria (od roku 1952) a Pražského violoncellového dua (založil je roku 1979 se svým synem Janem). Roku 1961 byl jmenován sólistou České filharmonie. Kompletní nahrávka Beethovenových sonát a variací pro violoncello a klavír v podání Josefa Chuchra a Jana Panenky byla oceněna prestižní cenou \"Award of Merit\". Nahrál 38 sólových gramofonových desek, z toho 9 s Českou filharmonií a 40 s komorními skladbami. V letech 1990–1997 působil ve funkci děkana HAMU. Pohřbený je na pražských Olšanech.\n\n"}
{"id": "368573", "url": "https://cs.wikipedia.org/wiki?curid=368573", "title": "Miloš Sádlo", "text": "Miloš Sádlo\n\nMiloš Sádlo (13. dubna 1912, Praha – 14. října 2003) byl český violoncellista.\n\nMiloš Sádlo, původním jménem Miloslav Zátvrzský, byl žákem profesora Karla Pravoslava Sádla, po němž převzal umělecký pseudonym. Studoval také u legendárního španělského hudebníka Pabla Casalse. Jako sólista začal působit v roce 1929. Intenzivně se věnoval komorní hře, byl členem Pražského kvarteta, Českého a Sukova tria. Unikátní jsou jeho nahrávky s Davidem Oistrachem a Dmitrijem Šostakovičem. V roce 1963 byl prvním interpretem objeveného Koncertu pro violoncello a orchestr C dur Josepha Haydna.\n\n"}
{"id": "368577", "url": "https://cs.wikipedia.org/wiki?curid=368577", "title": "Moving Shadow", "text": "Moving Shadow\n\nMoving Shadow je britské vydavatelství jungle/drum and bass hudby, které zahájilo svoji činnost v roce 1990 Robem Playfordem. Vedle takových značek jako Suburban Base, Formation Records, D-Zone, Reinforced a Metalheadz se Moving Shadow stalo jednou z nejznámějších a nejrespektovanějších vydavatelství v tomto žánru. Svůj 100. singl vydalo v roce 1997.\n\nZnačka začala v roce 1990, původně byla řízena z Playfordova domu v Stevenage. Playford sám před založením Moving Shadow vydal desku s názvem \"Orbital Madness\" a pro místní mladé umělce a producenty, kteří hledali radu jak vydávat svoji vlastní hudbu, se stal ústředním bodem. V roce 1991 vydalo vydavatelství první album; \"Psychotronic EP\" od Earth Leakage Trip a první seznam umělců pocházel především od Playforda, jako např. 2 Bad Mice, z kterých vytvořil třetí spolu s Seanem O´Keeffem a Simonem Colebrookem. Když v roce 1991 a 1992 natáhla scéna rave povrch hlavního proudu hudebního průmyslu, Moving Shadow stejně jako jeho přátelští rivalové Suburban Base & D-Zone, si užívaly úspěch v britské hitparádě singlů UK Top 75 díky Blameově hudbě \"Music Takes You\" a se skladbou od 2 Bad Mice \"Bombscare\".\n\nKdyž se koncem roku 1992 scéna rave rozpadla, Moving Shadow táhli směrem k nové darkcore scéně. Nahrávky umělců, jakými byli např. Deep Blue (jiné jméno pro Seana O´Keeffeho), Foul Play, Omni Trio a Hyper-On Experience zvýšily reputaci značky a kolem roku 1994 bylo Moving Shadow v popředí britské jungle/drum and bass scény. Souhrnem různých stylů jungle/buss and drum hudby, jako např. albem proto-techstepu Raye Keitha \"Terrorist\" (nahráno pod pseudonymem Renegade), albem Dred Bass od Dead Dred a oduševnělou, melodickou produkcí jako např. albem Soul Promenade od Omni Trio, může být v tomto období výkon Moving Shadow viděn jako reprezentant celé škály tohoto žánru. Značka svůj výstup rychle předvedla v roce 1995 s prvními alby od Omni Trio a Foul Play a prvními sériemi regionálních kompilací jako např. \"The Revolutionary Generation\", \"Storm From The East\" a \"Trans-Central Connection\", které zvýraznily práci umělců spojených se značkou, ale z různých koutů Spojeného království; tím se zdůraznil fakt, že jungle/drum and bass byl celonárodním fenoménem a nesoustředil se pouze kolem hlavního města.\n\nV roce 1994 začal Playford pracovat s umělcem drum & bass Goldiem na textu alba pod jeho pseudonymem Rufige Kru. Výsledkem bylo Goldieho album Timeless, produkované a sestavené Playfordem a v roce 1995 vydané lépe financovanými FFRR Records, oproti Moving Shadow. Album bylo první z drum & bass scény, které prostoupilo skrz hlavní proud ke kritické pochvale a zůstává jedním z nejprodávanějších alb drum & bass všech dob.\n\nMoving Shadow si zachoval svůj status jedné z nejprofilovějších značek drum and bass, s umělci Dom and Roland, Aquasky, Calyx a EZ Rollers, kteří na seznam přibyli v roce 1996–1997. Hudba EZ Rollers byla hrána ve filmu \"Lock, Stock and Two Smoking Barrels\", ale tento jazzový drum and bass nebyl příliš reprezentativní co se týká celkového zvuku, který se přesunul koncem 90. let hlavně k techstepu. Moving Shadow produkovala hudbu pro počítačovou hru Grand Theft Auto 2 (1999) a také provozovala celou rádiovou stanici s názvem MSX FM ve hře Grand Theft Auto III (2001) a (2005).\n\nV roce 2000 bylo vydavatelství na trhu po jedno desetiletí, což byl pro nezávislou značku z rave scény řídký jev a oslavovalo se vzpomínkovým katalogem. Následně poté viditelnost značky trochu poklesla, hodnotnými výjimkami byla alba oddaných stoupenců Omni Trio a Dom and Roland. V roce 2004 a 2005 zažilo vydavatelství obrodu s pochvalnými nahrávkami od Noisia a Calyx, ale v roce 2007 bylo uzavřeno.\n\n"}
{"id": "368580", "url": "https://cs.wikipedia.org/wiki?curid=368580", "title": "Richard II. (rozcestník)", "text": "Richard II. (rozcestník)\n\nRichard II. může být:\n\n\n"}
{"id": "368584", "url": "https://cs.wikipedia.org/wiki?curid=368584", "title": "Pablo Casals", "text": "Pablo Casals\n\nPau Casals Defilló, známější jako Pablo Casals (29. prosince 1876 El Vendrell, Tarragona, Španělsko – 22. října 1973 San Juan, Portoriko) byl španělsko-katalánský violoncellista, dirigent, skladatel a pedagog. Pro své interpretační mistrovství a virtuózní novátorskou techniku hry je považován za jednoho z největších violoncellistů všech dob.\n\nNarodil se v malém katalánském městečku El Vendrell na břehu moře. Měl 10 sourozenců, Pablo byl druhorozené dítě. Otec byl učitelem hudby a varhaníkem v místním kostele a Pablo již od raného dětství projevoval velké hudební nadání. Od čtyř let zpíval v chrámovém sboru, učil se na klavír a další nástroje. V deseti letech mu na jeho přání otec zhotovil první primitivní cello z tykve s jednou strunou, na kterém dokázal hrát jednoduché skladby. Rodiče ho poslali do hudební školy v Barceloně, kde pod odborným vedením pokračoval ve hře na klavír a violoncello, studoval hudební teorii a kompozici. Byl velmi pilný a již v raném věku ovládal řadu obtížných skladeb pro violoncello, mj. \"Souvenir de Spa\" od A.-F. Servaise nebo \"Šest suit\" od J.S.Bacha, kterou však veřejně hrál až po deseti letech. Byl prvním interpretem, který toto obtížné dílo hrál celé, protože poslední tři suity byly pokládány za nehratelné. Ve třinácti letech měl první koncert a brzy si začal přivydělávat hraním v kavárně. Všimla si ho i místní kritika, stával se známým. V r. 1893 odjel s matkou do Madridu, kde s podporou bohatého mecenáše hraběte de Morphy, přítele královské rodiny, studoval na konzervatoři. Po dvou letech mu hrabě domluvil přijímací zkoušku na Královské konzervatoři v Bruselu, která tehdy patřila k nejlepším školám v oboru smyčcových nástrojů v Evropě. Casals zkoušku udělal, ale odmítl nastoupit, protože se cítil dotčen přístupem přijímací komise a rozhodl se pro studium v Paříži. Hraběte jeho chování urazilo a přestal jej podporovat. V Paříži, kam ho doprovázela matka a nejmladší bratr, se ocitli bez prostředků. Po čase sice získal místo cellisty ve varietním orchestru, ale existenční starosti a stesk po domově ho přiměly k návratu do Barcelony. Vyučoval na konzervatoři, hrál v divadelním orchestru a pořádal koncerty.\n\nV r. 1899 se vrátil do Paříže, kde již na svém prvním veřejném vystoupení zaznamenal velký úspěch, který byl počátkem jeho dlouholeté světové slávy. Usadil se v Auteil u Paříže, odkud podnikal koncertní turné po Evropě a Americe. Vystupoval jako sólista nebo s klavírním triem, které založil se svými přáteli klavíristou Alfredem Cortotem a houslistou Jacquesem Thibaudem. Jeho virtuózní technika, spojená s hlubokým pochopením smyslu díla, vzbuzovala nadšení posluchačů. Stal se jedním z nejlepších výkonných hudebníků světa, byl oceněn mnoha státníky i uměleckými organizacemi. Pořádal také interpretační kurzy a vychoval několik slavných violoncellistů.\n\nOd roku 1914 působil Pablo Casals také jako dirigent, což bylo jeho velkým přáním. Dirigoval orchestry ve Francii, Anglii i USA. V r. 1920 vybudoval v Barceloně na vlastní náklady profesionální symfonický orchestr. \"Orquestra Pau Casals, který\" během let získával ve Španělsku stále větší uznání, občas vystupoval se sborem tvořeným z dělníků a dětí \"Orfeo Graciens\". Přes svou velkou slávu byl Casals skromný a dobrosrdečný člověk, který chtěl vynikající sólisty a kvalitní hudbu zpřístupnit širšímu okruhu posluchačů. V r. 1925 založil \"Associació Obrega de Concerts,\" společnost dělníků a pracujících, jejíž členové mohli za menší příspěvek navštívit koncerty vážné hudby. Chtěl se natrvalo usadit v Katalánsku, kde s rodinou svého bratra stavěl dům na pláži v Sant Salvadoru nedaleko Vendrellu.\n\nPo nástupu Francova fašismu strávil zbytek života v dobrovolném vyhnanství. Jako přesvědčený demokrat a republikán na protest proti fašistickému režimu odešel do exilu a prohlásil, že se do Španělska nevrátí, dokud zde nebude obnovena demokracie. Usadil se v městečku Prades ve francouzských Pyrenejích. Uspořádal několik dobročinných koncertů v jižní Francii a Švýcarsku. V letech 1936 - 1939, kdy byly živé koncerty omezeny, natočil na desky Bachovy suity pro violoncello. Při poslechu řekl: \"Ví někdo, co mě to stálo? Padesát let práce a pochybností.\"\n\nPablo Casals se třikrát oženil, ale vlastní děti neměl. První manželku, americkou sopranistku Susan Metcalfe, si vzal v r. 1914. Pořádali spolu koncerty v USA, Mexiku i Evropě, při kterých ji Casals doprovázel na klavír. Rozešli se v r. 1928. V r. 1955 se oženil se svou dlouholetou spolupracovnicí Francescou Vidal de Capdevila, která však brzy po sňatku zemřela. Jeho poslední manželkou byla Marta Montaňez y Martinez, které bylo v době sňatku v roce 1957 pouhých 20 let. Zůstala s ním až do jeho smrti.\n\nPo válce pokračoval v kariéře jako violoncellista a dirigent. V r. 1956 se odstěhoval na Portoriko, kde založil symfonický orchestr, konzervatoř a pořádal hudební festivaly. I přes vysoký věk koncertoval v Evropě i Americe. Několikrát navštívil Prahu, kde mu v r. 1958 Karlova univerzita udělila čestný doktorát. V roce 1973 řídil svůj poslední koncert v Jeruzalému. Zemřel v nemocnici v San Juanu na Portoriku na následky srdečního infarktu ve věku 96 let, pouhé 2 roky před koncem frankistického režimu. V r. 1979 byly jeho ostatky převezeny do rodného města Vendrell u příležitosti 100. výročí narození.\n\nPři hře se Casals snažil o maximální uvolnění při zapojení celého těla, uvolnil lokty od těla, aby se mohlo při hře pohybovat. Tím zjednodušil pohyb levé ruky po celém hmatníku a pravé ruce dal možnost většího smyku Změnil vnímání pohybu smyčce po strunách v závislosti na tvorbě tónu, jeho odstínech a hlasitosti. Zavedl nový systém prstokladu s použitím přehmatů a širokých poloh. Používal vibrata jako výrazového prostředku pro zesílení napětí a tím dodával skladbě nový rozměr. \n\nJeho řemeslná technika byla vždy doprovázena dokonalou znalostí celého díla, snahou o pochopení skladatelova záměru a citlivým přístupem k jeho interpretaci. Nikdy nesnížil svoji uměleckou důstojnost k tomu, aby ohromoval posluchače jen technickým provedením.\n\nZáklady kompozice mu vštípil už v dětství jeho otec. Spolu s ním složil v deseti letech vánoční zpěvohru. Jeho vlastní tvorba není rozsáhlá. Zahrnuje skladby pro violoncello a orchestr (\"Sardana, Adagio),\" úpravy katalánských lidových písní (\"Píseň ptáků\") nebo sbory pro děti. Hudebně hodnotné jsou také jeho kadence k violoncellovým koncertům Haydna, Schumanna, Monna a Boccheriniho.\n\n\n"}
{"id": "368585", "url": "https://cs.wikipedia.org/wiki?curid=368585", "title": "Charles Sheeler", "text": "Charles Sheeler\n\nCharles Sheeler (16. července 1883, Filadelfie, USA – 7. května 1965, New York, USA) byl americký malíř a fotograf, který tvořil díla ve stylu amerického precisionismu.\n\nCharles Sheeler se narodil ve Filadelfii v Pensylvánii v roce 1883. Vystudoval průmyslové umění a malířství. V roce 1908 odcestoval do Evropy, kde se seznámil s díly Georgese Braqua, Pabla Picassa a Paula Cézanna, která ovlivnila jeho budoucí tvorbu. Po návratu do Spojených států začal malovat, ale protože nebylo možné se uživit pouze malováním, začal si vydělávat komerčním fotografováním.\n\nFotografoval od roku 1912 na zakázku architekturu a pro výtvarníky vytvářel reprodukce. První samostatnou výstavu fotografií uspořádal v roce 1917 v \"Moderní galerii\" De Zayase v New Yorku, pro kterou fotografoval umělecká díla.\n\nV roce 1920 natočil s Paulem Strandem krátký film \"Manhatta\". Během natáčení pořídil sérii fotografií a kreseb a našel inspiraci pro další malby a kresby.\n\nRoku 1927 fotografoval Charles Sheeler pro automobilku Ford v Detroitu. Úspěch fotografií průmyslové architektury, které byly uznány jako umění, významně usměrnil další Sheelerovu malířskou tvorbu.\n\nV roce 1929 vystavoval na výstavě \"Film und Foto\" ve Stuttgartu v Německu. V dalším období fotografoval krajiny a žánrové obrázky jako studie pro svoje malby. Od roku 1942 fotografoval pro Metropolitní muzeum umění v New Yorku.\n\n\n\n"}
{"id": "368591", "url": "https://cs.wikipedia.org/wiki?curid=368591", "title": "Vavřinec z Brindisi", "text": "Vavřinec z Brindisi\n\nVavřinec z Brindisi (\"Giulio Cesare Russo\" nebo \"Laurentius de Brundusio\", 22. červenec 1559, Brindisi – 22. červenec 1619, Lisabon) byl římskokatolický kněz a člen řádu menších bratří kapucínů.\nBeatifikován byl roku 1783 papežem Piem VI., kanonizován pak papežem Lvem XIII. v roce 1881. Papež sv. Jan XXIII. Vavřince prohlásil roku 1959 učitelem církve a udělil mu titul \"doctor apostolicus\". Jeho památka se slaví 21. července.\n\nNarodil se v Brindisi, které bylo součástí Neapolského království, do rodiny benátských obchodníků. Vzdělání získal na universitě svatého Marka v Benátkách a ve Veroně se přidal ke kapucínům jako bratr Lorenzo. Další vzdělání pak získal na padovské universitě. Jako skvělý lingvista Vavřinec plynule ovládal kromě biblických jazyků (hebrejštiny a řečtiny) také hlavní evropské jazyky a navíc i češtinu.\n\nVavřinec zastával mnoho církevních funkci. Postupně byl kardinálem, generálním definitorem, představeným kláštera, provinciálem Toskánské a Benátské provincie a další. Papež Klement VIII. ho pověřil úkolem obrátit na křesťanství židy v Římě. Počátkem roku 1599 Vavřinec zakládal kapucínské kláštery v dnešním Německu, Rakousku a Česku (v Praze). V době protireformace obhajoval katolickou víru a mnoho protestantů se pod jeho vlivem navrátilo zpátky ke katolicismu.\n\nV roce 1601 se stal císařským kaplanem armády Rudolfa II. a podařilo se mu získat Filipa Emanuela de Mercoeur jako pomoc do boje proti Turkům. Poté, sám vyzbrojen jen křížem, vedl armádu během dobývání Stoličného Bělehradu (Székesfehérváru), patřícího Osmanské říši.\n\nRoku 1602 byl zvolen generálním vikářem kapucínů, což v té době představovalo nejvyšší úřad v řádu. Roku 1605 byl zvolen znovu, ale úřadu se vzdal. Vstoupil do služeb Svatého stolce a stal se nunciem v Bavorsku. Roku 1618, po skončení služby nuncia ve Španělsku, se odebral do kláštera. V roce 1619 byl však znovu povolán jako zvláštní vyslanec ke španělskému králi kvůli akcím v neapolském místokrálovství. Po skončení této mise Vavřinec umírá v Lisabonu, přesně v den svých 60. narozenin.\n\n"}
{"id": "368599", "url": "https://cs.wikipedia.org/wiki?curid=368599", "title": "Lecitin", "text": "Lecitin\n\nLecitin, jehož název vznikl ze starořeckého λέκιϑος (lekithos), což znamená žloutek, je klasický název pro fosfatidylcholin a společný výraz pro všechny lipidy, přesněji fosfolipidy, které jsou složené z mastné kyseliny, glycerolu, kyseliny fosforečné a cholinu. Ty jsou složkou vnější buněčné membrány živočichů a rostlin. Lecitin je průvodní látkou tuků a mastných kyselin a zvláště hojně se nachází ve vaječných žloutcích a buňkách semen rostlin.\n\nLecitin dovoluje emulgovat (smíchat) tuky a vodu a je tedy důležitým přírodním tenzidem (emulgátorem) pro potraviny a krmivo. V Evropské unii je lecitin povolen jako přídatná látka do potravin (E 322). V seznamu přísad jsou uvedeny jako \"lecitin\", \"sojový lecitin\" nebo právě \"E 322\". V medicíně a kosmetice bývá také využíván jako aditivum, v dietologii jako potravinový doplněk.\n\nLecitinové produkty, jako extrakt ze sojových bobů nebo vajec, obsahují v závislosti na zdroji vedle lecitinu pro vylepšení také další fosfolipidy jako sfingomyelin a glykolipidy. Také tyto skupiny látek mají podobné vlastnosti jako lecitin a také se používají jako emulgátory. Díl polárních lipidů (nerozpustné v acetonu) musí podle příslušné směrnice EU odpovídat minimálně 60 % lecitinových produktů.\n\nRoku 1811 referoval francouzský lékárník Louis Nicolas Vauquelin poprvé o tučných preparátech z mozkové hmoty, obsahujících organický vázaný fosfor a který byl již nalezen v roce 1719 chemikem Hensingem.\n\nNicolas-Theodore Gobley isoloval na přelomu let 1846 a 1847 ze žloutku lepkavou, oranžovou substanci, v které byla obsažena kyselina olejová, maragrinová kyselina, glycerinfosforová kyselina stejně jako dusíkaté organické zásady. Srovnatelné látky nalézal v letech 1847 – 1858 v mozkové hmotě, kapřích jikrách, krvi, žluči a jiných orgánech. Roku 1850 dal svému objevu název název lecitin po řeckém slovu \"lekithos\" (žloutek).\n\nFelix Hoppe-Seyler, zakladatel biochemie a molekulární biologie nalezl roku 1867 v rostlinných semenech organicky vázaný fosfor. V roce 1899 izolovali chemici E. Schulze a E. Steiger ze semen rostlin fosfolipid, který byl rovněž označován jako lecitin. Podle jejich poznatků měly z prozkoumaných rostlinných semen největší obsah lecitinu, v množství 1,5 – 2,5 %, sojové boby a vlčí bob.\n\nVýzkumníci Diakonow a Adolph Strecker (1822 – 1871) isolovali lecitin, např. ze žloutku, který byl čistší a poznali, že dusíkatou částí lecitinu byl cholin.\n\nJohannes Ludwig Wilhelm Thudichum (1829 – 1901), zakladatel mozkové chemie (dnes neurochemie), nalezl analogickou sloučeninu a nazval ji cefalin podle řeckého slova \"kephalos\" (hlava) a dokázal separovat sfingomyelin.\n\nOd počátku roku 1900 do pozdějších 30. let nedošlo k žádným dalším pokrokům ve vědomostech o fosfolipidech. Ernst Klenk (1896 – 1971) a Sakat nalezli roku 1939 sojový lecitin inositol a inositolfosforovou kyselinu. Roku 1944 extrahoval americký chemik Jon Pangborn z lipidu svaloviny hovězího srdce kardiolipin a roku 1958 popsali Carter a jeho spolupracovníci fytoglykolipid, který se vyskytuje pouze v rostlinné směsi fosfolipidů.\n\nJako roku 1925 Hansamühle Hamburg, dnes ADM Ölmühle Hamburg AG, zavedly extrakční postup, pomocí kterého mohly ze surového rostlinného oleje izolovat lecitin. Začala tak jeho průmyslová výroba. Hlavním zdrojem výroby lecitinu se staly sojové boby. Lecitin získáváný ze žloutků se používá ve speciálních případech, např, ve farmacii a kosmetice.\n\nJedním z prvních aplikačních výzkumníků ohledně lecitinu byl okolo roku 1925 Bruno Rewald, který jako jeden z prvních lecitinových technologů doporučil lecitin jako emulgátor a disperzní prostředek.\n\nHamburg byl výchozím centrem a ohniskem zpracování sojových bobů a lecitinu. Američan Josef Eichberg byl prvním, kdo v roce 1930 pro USA poznal hodnotu lecitinu a uvedl tzv. 'Hamburský lecitin' na tamní trh. Od roku 1935 byl lecitin – v dobré kvalitě – vyráběn v Americe. Existovaly firmy Pillsbury a Central Soya (obě v USA), které se této mnohostranné substance ujaly.\n\nOd roku 1948 se Lucas Meyer z Hamburgu upsal používané technice a prodeji lecitinu. Společně s Rüdiger Ziegelitzem a Volkmarem Wywiolem, když se od roku 1953 soustředili na odbyt a další vývoj lecitinu, se jim podařilo celosvětově prosadit lecitin jako pomocnou látku a aditivum. Aplikační mnohotvárnost lecitinu v oblasti potravin, krmiv a techniky byla jimi postavena na široký základ.\n\nPrůkopnickou práci ohledně využití lecitinu v dietetice prováděl dr. Buer, který roku 1935 uvedl na trh první lecitinový preparát pod názvem 'Buer-Lecithin'. H. Eickermann, A. Nattermann & Cie (dnes Sanofi-Aventis Gruppe), se soustředili na účinnou substanci fosfatidylcholinu a vyvinuli řadu významných farmaceutických preparátů, které ještě dnes nalezneme v nabídce lékáren.\n\nDr. Herbert Rebmann vyvinul ze žloutku fosfolipidové speciality jako vysoce jakostní farmaceutický emulgátor pro uvolňování tuků.\n\nBádání a aplikační technika není ještě ukončena. V současnosti např. u lecitinu z mořských řas se používají liposomy v potravinářském průmyslu a fosfolipidy u vodních kultur.\n\nPolární lipidy, zvláště fosfolipidy jsou důležitou součásti biologických membrán a nachází se u všech živých tvorů (lidé, zvířata, rostliny a řasy) a v mnoha mikroorganismech. Největší koncentrace lecitinu je možno nalézt v játrech, mozku, plících, srdci a také ve svalové tkáni. Také v mnoha tělesných tekutinách se vyskytují fosfolipidy, především se jedná o krevní plazmu obratlovců.\n\nToho času je za rok získáno okolo 180 000 tun lecitinu převážně ze sójových bobů (2% obsah lecitinu), které jsou většinou sklízeny v USA, Brazílii a Argentině. Další producenti sóji, jako Čína, Indie, Paraguay nebo Kanada, nemají z hlediska získávání lecitinu velký význam. Pěstování sóji v Evropě je pouze okrajovou záležitostí. Kromě sóji se k základním zdrojům, i když v menším objemu, dá počítat i řepka a slunečnice. Žloutek, se svým vyšším obsahem lecitinu (asi 10%), může stěží stačit, vzhledem ke své dostupnosti, k zásobování trhu. Relativně nízká množství lecitinu ze žloutků tak končí především ve farmacii, medicíně a kosmetice.\n\nLecitinu se připisují četné funkční úlohy. Účastní se aktivně jak anabolické výměny lipidů (syntéza a rozdělování lipidů), tak také katabolické výměny tuků (výstavba a přestavba lipidů).\n\n\nDrůbež přijímá spolu s krmením především škrob, z kterého se pak v játrech musí syntetizovat tuk pro tvorbu vajec; zde je nutný lecitin, ohledně exportu vytvořeného tuku z jater (jako very-low-density-Lipoproteins; VLDL), jinak hrozí nebezpečí, že zvíře onemocní na ztukovění jater. U dobytka toto nebezpečí také částečně hrozí, ale vzniká výsledkem jiného postupu: krátce po narození jalovice začíná energeticky velmi náročný proces tvorby mléka. Proto jsou mobilizovány tělní tukové reservy, které jsou nejdříve transportovány do jater a z nich pak opět jako VLDL do krve. Celkově není v této době zásobování krav aminokyselinami adekvátní (zejména lysinu a methioninu), což může také vést k uskladňování tuků v játrech, což může vyústit ve snížení výkonnosti. Vědecké bádání v této oblasti dosud není ukončeno.\n\nSójové boby od hlavních pěstitelů jsou jako obnovitelná surovina každoročně k dispozici v dostatečném množství (sklizeň 2005: 214 milionů tun). Zralé a pečlivě uskladněné boby mají velký význam na dobrou kvalitu lecitinu. Boby se musí nejdříve očistit, vyloupat a rozválcovat na koláče.\n\nKoláče (2 – 5 mm) jsou zpracovány v extrakčním zařízení pomocí hexanu. Extrakce se provádí v protiproudovém režimu. Při tom vzniklá směs hexanu a oleje zvaná \"miscella\" se dále zpracovává pomocí destilace pro regeneraci hexanu z oleje. Zbývající hexan se z koláče oddestiluje s parou ve vakuu.\n\nPřitom vzniklý surový olej je výchozím produktem pro získání sójového leticinu. Přidušením olejnatých semen před vlastní extrakcí může být obsah lecitinu v surovém oleji zvýšen o 50 – 100%. Při tom podíl hydratovaných fosfolipidů v oleji neklesá.\n\nSurový olej, jako výchozí látka, obsahuje asi 2% lecitinu, je zahříván v nádržích na 70 – 90 °C a s 1 – 4% vody intenzivně smíchán. Při tomto postupu se vysráží lecitin do podoby rosolovité hmoty, která se od oleje odděluje ve speciálních odlučovačích. Tento lecitinový kal – s obsahem asi 12% oleje, 33% fosfolipidů a 55% vody – je zbavován vody jejím odpařováním z jeho tenkých vrstev. Vzniká tak surový lecitin, obsahující 60 – 70% polárních lipidů a 27 – 37% sójového oleje. Podíl vody po této proceduře činí pouhých 0,5 – 1,5%.\n\nHlavními složkami získané šlemovité hmoty surového lecitinu jsou: fosfolipidy (také označované jako fosfatidy), triglyceridy, glykolipidy a sacharidy. Vedlejšími složkami pak jsou steriny, volné mastné kyseliny, barviva a řada jiných sloučenin.\n\nKromě rosolu získaného pomocí vody v nádržích, se získává rosolovitá hmota pomocí kyselin a proces zrosolovatění enzymem fosfolipázou A2. Tomuto procesu se podrobují i jinak nezkapalněné nebo takzvané těžce zkapalněné fosfolipidy.\n\nPro mnoho způsobů použití může být lecitin využíván ve své původní formě. Často je ale nutné obsažnější, přírodní (původní) lecitin zbavit oleje, rozdělit na frakce nebo modifikovat, čímž se zachová specifický lecitin pro zvláštní použití:\n\nHrubý rostlinný lecitinový olej je substance hnědé až žluté barvy a plastické či kapalné konsistence. Barva je závislá na zdroji osiva, sklizni a skladovacích podmínkách, stejně jako na zpracovatelských postupech a zařízeních. Konsistence je dána obsahem oleje, množstvím volných mastných kyselin a podílem vlhkosti. Bezolejnatý lecitin je granulovaný případně práškový. Dobře pročištěný (rafinovaný) lecitin má charakteristickou vůni a chuť. Zásadní jsou lecitiny, vzniklé z modifikovaných a oddělených fosfolipidů, rozpustných v oleji a tucích.\n\nVyužití lecitinu je mnohostranné, ať už se jedná o produkci potravin a krmiv, farmacii a lékařství, kosmetické přípravky nebo nepotravinářské obory. Následně jsou uvedeny některé z možností jeho použití.\n\nNejvětší množství vyrobeného lecitinu, převážně ze sójových bobů, míří do potravinářského průmyslu. Zpočátku byl rostlinný lecitin brán pouze jako náhražka za lecitin z vajec. Dávno již ale platí, že oba jsou ekvivalentní, částečně dokonce i rostlinný jako silnější. Má již dávno pevné místo jako emulgátor a disperzní prostředek, stejně pro hydrofilní látky v olejové nebo vodním prostředí, tak i jako stabilizační látka.\n\nLecitin je především důležitá pomocná látka při pečení. Ulehčuje hnětení těsta a umožňuje používat bezlepkové těsto. Díky lecitinu se dosáhne větší objem, jemnější pórovitost a křupavá kůrka, což zvyšuje kvalitu vyrobeného pečiva. Neméně důležitá je schopnost lecitinu oddalovat tvrdnutí pečiva.\n\nZpočátku měl margarín proti máslu nevýhodu ve stříkání při pečení, stejně jako v přilnutí mléčného kaseinu s obtěžujícím zápachem. Aby se tomu zabránilo, byl zprvu do něj přidáván jako emulgátor lecitin ze žloutků. Tyto problémy lze ale vyřešit teprve s chuťově neutrálním sójovým lecitinem.\n\nNové výrobní technologie a receptury se postaraly o značné zvýšení jakosti, ty ale vedly k odklonu od přírodního sójového lecitinu a k zavádění speciálních frakcí lecitinu. Díky tomu může být pak dosažena lepší oxidační stálost a stabilizace.\n\nZamezení odstřikování při pečení se u polotučného margarínu (40% tuku a 60% vody) samotným lecitinem nedá dosáhnout. Toto se daří jen ve spojení s povrchově aktivními substancemi jako jsou např. sójové proteinové koncentráty.\n\nJako skoro všude i zde má lecitin dvojí funkci: zvýšení jakosti čokolády a řadu výhod při její výrobě. Pokud se má při výrobě čokolády dosáhnout správné konsistence a typického aróma, je zapotřebí mnoho mlecích operací v tzv. konšovacím stroji. Použitím lecitinu se přitom snižuje viskozita, zkracuje se doba zpracování a šetří se kakaové máslo. Zároveň ale také ovlivňuje příznivě vlastnosti čokolády. Čokoláda získá větší odolnost proti vyšším teplotám, prodlouženou trvanlivost, zvýšený lesk povrchu a sníží se nebezpečí jejího předčasného šedivění.\n\nPrůmysl skoro výhradně používá sójový lecitin, ale také je nasazován lecitin z řepky nebo slunečnic. Stejně prospěšné je také používání syntetického lecitinu a kombinace lecitinů. Totéž platí i pro použití jednotlivých frakcí lecitinu, které umožňují lepší zkapalnění čokolády při konšování než přírodní lecitin.\n\nRostlinný lecitin se osvědčil při výrobě instantního kakaového a kávového prášku. Zvláště účinným je vložení plného a hubeného mléčného prášku. Kromě toho slouží jako dispergační činidlo v sójových proteinových výrobcích, bramborovém škrobu a instantních polévkách.\n\nV krmivu pro skot má lecitin hlavně technický význam. Lecitin zamezuje např. při výrobě práškové formy jaderných krmiv vytváření prachu. Současně je u produktů snižováno nebezpečí výbuchu prachu.\n\nRozptyluje díky své emulgační schopnosti smetanový tuk a usazované nerozpustné složky v napajedlech. U mladých zvířat ovšem spíše vždy v popředí fyziologické aspekty. Tak musí být při výměně mléka mléka u telat, při které je kravské mléko nahrazováno hubeným mlékem a mléku cizími tuky a proteiny, podáváno velmi dobré krmivo s výsledky nejméně srovnatelnými jako u kravského mléka.\n\nU umělého prasečího mléka, které je často nutné při odchovu selat, má lecitin stejný význam jako při změně mléka a telat. Přidávání lecitinu do krmiva pro výkrm zajistí mnohem lepší využití tuků, takže se zpravidla mohou snížit krmné dávky.\n\nRychlejší růst a zvětšené ukládání vitamínu A v játrech se u slepic dostaví, přidává-li se do krmiva lecitinu. Syndrom ztučnělých jater, který byl poprvé popsán roku 1956 v Německu, může být příznivě ovlivňován, díky vyššímu obsahu cholinu a inositu, přidáváním lecitinu do krmiva. Zároveň se tak také omezuje výskyt psoriázy. Stejně tak se může zvýšit snůška vajec a váhový podíl hybridů v nich.\n\nPři chovu pstruhů a lososů vedou nestravitelné tuky k problémům a k zvýšené úmrtnosti. Také u jezerních živočichů způsobují škody na játrech a ledvinách a depigmentaci, takže pstruzi bývají dlouhý čas krmeni potravou zbavenou tuků. Lecitin má, podobně jako u drůbeže, příznivý vliv na zdraví a růst ryb. Linol, linolová kyselina a cholin lecitinu podporuje růst a zvyšuje využití krmiv. Lze se tak vyhnout krvácení ledvin a střev stejně jako i tučnění jater.\n\nLecitin má také stále se zvyšující úlohu u pěstování mušlí, korýšů a dalších plodů moře.\n\nNejdříve se myslelo, že lecitinem se zamezí, např. u králíků nebo norků, onemocnění jater, zvláště v období březosti. To se později při zkušebním krmení prokázalo. Růst je plynulý, kožichy zvířat jsou hustší a kvalitnější. Ztučnělá játra jsou u norků nadále rozšířená. Příčinou je hlavně jednostranná výživa a i některé scházející substance.\n\nV současnosti se v různých průmyslových odvětvích začíná z hospodářských důvodů místo čistého oleje používat vodnaté emulze z olejů, tuků a vosků. Přitom hraje vynikající roli jako emulgátor a aditivum i lecitin. Zhruba 20% vyrobeného lecitinu tak míří do technického průmyslu.\n\nDůležitým oborem, ve kterém se lecitin používá, je stavebnictví, kde je využíván na ošetřování stavebního dřeva. Lecitin má svou úlohu také v chemii vláken, u oděvní a rukavičkářské usně, při ošetřování kůže, maštění vlny, barvení nebo potisku tkanin, při dopravě uhlí potrubím jakož i v barvách a lacích.\n\nProstředky sloužící k ochraně rostlin obsahují vedle aditiv rozpouštědla, emulgátory a další přídavné látky. Lecitin je emulgátor, redukující množství přidávaných biocidů při současném zvýšení působení zbývajících látek. Vodnatá emulze je také stálejší a umožňuje lepší rozdělení aditiv.\n\nZvláštní kvalitativní a kvantitativní vlastnosti lecitinu ho nepředurčují jen pro použití v potravinářské výrobě, ale také jako důležitou součást dietetické výživy.\n\nFosfolipidy působí zvenčí i zevnitř. Zvyšují intenzitu dýchání kůže a regulují buněčnou výměnu. Ovlivňují také měkkost a ohebnost.\n\nFosfolipidy zamezují u normální a zvlášť suché kůže jejímu vysoušení po mytí. Tato vlastnost se také využívá v prostředcích na mytí vlasů. Regulují pH-hodnotu kůže a podporují přirozený ochranný plášť proti agresivním vlivům prostředí.\n\nVe velkém množství účinkuje pozitivně na linol a linolovou kyselinu při kožních onemocněních. Relativně mladé je použití fosfolipidů k výrobě kulovitých měchýřků, liposomů. Kuličky jsou ohraničeny dvojitými lipidovými membránami. Ve svém vnitřním jádru obsahují vodnatou fázi, ve které jsou rozpuštěna speciální aditiva, čímž se snáze zajistí prostupnost kůže.\n"}
{"id": "368602", "url": "https://cs.wikipedia.org/wiki?curid=368602", "title": "Almon Strowger", "text": "Almon Strowger\n\nAlmon Brown Strowger (11. února 1839 - 26. května 1902) byl americký vynálezce, po kterém je pojmenována technologie elektromechanických telefonních ústředen, v nichž je použit jeho objev a patent.\n\nNarodil se v Penfieldu u Rochesteru ve státě New York. O jeho mládí není k dispozici mnoho informací, ale je známo, že byl vnukem druhého osadníka a prvního mlynáře v Penfieldu. V historii města Penfieldu uvádí Katherine Thompsonová, že když jeho matka dala svým dětem nějaký úkol, on a jeho bratři trávili většinu času výrobou stroje, který by úkol udělal za ně. Nějaký čas učil na škole v Penfieldu a sloužil v 8. dobrovolné newyorské kavalérii během Americké občanské války. Říká se, že bojoval v druhé bitvě o Bull Run u Manassasu ve Virginii.\n\nPo občanské válce byl nejprve nejspíš venkovským učitelem a poté hrobníkem. Z různých zdrojů vyplývá, že žil v El Doradu v Kansasu nebo v Topece a nakonec v Kansas City. Kde vznikla jeho myšlenka automatické telefonní ústředny není jasné, ale záznamy o jeho patentu z 10. března 1891 uvádějí, že byl obyvatelem Kansas City v Missouri.\n\nStrowgerův pohřební ústav údajně přicházel o klienty, protože manželka jeho konkurenta pracovala jako operátorka v telefonní ústředně a každého, kdo volal Strowgerovi, přesměrovávala na firmu svého manžela. Přesvědčen, že koho volá, by měl vybírat spíše volající než operátor, vymyslel Strowger v roce 1888 první automatickou telefonní ústřednu, na kterou dostal roku 1891 patent. Říká se, že první model svého objevu vytvořil z kulaté krabice na límečky a několika špendlíků.\n\nAčkoliv nejspíš přišel na svůj objev sám, spojil se se svým synovcem Williamem a dalšími se znalostí elektřiny a s penězi na to, aby mohl své plány realizovat. S touto pomocí byla založena společnost Strowger Automatic Telephone Exchange Company, která 3. listopadu 1892 instalovala a otevřela první komerční ústřednu v La Porte v Indianě s asi 75 účastníky a kapacitou pro 99. V roce 1897 se v Massachusetts podruhé oženil se Susan A. (1846-1921). V roce 1896 prodal Strowger své patenty za 1800 dolarů a v roce 1898 svůj podíl v Automatic Electric Company za 10 000 dolarů. V roce 1916 byly jeho patenty prodány za 2,5 milionů dolarů.\n\nInženýři společnosti pokračovali ve vývoji Strowgerových návrhů a jménem svého zaměstnavatele předložili několik dalších patentů. Společnost také prošla několika změnami svého jména. Zdá se, že sám Strowger se dalšího vývoje neúčastnil. Přestěhoval se do St. Petersburgu na Floridě a podle zprávy pohřebního ústavu H. P. Busseyho z prosince 1899, v níž se píše, že „neidentifikované tělo“ má být předáno panu Strowgerovi, se zdá, že se vrátil ke svému povolání hrobníka. Stejný pohřební ústav později pana Strowgera pohřbil. Strowger nabyl do své smrti určitého bohatství a udává se, že mu patřil minimálně celý blok ve městě.\n\nZemřel ve věku 63 let v St. Petersburgu v Pinellas Coutny na Floridě na aneurysma poté, co trpěl chudokrevností. Pohřben byl další den na hřbitově Greenwood. Jeho hrob je označen tradičním bílým náhrobkem s nápisem: „Nadporučík A. B. Strowger, Co. A, 8 NY Cav.“\n\nJeho žena, Susan A. Strowgerová, ho přežila (1846-1921). Po její smrti v Tampě na Floridě 14. dubna 1921 se její nekrolog objevil v novinách St. Petersburg Times s tvrzením, že vlastnila další „revoluční“ Strowgerovy návrhy, ale za svého života je odmítala zveřejnit, protože by z nich profitovali jiní. Tvrdila, že její manžel dostal za svůj objev pouze 10 000 dolarů, přestože měl dostat celý milion.\n\nV roce 1945 byla představiteli telefonní společnosti umístěna na jeho náhrobek bronzová plaketa připomínající jeho objev. V roce 1965 byl Strowger uveden do síně slávy Americké nezávislé telefonní asociace (nyní nazývané USTA). Kromě jeho objevu byla jeho jménem pojmenována i lokomotiva a cena pro obchodní společnosti.\n\nV roce 2003 udělila Nadace Verizon 4 500 dolarů společnosti Pinellas Heritage, Inc. a Pinellas Genealogy Society na Strowgerovu památku. Prostředky byly použity k vývoji webové stránky, která popisuje historii hřbitova, na němž je Strowger pohřben, a k obnově dvou památníků občanské války. Projekt hřbitova v Greenwood získal cenu od Florida Trust for Historic Preservation.\n\n\n"}
{"id": "368603", "url": "https://cs.wikipedia.org/wiki?curid=368603", "title": "Svatý Vavřinec (rozcestník)", "text": "Svatý Vavřinec (rozcestník)\n\nSvatých Vavřinců je více:\n\n\n\n"}
{"id": "368605", "url": "https://cs.wikipedia.org/wiki?curid=368605", "title": "Vadim Podbělskij", "text": "Vadim Podbělskij\n\nVadim Nikolajevič Podbělskij (; 25. listopadu 1887, Jakutsko - 25. února 1920, Moskva) byl ruský revolucionář a sovětský státník.\n\nV. N. Podbělskij se narodil roku 1887 v rodině politických vyhnanců. Členem ruské sociální demokracie se stal roku 1905, aktivně se účastnil ruské revoluce téhož roku. Po únorové revoluci se stal členem vedení moskevské organizace bolševiků, po říjnu byl jmenován komisařem pošt a telegrafů Moskvy. 11. dubna 1920 byl jmenován lidovým komisařem pošt a telegrafů RSFSR, členem vlády zůstal do konce života. Podílel se na potlačení povstání v Tambově a Jaroslavli, v roce 1919 působil jako zvláštní zplnomocněnec ÚV a VCIK na Tambovském úseku Jižního frontu.\n\nVadim Podbělskij zemřel 25. února 1920, je pohřben u Kremelské zdi na Rudém náměstí v Moskvě.\n\n"}
{"id": "368606", "url": "https://cs.wikipedia.org/wiki?curid=368606", "title": "Systembolaget", "text": "Systembolaget\n\nSystembolaget je švédský vládou vlastněný řetězec obchodů prodávající alkohol. Je to jediný obchod, který má právo prodávat alkoholické nápoje s obsahem více než 3,5 % alkoholu. Tento monopolní podnik má za úkol minimalizovat problémy spojené s alkoholem zodpovědným prodáváním alkoholu bez vidiny zisku.\n\nSpolečnost byla založena v roce 1955, sídlo má ve Stockholmu. Zaměstnává kolem 4000 lidí a její obrat činil v roce 2006 téměř 19 miliard SEK.\n"}
{"id": "368607", "url": "https://cs.wikipedia.org/wiki?curid=368607", "title": "Bílý potok (přítok Bíliny)", "text": "Bílý potok (přítok Bíliny)\n\nBílý potok je drobný vodní tok v okrese Most, stékající z Krušných hor do Mostecké pánve a tvořící levostranný přítok řeky Bíliny.\n\nPotok pramení v Krušných horách na západním svahu vrchu Pestrý (875 m) v nadmořské výšce 860 metrů. V potoku je vysoký obsah huminových látek, který je způsoben přítomností rašelinišť poblíž pramene potoka a jeho přítoků.\n\nHorní tok – prochází mrazovým údolím Šumného dolu a protéká ve svém přirozeném korytě a vysoké čistotě vod\n\nStřední tok – začíná před aglomerací Litvínov kde je koryto regulováno buď zpevněním anebo přímo betonovými zdmi. Zde se zároveň i potok \"ztrácí\" do podzemí kde je veden v délce asi 500 m zároveň je zde nápusť pro Pilařský rybník. Poté co tok opouští podzemí je veden regulovaným korytem s kaskádami. U supermarketu Penny Market je vybudováno odlehčovací koryto, jež odvádí \"velké vody\" do nádrže Rudý sever. Po opuštění města směřuje jižním směrem podél komunikace I/15 Litvínov–Most.\n\nDolní tok – je oblast, kde tok vede otevřeným korytem směrem k petrochemickým závodům Záluží. V úseku, kde vede tok závodem je v úseku několika set metrů zatrubněn. Vzhledem k omezeným kapacitním možnostem zatrubnění bylo vybudováno již zmíněné odlehčovací koryto, jež je zaústěno do Loupnice. Po opuštění potrubí protéká Bílý potok otevřeným korytem prostorem čistírenského komplexu odpadních vod chemických provozů. Bezprostředně po opuštění areálu Chemopetrol, a.s. se Bílý potok vlévá do řeky Bíliny. V dolní části toku kvalita vod klesá následkem znečištění průmyslem.\n\nDolní tok v současnosti probíhá zcela odlišně od původního. Ještě v polovině 19. století totiž Bílý potok ústil do Bíliny o několik kilometrů dále a plynul mnohem východněji, přes dnes zaniklá sídla Dolní Litvínov, Lipětín, Růžodol, Pláň a Kopisty až k tehdejšímu starému Mostu.\n\nPramení nad obcí Meziboří na úpatí kopce Střelná (868 m n. n), na průtoku obcí je veden v délce 0,5 km pod zemí a pod zástavbou. Podél silnice do Litvínova teče dál ze svahu Krušných hor, pak protéká Litvínovem, kde vede 0,5 km pod zemí. Soutok se nalézá pod silnicí II/271 a I/27, kde je regulované koryto stejně jako většina toku.\n\nJe umělý potok, jedna část pramení pod Litvínovskou částí Hamr, kde po bývalém lomu Rudý sever vznikly vodní plochy jako je Šedák a Bílá Voda. Ze Šedáku potok \"pramení\". Po půl kilometru je tok rozdělen a část se vlévá do Bílého potoka a část do Loupnice pod poldrem.\n\nBílý potok nemá žádné jiné významnější přítoky. Všechny jsou drobné, pochází většinou z oblastí rašelinišť a jsou bezejmenné.\n\nPrůměrný průtok Bílého potoka na 1,0 říčním kilometru činí 0,28 m³/s.\n\nV roce 2009 se objevil plán soukromé společnosti Synergion Šumný důl, a.s. na vybudování PVE (přečerpávací vodní elektrárna) v údolí Šumného dolu nad městem Litvínov. Jedná se o velmi sporný projekt, se kterým zatím souhlasí pouze Meziboří, sousední obec Klíny i Ústecký kraj jsou proti. Sporná je stavba i z hlediska ochrany přírody. Je zde vyhlášen přírodní park a vyskytují se zde chráněné druhy rostlin.\n\n\n"}
{"id": "368609", "url": "https://cs.wikipedia.org/wiki?curid=368609", "title": "Gennaro Gattuso", "text": "Gennaro Gattuso\n\nGennaro Ivan \"Rino\" Gattuso (* 9. ledna 1978 v Corigliano Calabro, Itálie) je bývalý italský fotbalista a trenér SSC Neapol. Mistr světa s Itálií z roku 2006.\nWebsite Inside World Soccer jej zařadil na 6. místo v žebříčku nečistě hrajících fotbalistů.\n\nV prosinci 2013 byl vyšetřován italskou policií pro účast v sázkařské kauze, v září 2014 byl zproštěn obvinění.\n\n\nGattuso reprezentoval Itálii již v mládežnických výběrech. V roce 2000 byl členem týmu U21, jenž získal zlaté medaile na Mistrovství Evropy hráčů do 21 let konaném na Slovensku po finálové výhře 2:1 nad Českou republikou.\n\nHrál následně i na Letních olympijských hrách 2000 v Sydney, kde Itálie vypadla ve čtvrtfinále se Španělskem po výsledku 0:1. V tomto roce se také začlenil do italské seniorské reprezentace.\n\nV letech 2012–2013 působil jako hrající trenér ve švýcarském klubu FC Sion. Od února 2013 byl hlavním koučem. Po sezóně se stal hlavním trenérem italského celku Palermo, avšak po špatném vstupu týmu do sezóny byl odvolán. V červnu 2014 podepsal dvouletou trenérskou smlouvu s řeckým OFI Kréta, kde však v roce 2015 skončil a stal se trénerm AC Pisa 1909, se kterým v roce 2017 sestoupil ze Serie B, a však paradoxně v sestupovém ročníku 2016/2017 byla Pisa tým s nejnižším počtem obdržených gólů v soutěži.\n\nV roce 2017 převzal nejprve Primaveru AC Milán, a po odvolání trenéra Montelli se stal v prosinci roku 2017 trenérem A teamu AC Milán . V klubu \"Rossoneri\" vydržel rok a půl když po sezoně 2018/19 se rozhodl rezignovat .\n\n\n\n\n\n"}
{"id": "368610", "url": "https://cs.wikipedia.org/wiki?curid=368610", "title": "Tom Jones", "text": "Tom Jones\n\nSir Thomas John Woodward OBE (* 7. června 1940, Treforest, Pontypridd, Wales, Spojené království), vystupující pod jménem Tom Jones, je britský zpěvák a herec, držitel ceny Grammy.\n\nZačínal v 60. letech 20. století jakožto rokenrolový zpěvák a bubeník. V roce 1964 natočil svou první píseň „“, která se ale moc neuchytila. Už ale druhá píseň „“ se stala velkým hitem. V roce 1965 obdržel své první ocenění Grammy.\n\nOd roku 1969 moderoval v televizi svoje vlastní show, v 70. letech vystupoval často v Americe a věnoval se zpěvu country hudby.\n\nV roce 2001 (20. září) poprvé koncertoval v České republice, kde představil své úspěšné album \"Reload\", odkud pochází dnes již legendární píseň „Sex Bomb“. 10. listopadu 2009 se do Česka vrátil podruhé a představil zde kritikou dobře přijaté album \"\".\n\nV roce 2006 byl povýšen britskou královnou do rytířského stavu a získal tak titul Sir.\n\n\n"}
{"id": "368616", "url": "https://cs.wikipedia.org/wiki?curid=368616", "title": "Zelení", "text": "Zelení\n\nZelení je název různých politických stran a hnutí jejichž cílem je zelená politika:\n"}
{"id": "368623", "url": "https://cs.wikipedia.org/wiki?curid=368623", "title": "Bouře (obraz)", "text": "Bouře (obraz)\n\nBouře (italsky \"La Tempesta\") je slavný renesanční obraz, jehož autorem je Giorgione. Byl namalován asi v letech 1508–1509 na objednávku benátského šlechtice Gabriela Vendramina a nyní visí v Gallerie dell'Accademia v Benátkách. Často se považuje za vůbec první krajinu v západním malířství. Tato olejomalba je pokládána za záhadné dílo – podobně jako její geniální autor, který sám je jedním z nejzáhadnějších malířů všech dob. \"Bouře\" patří k vůbec nejdiskutovanějším obrazům, jeho mistrovství je však nezpochybnitelné. Obraz zachycuje vojáka a kojící ženu na protilehlých stranách potoka mezi sutinami města, nad něž přichází bouře. Velké množství symbolů, jimiž je obraz protkán, dovoluje mnoho výkladů, nicméně ani jeden z nich není plně uspokojivý.\n\nArkadická scenérie se nachází za městem v troskách, okolo říčky obklopené stromy. Tmavá, zatažená obloha je osvětlena bleskem, který věští brzkou bouři.\n\nŽena sedící vpravo kojí dítě. Je nahá, až na bílou roušku (naznačující čistotu a nevinnost), jež pokrývá její ramena. Její plné břicho, nalitá ňadra a akt kojení mohou naznačovat plodnost. Naproti tomu některým vykladačům představuje lásku. Evidentní spojení s Pannou Marií však troskotá na její nahotě.\n\nMuž držící dlouhou tyč či píku stojí vlevo naproti ženě. Usmívá se a pohlíží doprava, ale nezdá se hledět na ženu. Historikové umění jej pokládají buď za vojáka, nebo za pastýře, tuláka, nebo člena klubu svobodných mužů. Rentgenové snímkování obrazu ukázalo, že na jeho místo původně Giorgione namaloval jinou nahou ženu (rovněž sedící). Pro některé je ztělesněním vytrvalosti a pevnosti – tito poukazují na pilíře nacházející se za ním, které často symbolizují moc a sílu. Avšak tyto pilíře jsou zlomeny: klasický symbol smrti. Je možno všimnout si rovněž čápa na střeše napravo. Čáp někdy bývá symbolem mateřské lásky rodičů k jejich potomkům.\n\nHlavním rysem obrazu, zdá se, je očekávání bouře. Barvy jsou ztlumeny a světlo je měkké; převládají zelené a modré odstíny. Krajina sama není pouhým pozadím, ale představuje významný přínos pro rané krajinářství. „Tichá“ atmosféra obrazu nepřestává fascinovat moderní diváky. Žádný z dobových pramenů \"Bouři\" nijak nevykládá; neexistuje žádné vyčerpávající vysvětlení smyslu tohoto obrazu. Pro některé představuje netradičně pojatý \"útěk do Egypta\" (zde se však vysvětlení znovu sráží s ženinou nahotou), pro jiné výjev z klasické mytologie (Paris a Oinóné) nebo z řeckého pastýřského románu. Podle italského učence Salvatora Settise představuje opuštěné město Ráj a postavy Adama a Evu s jejich synem Kainem: blesk pak jako v řeckém a hebrejském světě reprezentuje Boha, který je právě vyhnal z Ráje. Další navrhují alegoričtější výklad, nebo prostě říkají, že Giorgione nezamýšlel sdělit nic konkrétního. Možná je smysl díla „v tom, že nám jeho smysl uniká“. Původní výklad obrazu jako díla, jehož námětem je dualita (město / venkov, muž / žena) byl opuštěn po výše zmíněném rentgenovém zkoumání.\n\nHistorikové uvádějí \"Bouři\" jako dílo, které ovlivnilo Manetovu \"Snídani v trávě\".\n\n"}
{"id": "368626", "url": "https://cs.wikipedia.org/wiki?curid=368626", "title": "Věněk Šilhán", "text": "Věněk Šilhán\n\nVěněk Šilhán (12. února 1927 Kněževes – 9. května 2009 Praha) byl český a československý  ekonom, před rokem 1969 člen KSČ, stoupenec reformního proudu a jedna z hlavních postav vysočanského sjezdu KSČ v srpnu 1968, za normalizace disident a signatář Charty 77, po revoluci aktivista Občanského fóra, poslanec Sněmovny lidu Federálního shromáždění za OF, později za ČSSD. Zastupoval prvního tajemníka ÚV KSČ Alexandra Dubčeka během jeho internace v Moskvě v srpnu 1968.\n\nMezi lety 1957 a 1970 působil na Vysoké škole ekonomické v Praze (mj. jako prorektor pro vědecko-badatelskou činnost). Významu nabyl při pražském jaře v roce 1968, kdy se stal vůdcem mimořádného tzv. vysočanského sjezdu KSČ a prozatímním tajemníkem ÚV KSČ na místo Sověty uneseného Alexandra Dubčeka. Vysočanský sjezd KSČ ho zvolil za člena Ústředního výboru Komunistické strany Československa. Stal se rovněž členem Předsednictva ÚV KSČ a tajemníkem ÚV KSČ.\n\nPoté, co do funkce prvního tajemníka nastoupil Gustáv Husák, začala probíhat normalizace a Věněk Šilhán nějakou dobu pracoval manuálně. Stal se signatářem Charty 77, jeho manželka Libuše byla v letech 1987–1988 spolumluvčí Charty 77. Po revoluci byl jedním ze sedmnácti zakladatelů Občanského fóra za Klub Obroda.\n\nK roku 1989 je uváděn jako důchodce, bytem Praha.\n\nV prosinci 1989 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 11 – Praha 8, hlavní město Praha) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. V rámci Občanského fóra patřil do klubu bývalých reformních komunistů Obroda a po rozkladu OF se přiklonil k Československé sociální demokracii. Za ni obhájil mandát ve volbách roku 1992. Ve Federálním shromáždění setrval do zániku Československa v prosinci 1992. Od června 1990 zastával funkci místopředsedy Sněmovny lidu.\n\nVrátil se také do akademické obce, na Vysokou školu ekonomickou (1990–1992), kde vykonával i rektorskou funkci (únor 1990 – 31. ledna 1991). Poté působil jako předseda správní rady podniku Preciosa a následně (od r. 1995) jako předseda představenstva Nadace Preciosa. V této funkci spolupracoval také se stipendijní komisí ČVUT v Praze a podílel se na zbudování pomníku T. G. Masaryka na Univerzitě v Petrohradu.\n\nV roce 1996 neúspěšně kandidoval do senátu za ČSSD na Praze 2.\n\nZemřel 9. května 2009 a k rozloučení došlo v krematoriu ve Strašnicích 18. května. Rozloučit se s ním přišlo na tři sta lidí: někteří signatáři Charty 77, mezi nimi i Václav Havel, dále například politici Karel Schwarzenberg, Petr Pithart, Jan Ruml, Pavel Rychetský nebo filosof Erazim Kohák.\nJe pochován na Šáreckém hřbitově v Praze 6.\n\nMezi jeho citáty patří „Obchod by neměl být jen směnou hmoty, ale i oplozením ducha.“\n\n"}
{"id": "368635", "url": "https://cs.wikipedia.org/wiki?curid=368635", "title": "Liktor", "text": "Liktor\n\nLiktor byl u Římanů veřejný sluha úředníků s impériem, zpravidla šlo o propuštěného otroka. Liktoři kráčeli na veřejnosti před úředníkem, jemuž byli v určitém počtu přiděleni, po jednom za sebou, nesouce na levém rameni fasces. Liktoři razili na veřejnosti úředníku cestu, vybízeli mimojdoucí k povinné úctě a vykonávali jeho rozkazy. Počet liktorů přidělených jednotlivým úředníkům byl rozličný. Konsulové měli jich po 12 (jako král v době královské), diktátor 24, praetor v městě 2, praetor v provincii 6, legáti císařských provincií po 6. Po jednom liktorovi měly také např. Vestálky a flamen dialis. Mimo tyto liktory byli ještě liktoři kuriátní (\"lictores curiatii\"), počtem 30, kteří v době, kdy význam komitií kuriátních sklesl v prázdnou formu, zastupovali ještě se třemi augury kurie a vyřizovali jejich úkoly.\n"}
{"id": "368636", "url": "https://cs.wikipedia.org/wiki?curid=368636", "title": "Impérium", "text": "Impérium\n\nImpérium (lat. \"imperium\") značí nejvyšší moc výkonnou ve státě, která v Římě za doby královské příslušela králi, za doby republikánské nejvyšším úředníkům (konsulům, diktátorovi a praetorům). Souznačným výrazem pojmu impérium je potestas; ale časem vyvinul se mezi terminy těmi rozdíl:\n\nImpérium bylo udíleno zvláštním zákonem v setninových shromáždění (lex curiata de Imperio). Zevnějším odznakem impéria jsou liktoři se svazky prutů. Dále třeba připomenout, že i v samém pojmu impérium vyvinul se rozdíl mezi: \nZevním odznakem tohoto impéria byly sekery zatčené do svazků prutů (\"fasces cum securibus\"). Impérium trvá jen potud, pokud nevyprší zákonitá doba úřadování. V dobách republiky však mohlo impérium být prodlouženo (\"prorogatio imperii\"), aby konsulové a praetoři po uplynutí roku úředního mohli převzít správu provincií jako \"proconsules\" a \"propraetores\". Též osobám neúředním bylo udíleno impérium v případech mimořádných, např. členům kommisse pro vykázání obecného polstva.\n\nÚředník \"cum imperio\" má mimo práva příslušící úředníku majícímu pouze \"potestas\" ještě tato:\nPrávníci doby císařské liší:\n\n"}
{"id": "368638", "url": "https://cs.wikipedia.org/wiki?curid=368638", "title": "Potestas", "text": "Potestas\n\nPotestas byla u Římanů úřední moc výkonná, která jakožto výron suverenity národa přísluší státnímu úředníku (magistratus). Má často stejný význam jako imperium. V užším významu a v protivě ke slovu imperium značí úřední moc s vyloučením moci vojenské a soudnictví, tedy moc hlavně administrativní. Potestates byly censura, aedilita a obyčejně také quaestura. \"Patria potestas\" je moc, kterou má otec rodiny (pater familias) nad svými dětmi. Otec měl původně neomezené právo nad životem a smrtí i majetkem svých dětí. Ale časem kruté toto právo bylo víc a více omezováno a mírněno.\n"}
{"id": "368639", "url": "https://cs.wikipedia.org/wiki?curid=368639", "title": "Llívia", "text": "Llívia\n\nObec Llívia (katalánsky a oficiálně) či Llivia (kastilsky) je exkláva Španělska ve Francii. Náleží ke katalánské provincii Girona, od jejíhož sídla leží 153 km severozápadně. Území má rozlohu 12,83 km² a leží v pyrenejském údolí v nadmořské výšce přes 1200 m. n. m. V roce 2007 zde žilo 1388 obyvatel.\n\nObec je zcela obklopena územím francouzského departementu Pyrénées-Orientales. Exklávou se stala roku 1659, kdy byl uzavřen Pyrenejský mír; Španělsko tehdy předalo Francii 33 vsí, Llívia ovšem měla městská práva, což Španělům dovolilo tvrdit, že se na ni smlouva nevztahuje.\n\n"}
{"id": "368644", "url": "https://cs.wikipedia.org/wiki?curid=368644", "title": "Trojský most", "text": "Trojský most\n\nTrojský most je silniční a tramvajový ocelový obloukový most most přes Vltavu v Praze. Veřejnosti byl slavnostně otevřen 4. října 2014, doprava na něj vyjela o dva dny později. Vede z Partyzánské ulice v Holešovicích do oblasti ulic Nové Povltavské a Trojské v Troji. Slouží místní dopravě a nahradil původní provizorní trojský tramvajový most, zvaný „Rámusák“, který sloužil od roku 1981 do roku 2013. Na severním předmostí je mimoúrovňovou křižovatkou Troja propojen s Městským okruhem.\n\nNa místě Trojského mostu stál od roku 1981 provizorní Trojský tramvajový most, ten sloužil pro tramvaje a chodce. Rok před dokončením mostu Trojského byl zrušen.\n\nArchitektonicko-konstrukční řešení vybral Magistrát hlavního města Prahy z 20 návrhů v soutěži vypsané roku 2005. První cena spojená s odměnou 700 tisíc korun byla na podzim 2006 udělena návrhu, jehož autory jsou Ing. Jiří Petrák, Ing. Ladislav Šašek (Mott MacDonald Praha s. r. o.) a Doc. Ing. arch. Roman Koucký a Ing. akad. arch. Libor Kábrt (Roman Koucký architektonická kancelář s. r. o.).\n\nDruhá cena nebyla udělena. Třetí cenu (450.000,- Kč) získaly dva návrhy, autorem prvního je Prof. Ing. Jiří Stráský (Stráský, Hustý a partneři s. r. o.), autorem druhého Ing. arch. David Titz, Ing. arch. Zbyněk Svoboda, Ing. Ladislav Huryta, Martin Matůšů (ARCHicon s. r. o.). Ve druhém kole bylo hodnoceno celkem pět návrhů, autorem dalšího (č. 4) byli Ing. arch. Roman Gale, Ing. arch. Michal Palaščák, spoluautoři: Bc. Barbora Šimonová, Bc. Libor Dašek (Atelier AGP) a dalšího (č. 9) Ing. arch. Martin Rösler, Ing. Vít Havlíček, spolupráce: Michaela Chvojková, Radek Jiránek. Porota měla 11 členů, z toho 2 zástupci magistrátu, po jednom zástupci městských částí Praha 7 a Praha 8, 4 zástupci České komory architektů, 2 zástupci České komory autorizovaných inženýrů a techniků činných ve výstavbě (ČKAIT) a 1 zástupce České společnosti pro systémovou integraci. Na odměnách bylo autorům pěti projektů, které postoupily do druhého kola, rozděleno celkem 2,6 milionu Kč.\n\nRealizační dokumentaci vyprojektovala společnost Mott MacDonald, ocelovou konstrukci navrhla společnost Excon (ing. Vladimír Janata, ing. Dalibor Gregor), projekt výsunu mostu zpracoval doc. ing. Lukáš Vráblík ze společnosti Novák & Partner.\n\nProvedení mostu se stalo tématem politických diskusí poté, co se ukázalo, že došlo k navýšení původně kalkulované ceny tunelu Blanka a navazujících staveb Městského okruhu téměř o polovinu původní ceny. Mluvčí Metrostavu uvedl jako příklad, že v zadávací dokumentaci byl jednoduchý most v ceně asi 400 milionů Kč, po uzavření kontraktu s Metrostavem však vyhlásilo město Praha konstrukčně-architektonickou soutěž, kterou vyhrál most jiný – výrazně dražší, takže spolu s dalšími novými požadavky došlo k navýšení jeho ceny o 720 milionů Kč, tedy téměř na trojnásobek.\n\nÚřad pro ochranu hospodářské soutěže 16. prosince 2014 udělil hlavnímu městu Praze pokutu 11 milionů Kč za to, že stavba byla realizována ve zcela jiné podobě a podle zcela jiného architektonického návrhu, než jaký byl obsahem původní zadávací dokumentace na veřejnou zakázku, také vybraný uchazeč pro zadavatele provedl stavební práce, které nebyly zadány v řádném zadávacím řízení dle zákona o veřejných zakázkách. Praha podala 31. prosince 2014 proti rozhodnutí rozklad.\n\nDopravní podnik hl. m. Prahy v roce 2008 uváděl jako zamýšlený termín zprovoznění mostu rok 2011. Na stejný rok bylo plánováno zprovoznění tunelu Blanka, to ale bylo mezitím odloženo na konec roku 2012. Ředitel magistrátního odboru městského investora Jiří Toman v roce 2009 uvedl, že most v Troji bude otevřen ke dni otevření tunelu Blanka.\n\nStavba mostu byla zahájena v létě 2010. V únoru 2011 ředitel odboru městského investora MHMP oznámil, že most nebude otevřen v roce 2011, jak se původně plánovalo, ale až s celým tunelovým komplexem, tedy nejdříve na přelomu let 2013 a 2014, avšak pro tramvaje bude možná zprovozněn dříve. Podle zprávy ze srpna 2011 měl být most v polovině roku 2013 zprovozněn pro tramvaje a nahradit tak provizorní tramvajový most, který má být bezprostředně poté rozebrán. Podle zpráv z jara 2013 k tomuto zprovoznění mělo dojít až koncem roku 2013. Pro silniční vozidla, cyklisty a chodce měl být zpřístupněn až s otevřením tunelu Blanka, pravděpodobně roku 2014. Trojský most byl 6. října 2014 zprovozněn pro tramvaje i pro automobily. Tunelový komplex Blanka, který měl být původně otevřený ve stejném termínu, byl zprovozněn až v září 2015. V září 2014 rozhodčí soud rozhodoval, kolik Praha Metrostavu za most zaplatí.\n\nProjekt výstavby vedl Bc. Alexandr Tvrz, Ing. Zdeněk Račan a Ing. Petr Koukolík. Ocelovou konstrukci zhotovila Divize 3 Metrostavu a společnost MCE Slaný. Samotný výsun mostu řídili Ing. Tomáš Wangler a Ing. Jiří Lukeš.\n\nOd 20. do 23. srpna 2014 proběhly zatěžkávací zkoušky, přes den dynamické, v noci statické. Například ve středu 20. srpna na most najelo 24 plně naložených nákladních aut a 4 tramvaje.\n\nVýstavba mostu vyšla celkem na 1,3 miliardy Kč.\n\nV soutěži byl vybrán návrh síťového obloukového mostu s dolní mostovkou. Předpjatá deska mostovky je uložena na prefabrikovaných předpjatých příčnících zavěšených přes síťový systém ocelových táhel do plochého ocelového obloukového nosníku. Délka mostu je asi 262 metry, rozpětí oblouku hlavního pole 200,4 metrů. Celková výška nosné konstrukce jsou asi 34 metry nad maximální plavební hladinou. Opěry a pilíře stojí na vrtaných pilotách ve skalním podloží na březích, do šířky řeky žádný pilíř nezasahuje.\n\nMost má po dvou jízdních pruzích pro každý směr, střední tramvajové těleso, oboustranné chodníky pro pěší a cyklisty. Součástí křižovatky na severním (trojském) předmostí je mimoúrovňová křižovatka Troja, jejíž součástí je zaústění tunelu Blanka na Městském okruhu, s Městským okruhem se zde frekvence z mostu mimoúrovňově kříží s propojením všech směrů, na místní komunikaci v Troji (Povltavská ulice) navazuje prodloužená komunikace z mostu úrovňovou křižovatkou. Pobřežní cyklostezka na trojské straně most podchází.\n\nPodle redaktora \"trj\" z Práva považují kritici dva pruhy vozovky v každém směru za naddimenzování, neúměrné šíři železničního podjezdu navazujícího na holešovické straně.\n\nObjevily se úvahy, že by se most mohl jmenovat po zesnulém prezidentovi Václavu Havlovi, na začátku dubna 2013 však rada hlavního města oficiálně schválila vžitý název \"Trojský most\".\n\nRok po zprovoznění získal most v soutěži \"The European Steel Design Awards 2015\" pořádanou \"Evropským sdružením ocelových konstrukcí\" cenu Award of Excellence v kategorii mosty. Komise ocenila pomyslné smazávání hranice mezi architekturou a inženýrskými dovednostmi, uvedla: „Trojský most je jako sochařské dílo a krásný doplněk města Prahy“.\n\n\n"}
{"id": "368646", "url": "https://cs.wikipedia.org/wiki?curid=368646", "title": "Zvonek vousatý", "text": "Zvonek vousatý\n\nZvonek vousatý (\"Campanula barbata\") je druh zvonku (\"Campanula\"). V České republice roste především v Hrubém Jeseníku, díky čemuž se dostal do znaku CHKO Jeseníky. V Alpách a Karpatech roste podobný zvonek alpský (\"Campanula alpina\").\n\nVytrvalá rostlina, lodyha 10-30 cm vysoká, přímá, nevětvená, chudě olistěná. Podlouhlé listy většinou přízemní, celokrajné až vroubkované, chlupaté. Květy 1-3 cm dlouhé, v jednostranném hroznu. Koruna bledě modrá, trubkovitě zvonkovitá, s cípy na vnitřní straně dlouze chlupatými (odtud název).\n\nRoste na horských loukách a holích se smilkou tuhou, v poslední době často na ruderalizovaných místech (sjezdovky, travnaté okraje cest, příkopy silnic). Kvete v červenci a srpnu.\n\nRoste především v Alpách ve výškách 800 až 2700 m n. m., mimo to se vyskytuje v Hrubém Jeseníku, Karpatech (Sedmihradsko) a jižním Norsku.\n\nV České republice roste pouze v Hrubém Jeseníku a na Králické Sněžníku. V Hrubém Jeseníku se s ním lze setkat na loukách hřebene od Šeráku po Jelení studánku, v nižších polohách byl nalezen např. u Klepáčova, Vernířovic, Suché Rudné, Malé Morávky, Filipovic a Alojzova.\n\n\n \n"}
{"id": "368648", "url": "https://cs.wikipedia.org/wiki?curid=368648", "title": "Zvonek alpský", "text": "Zvonek alpský\n\nZvonek alpský (\"Campanula alpina\") je druh rostliny z čeledi zvonkovité. Je to vytrvalá chlupatá bylina s přízemní růžicí listů a olistěnou lodyhou nesoucí hrozen jasně modrých zvonkovitých květů. Je rozšířen v pohořích střední a jihovýchodní Evropy, zejména v Alpách a Karpatech, kde roste v alpínském a subalpínském stupni. V České republice se nevyskytuje, nejblíže roste na Slovensku a v Rakousku. Je podobný příbuznému zvonku vousatému (\"Campanula barbata\").\n\nZvonek alpský je vytrvalá, chlupatá bylina, dorůstající výšky 5 až 20 cm. Oddenek je silný, vícehlavý, bez výběžků. Lodyha je přímá, jednoduchá nebo větvená. Listy v přízemní růžici jsou obkopinaté, na bázi zúžené v krátký řapík, v koncové části mělce vroubkované. Lodyžní listy jsou jazykovitě kopinaté, celokrajné nebo vroubkované. Květy jsou široce zvonkovité, jasně modré, nicí, uspořádané v chudém až bohatém hroznu, někdy jsou drobnější rostliny i jednokvěté. Kališní cípy jsou podlouhle kopinaté, mezi nimi jsou malé, vejčitě kopinaté přívěsky (meziušty). Koruna je 15 až 20 mm široká, uvnitř huňatá, se špičatými cípy. Blizna je většinou trojdílná. Tobolky jsou nicí a otevírají se 3 otvory nad bází.\n\nZvonek alpský je rozšířen v Alpách a Karpatech.\nZápadní hranice areálu vede přes severovýchodní Itálii, Rakousko a slovenské i polské Tatry. Na Slovensku roste v Nízkých i Vysokých Tatrách a v Chočských vrších.\nV Alpách se vyskytuje pouze ve východní části a do Švýcarska již nezasahuje.\n\n\n \n"}
{"id": "368649", "url": "https://cs.wikipedia.org/wiki?curid=368649", "title": "Trevor Jones", "text": "Trevor Jones\n\nTrevor Jones, celým jménem Trevor Alfred Charles Jones (* 23. března 1949, Kapské Město, Jihoafrická republika) je britský hudební skladatel, autor a aranžér filmové hudby.\n\n\n\n"}
{"id": "368651", "url": "https://cs.wikipedia.org/wiki?curid=368651", "title": "Radotínský most", "text": "Radotínský most\n\nRadotínský most (před oficiálním pojmenováním označovaný například jako \"Lahovická estakáda\") je dvojice mostních staveb na Pražském okruhu, překlenující údolí Vltavy a Berounky před jejich soutokem. Fyzicky na sebe obě stavby plynule navazují a tvoří jediný most, z úředního hlediska jde však o dvě různé stavby, každá z částí má jiné konstrukční řešení a jiného dodavatele. Provoz na mostě, který je označován za nejdelší v České republice, byl zahájen 20. září 2010. Dne 12. října 2010 Rada hlavního města Prahy schválila pro celou dvojici staveb název Radotínský most.\n\nPrvní část tvoří most o délce 236 metrů, na komořanské straně začíná za ekoduktem nazvaným tunel Šabatka, překlenuje železniční trať 210, Vltavu a severní výběžek chráněného území přírodní památky Krňák a ústí do mimoúrovňové křižovatky Lahovice (Strakonická) (těsně jižně u Lahovic na hranici se Zbraslaví), v níž se kříží se Strakonickou ulici (I/4).\n\nDruhá část, estakáda o délce 2045 metrů (uvádí se též 2059 metrů) o 37 mostních polích pokračuje z této křižovatky přes plánovanou Radotínskou lagunu, Berounku, Výpadovou a Vrážskou ulici a železniční trať 171 a na hranici Radotína s Velkou Chuchlí navazuje na Lochkovský tunel k Lochkovu. Oba úseky byly navrženy v kategorii R 27,5/100.\n\nNa projekt navazuje i přestavba celého území nivy při soutoku řek a jeho přeměna v rekreační pásmo s uměle vytvořenými Radotínskými lagunami.\n\nPod mostem přes Vltavu je zavěšena lávka pro pěší a cyklisty pro spojení Komořan a Lahovic. Zavěšená lávka pro cyklisty měla být rovněž součástí mostu přes Berounku, ve stavebním povolení je lávka uvedena s označením komunikace SO 204/3.\n\nCyklolávka přes Vltavu byla dokončena na podzim roku 2010, ale bez nájezdových ramp. Zprovoznění lávky se o několik let zpozdilo mimo jiné kvůli sporu o prodej pozemku, na němž měla stát pravobřežní nájezdová rampa, i kvůli dalším procesním průtahům a také kvůli povodním v roce 2013, které poškodily příjezdovou cestu ke staveništi. Vlastník odmítal prodat pouze třináctinu pozemku, která byla nutná pro výstavbu, a byl ochoten prodat pouze celou parcelu; tu pak město v roce 2011 za 1,5 milionu Kč skutečně koupilo. Původně plánovanou cenu nájezdových ramp 50 milionů Kč se podařilo díky soutěži snížit na 20 milionů Kč; samotná lávka bez nájezdů stála kolem 60 milionů Kč. Lávka byla díky mimořádně teplému březnu uvedena do provozu již v sobotu 12. dubna 2014. Na nákladech na vybudování ramp se podílelo město Praha i Státní fond dopravní infrastruktury. Podle TSK hl. m. Prahy je tato lávka vůbec nejdražším úsekem cyklostezky v hlavním městě Praze.\n\nMost Komořany–Lahovice je součástí úseku Jesenice – Lahovice označovaného jako stavba 513, jehož výstavba byla zahájena v roce 2006. Úsek projektovaly firmy Pragoprojekt, IKP Consulting a Eltodo a dodavateli jsou firmy Skanska a Alpine. Výstavba úseku probíhala od prosince 2006 a byla plánována do května 2010.\n\nMost Lahovice–Radotín je součástí stavby 514 (úsek Slivenec – Radotín), jejímž dodavatelem je sdružení firem Hochtief CZ, Strabag a Max Bögl & Josef Krýsl, stavba probíhala od května 2006 a byla plánována do května 2010.\n\nOba mosty byly zprovozněny 20. září 2010.\n\n\n"}
{"id": "368681", "url": "https://cs.wikipedia.org/wiki?curid=368681", "title": "Kantáta", "text": "Kantáta\n\nKantáta (lat., it. \"cantare\" = \"zpívat\") je rozsáhlejší vokálně instrumentální dílo, zpravidla pro sóla, sbor a orchestr. Obsazením, strukturou a absencí scénické akce se kantáta blíží oratoriu, od něhož se liší menším rozměrem a menší dramatičností.\n\nV kantátě se mohou střídat recitativy, árie, ariosa, sborové věty, chorály a hudební předehry a mezihry v libovolném počtu i pořadí. Svého největšího rozšíření dosáhla tato hudební forma v první polovině 18. století. Existují jak světské, tak duchovní kantáty.\n\nPůvodně znamenala kantáta každou zpívanou skladbu ( = zpívat) na rozdíl od instrumentální sonáty ( = hrát). Vlastní kantáta se vyvinula v 1. polovině 17. století v Itálii, zprvu v sólové vokální podobě. Od poloviny 17. do poloviny 18. století se kantáty v Itálii skládaly ze dvou nebo několika árií da capo se vstupními recitativy, doprovod byl psán formou bassa continua. Tyto kantáty se přiblížily operní scéně. Italské kantáty byly převážně světské (cantata da camera). Duchovní kantáta (cantata da chiesa) se zformovala v Německu a zprvu byla identická s duchovním koncertem. Důležitou úlohu při utváření duchovní kantáty měly sborníky kantátových textů, sestavené na začátku 18. století německým básníkem a teologem E. Neumeisterem. K tomuto typu kantáty se přiklonil zvláště J. S. Bach, jehož zásluhou zaujala duchovní kantáta významné místo mezi tehdejšími hudebními žánry.\n\nVe 2. polovině 18. století se rozvíjela německá světské kantáta, zejména sólová. Kantátové sborové žánry se významně uplatnily za francouzské revoluce konce 18. století. Od období hudebního romantismu a zejména ve 20. století vznikají jednotlivá individualizovaná kantátová díla, v nichž má zpravidla závažnou úlohu sbor (díla S. S. Prokofjeva, I.F.Stravinského, C. Orffa, Z. Kodálye, v české hudbě B. Smetany, A. Dvořáka, Z. Fibicha, V. Nováka, L. Vycpálka, V. Dobiáše, J. Seidla).\n\nV 19. století se jako kantáta označovala také literární forma, báseň, která byla určena ke zhudebnění touto formou. Šlo o patetickou, oslavnou báseň, v podstatě o variantu ódy, zpěvného a snadno zhudebnitelného charakteru. Mohlo jít o poměrně konvenční příležitostný text oslavující konkrétní událost (např. Vrchlického kantáty k výročím narození různých význačných osobností, např. P. J. Šafaříka, ze sbírky \"Hlasy v poušti\"), nebo naopak o složitější, filosoficky hlubší text, určený oslavě nějaké abstraktní ideje (básně Miloty Zdirada Poláka \"Vznešenost přírody\" a \"Vznešenost hudby\"). Charakteristickým rysem takovéto kantáty je dialogická forma (střídání promluv sboru a sólistů), většinou, ač ne nezbytně, mají formu apostrofy, tj. oslovení oslavovaného. V pozdější době tento žánr vymizel.\n\n\n"}
{"id": "368684", "url": "https://cs.wikipedia.org/wiki?curid=368684", "title": "Kostel sv. Cyrila a Metoděje (Praha)", "text": "Kostel sv. Cyrila a Metoděje (Praha)\n\nKostel sv. Cyrila a Metoděje je označení pro tyto pražské stavby:\n\n"}
{"id": "368686", "url": "https://cs.wikipedia.org/wiki?curid=368686", "title": "Petr II. Karađorđević", "text": "Petr II. Karađorđević\n\nPetr II. Karadjordjević (srbsky, chorvatsky, bosensky, srbochorvatsky: Petar II Karađorđević, cyrilicí: Петар II Карађорђевић) (6. září 1923 v Bělehradě – 3. listopadu 1970 v Los Angeles, USA) byl třetím a zároveň posledním králem Jugoslávského království, před rokem 1929 označovaného jako Království Srbů, Chorvatů a Slovinců z dynastie Karađorđevićů. Králem se stal roku 1934 po smrti svého otce, až do jeho plnoletosti ho zastupoval jeho strýc Princ Pavel. Od roku 1941 až do své smrti byl králem v exilu.\n\nNarodil se jako nejstarší syn krále Alexandra I. a princezny Marie Rumunské. Dva z jeho kmotrů byli král a královna Spojeného království.\n\nVzdělávání Petra začalo již v královském paláci. Poté navštěvoval Sandroyd School ve Wiltshiru v Anglii.\n\nV jedenácti letech se Petr z dynastie Karađorđevićů po zavraždění svého otce krále Alexandra I. při státní návštěvě Francie roku 1934 stal jugoslávským králem. Do jeho plnoletosti za něho vládla regentská rada vedená jeho strýcem princem Pavlem Karađorđevićem.\n\nPřestože král a jeho poradní sbor byli proti spolupráci s nacistickým Německem, regent Pavel Karađorđević sjednal přistoupení Jugoslávie k Paktu tří.\n\nDne 27. března 1941 byl sedmnáctiletý Petr prohlášen za plnoletého a účastnil se Brity podporovaného převratu proti Paktu tří. Dne 17. dubna 1941 se Jugoslávie rozpadla na několik celků. Chorvatští fašisté v čele s Antem Pavelićem vytvořili na území dnešního Chorvatska a Bosny a Hercegoviny Nezávislý stát Chorvatsko (NDH; \"Nezavisna država Hrvatska\"). Slovinsko bylo rozděleno na tři části, které si mezi sebou rozdělilo Německo, Itálie a Maďarsko.\n\nSrbsko obsadilo několik států: Vojvodina (severní část Srbska) byla rozdělena mezi Maďarsko (severozápadní část - Bačka), Nezávislý stát Chorvatsko (jihozápadní část - Srem) a Německo (východní část Vojvodiny - Banát). Území dnešního Kosova, spolu se západní částí dnešní Severní Makedonie a částí Černé Hory bylo připojeno k Velké Albánii - loutkovému státu pod kontrolou Itálie, zbytek Makedonie a část východního Srbska zabralo Bulharsko. Ve zbytku Srbska byla k moci dosazena proněmecká fašistická vláda vedená generálem Milanem Nedićem. V Černé Hoře byl k moci dosazen proitalský kníže.\n\nPetr II., jeho vláda a část jednotek opustili Jugoslávii a přes Střední východ se dostali do Londýna, kde byli uznáni jako exilová vláda. Odpor na jugoslávském území však vedl komunistický vůdce Josip Broz Tito.\n\nKrál Petr II. ve Velké Británii dokončil studia a vstoupil do RAF. 20. března 1944 se v londýnském exilu oženil s princeznou Alexandrou Řeckou a Dánskou.\n\nAč stále v exilu, byl 29. listopadu 1945 jugoslávskou komunistickou stranou sesazen, sám však nikdy neabdikoval.\n\nPo skončení války se usadil v USA. Po mnoha letech bolestí v důsledku cirhózy, po neúspěšné transplantaci jater, dne 3. listopadu 1970 zemřel v Los Angeles. Jeho tělo bylo pohřbeno klášterním kostele sv. Sávy v Libertyville, ve státě Illinois, a byl tak historicky jediným evropským panovníkem pohřbeným na americké půdě.\n\nJeho syn, korunní princ Alexandr, je následníkem jugoslávského trůnu.\n\nDne 4. března 2007 korunní princ Alexandr zveřejnil svůj záměr navrátit tělo svého otce zpět do Srbska. Tento záměr ovšem vzbudil emoce mezi americkými Srby, neboť Petr II. si sám srbský pravoslavný klášter sv. Sávy zvolil jako místo svého posledního spočinutí kvůli tisícům Srbů žijících v okolí Chicaga.\n\n22. ledna 2013 byly ostatky krále Petra převezeny zpět do Bělehradu. Tělo bylo uloženo nejprve v královské kapli v Dedinje a poté, 26. května 2013, v rodinné královské hrobce v Oplenaci společně se svou ženou, královnou Alexandrou. Jeho matka, královna Marie a bratr, princ Ondřej, leží tamtéž. Na rakev Petra II. byly položeny srbské korunovační klenoty. Královského pohřbu se účastnil srbský premiér Ivica Dačić, syn krále Petra Alexandr s rodinou a srbský patriarcha Irenej. Ten se také vyslovil pro obnovu srbské monarchie.\n\n\n"}
{"id": "368687", "url": "https://cs.wikipedia.org/wiki?curid=368687", "title": "Burt Lancaster", "text": "Burt Lancaster\n\nBurt Lancaster, celým jménem Burton Stephen Lancaster (2. listopadu 1913, New York, USA – 20. října 1994, Century City, Kalifornie, USA) byl americký artista, herec, moderátor, režisér, producent a politický aktivista.\n\nPocházel z chudé newyorské rodiny pošťáka. Od mládí rád sportoval, byl dobrý atlet a bavila jej košíková. Dva roky studoval na univerzitě, svá studia však nedokončil. Začínal jakožto artista u cirkusu, kde sedm let vystupoval jako akrobat. Poranil si však ruku a musel tohoto povolání zanechat. Před vstupem USA do druhé světové války se po několik let živil jako obchodní cestující.\n\nVe válečné době působil jakožto moderátor ve válečném frontovém divadle na italské frontě. Po válce získal své první divadelní angažmá na newyorské Broadwayi.\n\nBrzy se stal i filmovým hercem. Díky své sportovní a artistické průpravě se u filmu zpočátku uplatňoval v rolích drsných a tvrdých chlapů. Hrál v různých westernech, filmech z gangsterského a kriminálního prostředí, později i ve válečných filmech. Postupem doby se však vypracoval na velmi výrazného realistického herce a velmi dobře se uplatnil i v charakterních rolích. Ke své původní profesi artisty se vrátil ve filmu \"Visutá hrazda\" z roku 1956.\n\nPozději hrál Burt Lancaster i v několika italských filmech, z nichž nejvýznamnější je historický velkofilm režiséra Luchina Viscontiho \"Gepard\" (1963), jehož stejnojmennou románovou předlohu napsal Giuseppe Tomasi di Lampedusa a v němž Lancaster vytvořil hlavní roli knížete Saliny. Jeho dalším filmem v Itálii byl mj. snímek \"Rodinný portrét\" z roku 1974.\n\nLancaster byl znám pro své liberální postoje, odmítal rasismus, podpořil mj. Pochod na Washington za práci a svobodu. Stavěl se proti politickým praktikám jako byl Mccarthismus; svůj ostrý nesouhlas s válkou ve Vietnamu projevil tak, že finančně podpořil zdárnou obhajobu amerického vojáka obviněného z úmyslné sabotáže. V r. 1968 se postavil za prezidentskou kandidaturu protiválečného kandidáta senátora Eugena McCarthyho z Minnesoty, kterého podporoval během prezidentských primárek Demokratické strany. V prezidentských volbách v r. 1972 horlivě podporoval zvolení George McGoverna. V r. 1985 se zapojil do osvětové kampaně proti HIV/AIDS, jímž se nakazil i jeho blízký přítel Rock Hudson. Projevil se i v prezidentské kampani v r. 1988, kdy podpořil Michaela Dukakise. \n\nNewyorská Filmová společnost Lincolnova centra v roce 2013 při příležitosti 100. výročí Lancasterova narození uspořádala promítání dvanácti nejlepších filmů, v nichž herec účinkoval.\n\nLancaster vyrůstal a byl vychováván v protestantském prostředí, v dospělosti se však hlásil k ateismu.. \n\nS přibývajícím věkem sužovaly Lancastera stále častější zdravotní problémy, jako arteroskleróza, či onemocnění žlučníku, kvůli němuž musel v lednu 1980 podstoupit náročnou operaci. Prodělal dva mírnější infarkty a v roce 1983 mu byl voperován čtyřnásobný srdeční bypass. I poté, výrazně fyzicky oslaben, se stále věnoval herectví. Našel dost sil i na to, aby si se svými dlouholetými hereckými kolegy Jamesem Stewartem a Ginger Rogersovou našel cestu na zasedání amerického kongresu projednávající záměr mediálního magnáta Teda Turnera kolorovat černobílé filmy ze 30. a 40. let, což jmenované herecké legendy odmítaly.\nDefinitivní konec herecké dráhy Lancasterovi přinesla mrtvice prodělaná v listopadu 1990, v jejímž důsledku částečně ochrnul a téměř přestal mluvit. Podlehl svému třetímu infarktu, který jej zastihl 20. října 1994 v jeho apartmánu v kalifornském Century City 13 dní před jeho 81. narozeninami. Hercovy ostatky byly zpopelněny a v souladu s jeho poslední vůlí bez obřadu rozptýleny pod mohutný dub na hřbitově Westwood Memorial Park v západní části Los Angeles. Místo jeho posledního odpočinku připomíná malá pamětní deska s nápisem „BURT LANCASTER 1913–1994“.\n\n\n\n"}
{"id": "368691", "url": "https://cs.wikipedia.org/wiki?curid=368691", "title": "Jasmin Levy", "text": "Jasmin Levy\n\nJasmin Levy ( , v angl. přepisu Yasmin Levy) (* 23. prosince 1975, Jeruzalém, Izrael) je izraelská zpěvačka sefardských písní. Svým osobitým, emotivním projevem dala vzniknout novému interpretačnímu stylu ladino, který kombinuje prvky středověké sefardské hudby s novějšími prvky andaluského flamenca, stejně jako nástroje, jako úd, housle, violoncello a klavír.\n\nZpěvačka se narodila v Jeruzalémě 23. prosince 1975. Její otec Jicchak Levy byl hudebním vědcem; zabýval se dlouhou historií jazyka ladino a písní sefardských Židů. Zemřel, když byla Jasmin ještě dítě; k hudbě ji tak přivedla její matka Kohava Levy. Zprvu vystupovala Jasmin Levy se svou matkou společně, posléze se však vydala na sólovou dráhu.\n\nZpěvaččiným debutovým albem bylo \"Romance & Yasmin\" z roku 2004. Album získalo nominaci na cenu časopisu fRoots a BBC Radio 3 v kategorii „Best Newcomer“ pro rok 2005. V roce 2005 vychází druhé album \"La Juderia\", nominované opět v následujícím roce, tentokrát však na cenu v kategorii „Culture Crossing“.\n\n\n"}
{"id": "368693", "url": "https://cs.wikipedia.org/wiki?curid=368693", "title": "Rebutia perplexa", "text": "Rebutia perplexa\n\nRebutia perplexa je jednou z velmi krásných rebucií, ale její osud je poněkud složitý a podle toho dostala také jméno \"perplexa\", které v překladu znamená zamotaný, spletitý.\n\nRůst je trsovitý, kulovitý. Odnožující stonek vytváří malé trsy, přičemž jednotlivé rostliny mají většinou šířku 2 cm. Žebra se rozpadají do nenápadných hrbolců, na nichž jsou asi 1 mm velké aeroly s 10–16 rezavožlutými trny. Výška rostlin je 6 až 8 centimetrů.\nRostlina má 10 až 16 trnů, které jsou rezavožluté a nelze je rozlišit na okrajové a středové.\n\nKrásné nálevkovité květy o průměru asi 3 cm mají růžovofialovou barvu. Cizosprašný druh, který se snadno kříží s jinými rebuciemi. Je proto nutné květy poctivě opylovat a mít vždy minimálně dvě, raději však více rostlin na opylení. Plodem je vysychavá bobule s černými semeny. Semena ochotně klíčí, semenáčky dobře rostou a již třetím rokem kvetou. Kvetou v časných jarních měsících.\n\nRostlinu objevil A. B. Lau v bočních kaňonech přítoků Rio Pilaya v bolivijské provincii Tarija (jižní Bolívie). Roste zde jednak ve spárách skal, ale také na kamenitých výchozech a plotnách ve společenstvu trav a mechů.\n\nPěstování je snadné. Daří se nejlépe v polostínu a potřebuje humózní, dobře propustný substrát. V době vegetace je třeba bohatě zalévat a občas přidat trochu kapalného hnojiva; v zimě udržovat skoro v suchu, V zimním období klidu snáší rostlina i nízké teploty, dokonce je nutně potřebuje, aby mohla později vytvořit květy.\n\nVýsevem semen na jaře nebo oddělením výhonků na jaře, popř. v létě.\n"}
{"id": "368694", "url": "https://cs.wikipedia.org/wiki?curid=368694", "title": "Balad", "text": "Balad\n\nBalad (: בל\"ד, je akronym \"Brit Le'umit Demokratit\", ברית לאומית דמוקרטית, doslova „Národní demokratická rada“; : التجمع الوطني الديمقرآطي, \"al-tajamu' al-watani al-dīmūqrati\" nebo بلد, doslova „Rodné město“) je izraelská politická strana izraelských Arabů, od roku 2007 vedená Džamalem Zahalkou. Někdy je nazývána jako „Národní demokratická aliance.“ Ve volbách do Knesetu v roce 2013 získala strana 3 mandáty.\n\nBalad je arabská nacionalistická politická strana, mezi jejíž proklamované cíle patří přeměnit Izrael v demokracii pro všechny jeho obyvatele bez ohledu na národnostní nebo etnickou příslušnost. Balad rovněž požaduje, aby Izrael uznal palestinské Araby jako národnostní menšinu oprávněnou pobírat výhody ze všech práv spojených s tímto statutem, včetně autonomie ve školství, kultuře a médiích.\n\nStrana podporuje vytvoření dvou států v hranicích před rokem 1967 s tím, že Západní břeh, Pásmo Gazy a východní Jeruzalém by měli tvořit Palestinský stát, a že by mělo dojít k splnění rezoluce RB OSN č. 194, požadující právo na návrat palestinským uprchlíkům na území Izraele (čímž by Izrael přestal být židovským státem).\n\nBalad se sám označuje jako „demokratickou progresivní národní stranu pro palestinské obyvatele Izraele“.\n\nOd svého založení vystupuje proti každému návrhu státního rozpočtu, jelikož podle něj diskriminuje arabské obyvatelstvo.\n\n"}
{"id": "368701", "url": "https://cs.wikipedia.org/wiki?curid=368701", "title": "Ford Galaxy", "text": "Ford Galaxy\n\nFord Galaxy je velké MPV představené poprvé v roce 1995.\n\nPrvní Galaxy bylo zkonstruováno a vyrobeno uskupením AutoEuropa, joint venturem mezi Fordem a Volkswagen Group a bylo prodáváno také Volkswagenem jako Volkswagen Sharan a SEATem jako Alhambra. Všechny tři modely byly vyráběny skupinou AutoEuropa pod společným výrobním plánem v Palmele v Portugalsku.\n\nGalaxy využíval především pohonné jednotky Volkswagenu, hlavně 2,8 litrový benzínový motor VR6 z nejsilnějších verzí VW Golf a 1,9 litrový turbodiesel . Původně užívala pouze 2,0 litrová benzínová verze Straight-4 tepelnou elektrárnu z Fordu – pochází z rodiny Ford DOHC. V pozdějších letech byla tato součástka nahrazena 2,3 litrovou 16 ventilovou verzí, která byla poprvé k vidění v upraveném Fordu Scorpio. Tento motor byl pro Ford Galaxy jedinečný v tom, že byl příčně usazen oproti podélně, jak tomu bylo ve Fordu Scorpio a Escortu RS2000, které používaly stejný spodní konec; podobně to byl případ 1,8 litrového 20 ventilového turbo benzínového motoru nabízeného v Sharanu a Alhambře.\n\nVšechny motory dodané Volkswagenem jsou podporovány houpavými kryty od Fordu, ačkoliv mají design Volkswagen. Diesel, 2,8 V6 a všechny automatické převodovky byly založeny na Volkswagenu, ale manuální převodovky na motorech 2,0i a 2,3i DOHC byly modifikovanými verzemi důvěryhodného VXT75 pětirychlostního nastavení.\n\nPůvodní interiér používal mix jak součástek z Fordu, tak z Volkswagenu, užíval balík nástrojů z Golfu a většinu rozvaděčů, zatímco zakřivená lišta na pásy byla designem Fordu a hodně připomínala tu, která se používala ve Fordu Mondeo.\n\nHlavní přeměna v roce 2000 vedla Galaxy k vzdálení od svých konkurentů z VW Group. Automobil přijal přední konec od Fordu, zatímco interiér profitoval z kompletně nového výrazu, využívající vysoce kvalitní materiály a design podle Fordu Mondeo třetí generace, který byl představen ve stejném období jako nový Galaxy. Nová škála výrobků poskytovala rovněž nové motory, novější 24v VR6 spolu s Pumpe-Düse (pd) TDI motory od Volkswagenu, které byly k dispozici v 115, 130 a 150 bph (112 kW) formách. Tyto motory se hodily k šestirychlostní manuální převodovce, čtyřrychlostní automatické převodovce s manuální postupnou řadivou operací a k pětirychlostní automatické převodovce (převodovky byly dostupné pouze ve variantě 115 PS (113 hp/85 kW) kvůli omezením na točivém momentu).\n\nTato verze je stále dostupná v Latinské Americe, s benzínovými motory 2,0, 2,3 a 2,8 litrů. Motor z Volkswagenu 1,9 TDi už není nabízen.\n\nGalaxy třetí generace byl představen roku 2006 na Ženevském autosalonu a v červnu 2006 se začal prodávat spolu s kratším a nižším Fordem S-MAX.\n\nNový Ford Galaxy je větší než jeho předchůdci a je čtyřsloupkovým automobilem kompletně vyvinutým automobilkou Ford, nevyužívá již žádných součástek Volkswagenu a také není vyráběn v Portugalsku. Galaxy je v Evropě kompletován v nové továrně v Genku v Belgii spolu s Mondeem. Ačkoliv má Ford v nabíce i S-Max, který ho částečně nahrazuje (jedná se o sportovně orientované MPV), neklesly v Evropě prodeje Galaxy oproti dřívějším verzím.\n\nKvůli jeho rozměrům nebyl Ford schopen vyrobit Galaxy s plným formátem Kinetic Design. Nicméně Ford oficiálně oznámil, že vůz obsahuje prvky z Kinetic Design, např. lichoběžníkové mřížky, velké oblouky kol a rohová přední světla. Při koupi auta není získávána žádná rezervní pneumatika, je dávána pouze pěna k zalepení děr do té doby, než může být koupeno nové kolo.\n\nJsou užity motory z Fordu, všechny diesely jsou z rodiny motorů Duratorq ve formátu 100 PS (99 hp/74 kW) & 125 PS (123 hp/92 kW) 1,8 litrů a rovněž 130 PS (128 hp/96 kW) & 140 PS (138 hp/103 kW) 2,0 TDCi verze. Jsou nabízeny dva benzínové motory – varianta Duratec 2,0 145 PS (143 hp/107 kW) a motor 2,3 litrový benzínový 161 bhp (120 kW).\n\nVe Spojeném království je vůz nabízen ve výbavách Edge, Zetec a Ghia trim. V únoru 2008 oznámil Ford, že Galaxy bude k dispozici i ve vyšších výbavách Titanium, stejně jako u Focusu, C-Maxu, Mondea a S-Maxu. Modely s výbavou Titanium mají vyšší výbavu než Trend, podobně jako vyšší výbava Ghia. Ve stejném čase byla oznámena i motorová verze 2,2 TDCi Duratorq.\n\nHlavním prodejním bodem Galaxy a S-Maxe je „FoldFlatSystem“. Tento design umožňuje druhou a třetí řadu sedadel k zabudování do podlahy, ačkoliv tento krok vpřed v sezení snižuje množství nákladu, které je vozidlo schopno uvézt.\n\nŘadu mechanických skupin má společných s příbuzným typem Ford S-Max včetně sortimentu motorů. Stupně výbavy jsou Zetec (v ČR Trend), Titanium a Titanium X. Poslední řadu tvoří dvě plnohodnotná sedadla, zavazadlový prostor je cca 300l, po jejich sklopení 1300 l. Nejbližšími konkurenty jsou VW Sharan a Seat Alhambra.\n\n"}
{"id": "368703", "url": "https://cs.wikipedia.org/wiki?curid=368703", "title": "Severní průliv", "text": "Severní průliv\n\nSeverní průliv nebo Severní kanál (anglicky \"North Channel\", ir. a skot. \"Sruth na Maoile\") je průliv mezi ostrovy Irsko a Velkou Británií. Tvoří hranici mezi Severním Irskem a Skotskem. Průliv spojuje Irské moře s Atlantským oceánem. Průliv začíná u ostrova Man a končí ústím do Hebridského moře.\n\nJižní hranici průlivu tvoří spojnice Mull of Galloway a Ballyquintin Point. Severní hranice tvoří spojnice Portnahaven s Benbane Head. Nejužší část průlivu je mezi Mull of Kintyre a Torr Head. Nejhlubší místo je Beaufort's Dyke.\n\nSeverní průliv je výzvou pro dálkové plavce. Ačkoli překonávají podobnou vzdálenost jako u kanálu La Manche (kolem 40 km podle aktuálních vodních proudů), v případě Severního průlivu musejí po více než 10 hodin bez neoprenu čelit teplotě vody mezi 12 a 14 stupni (teplota kanálu La Manche je cca 19 stupňů). Situaci plavcům ztěžují mnohočetná požahání od medúz.\n\nSeverní průliv je proto považován za nejobtížnější přeplavbu ze série 7 průlivů zvané Oceans Seven. Oceans Seven je pro dálkové plavce obdobou horolezeckého projektu Koruna planety, která zahrnuje nejvyšší hory sedmi kontinentů.\n\nZatímco kanál La Manche již překonalo 1731 plavců (k r. 2017), Severní průliv pouze 58 (k r. 2018). Jako první toho v roce 1947 dosáhl Angličan Tom Blower (15:26), první ženou byla v roce 1988 jeho krajanka Alison Streeter (9:53). Tento průliv překonali také dva Češi – v roce 2017 to byla Abhejali Bernardová (10:23), v roce 2018 Jaroslav Chytil (16:04).\n"}
{"id": "368704", "url": "https://cs.wikipedia.org/wiki?curid=368704", "title": "Rita Hayworthová", "text": "Rita Hayworthová\n\nRita Hayworthová, rozená Margarita Carmen Cansino (17. října 1918 v Brooklynu, New York, USA – 14. května 1987, New York, USA) byla americká tanečnice a herečka.\n\nJejí tatínek Eduardo Cansino byl Španěl, profesionální tanečník flamenca, maminka byla Angličanka a jednalo se také o profesionální tanečnici na Broadwayi. Od mládí tancovala v tanečních estrádách, které pořádali její rodiče. Zde si jí také povšimli filmoví producenti. Svého času se jednalo o nejznámější rusovlasou herečku v Hollywoodu a jeden ze sexuálních symbolů.\n\nMezi její vůbec nejznámější a neslavnější role patřila \"Gilda\" z roku 1945 nebo \"Dáma ze Šanghaje\" z roku 1947.\n\nV roce 1947 navštívila Československo.\n\nVdaná byla celkem pětkrát, všechny sňatky však skončily rozvodem:\n\n\nRita Hayworthová se objevila i ve filmu Vykoupení z věznice Shawshank. Avšak pouze na plakátu v cele hlavního hrdiny Andyho Dufresna (ztvárněný Timem Robbinsem). A byla podle ní také pojmenovaná jedna z novel v knize Stephna Kinga Čtyři roční doby - Rita Hayworthová a vykoupení z věznice Shawshank, která zmíněnému filmu posloužila jako předloha.\n\n"}
{"id": "368706", "url": "https://cs.wikipedia.org/wiki?curid=368706", "title": "Gloucestershire", "text": "Gloucestershire\n\nGloucestershire () je hrabství v anglickém regionu Jihozápadní Anglie. Zahrnuje části Cotswoldsu, část údolí řeky Severn a celý Forest of Dean. \nHlavním městem hrabství je Gloucester, další významná města jsou Cheltenham, Stroud, Cirencester a Tewkesbury.\n\nBereme-li Gloucestershire jako ceremoniální hrabství, hraničí s hrabstvím Gwent ve Walesu a s ceremoniálními hrabstvími Herefordshire, Worcestershire, Warwickshire, Oxfordshire, Wiltshire, Somerset a Bristol.\n\nV roce 2002 se květinou hrabství stal žlutý narcis.\n\nGloucestershire je tradiční historické hrabství, o němž se zmiňuje již \"Anglosaská kronika\" v 10. století. Území Winchcombe a Forest of Dean však byly k hrabství připojeny až v 11. století. Oblast South Gloucestershire (jižní Gloucestershire) byla v roce 1974 připojena k hrabství Avon a po jeho zrušení v roce 1996 se stala samostatnou správní jednotkou a je součástí ceremoniálního hrabství Gloucestershire.\n\nOficiální zkratka hrabství byla \"Glos.\", často ale nesprávně se používalo i \"Gloucs.\" nebo \"Glouc.\".\n\nV roce 2007 byly v Gloucestershiru nejhorší záplavy v britské historii. RAF zachraňovalo přes 120 obyvatel z postižených oblastí. Škoda se odhadovala na 2 miliardy liber.\n\nNíže je tabulka uvádějící strukturu hospodářství Gloucestershiru. Hodnoty jsou v milionech liber šterlinků.\n\n"}
{"id": "368709", "url": "https://cs.wikipedia.org/wiki?curid=368709", "title": "Junkers", "text": "Junkers\n\nFirma Junkers Flugzeug- und Motorenwerke AG (JFM), známější jen jako Junkers byl hlavní německý letecký výrobce. Během své více než padesátileté historie vyrobil v Dessau v Německu některé celosvětově nejinovativnější a nejznámější letouny. V Dessau byla firma založena v roce 1895 Hugo Junkersem, původně vyráběla bojlery a radiátory. Po první světové válce přešla společnost k výrobě letadel. Během druhé světové války vyrobila firma některé z nejúspěšnějších letadel Luftwaffe, ale i pístové a tryskové motory do letadel, třebaže v nepřítomnosti svého zakladatele, který byl odstraněn nacisty.\n\nV současnosti je značka Junkers používána divizí skupiny Bosch pro termotechnická zařízení.\n"}
{"id": "368714", "url": "https://cs.wikipedia.org/wiki?curid=368714", "title": "Loupnice", "text": "Loupnice\n\nLoupnice je drobný vodní tok v okrese Most dlouhý asi 12 km, který je levobřežním přítokem řeky Bíliny.\n\nPramení v Krušných horách na jihovýchodním svahu vrchu Kamenec (814 m) v nadmořské výšce 781 metrů.\n\n\nHorní tok je čistý a většinou bez zásahu člověka s výmkou vodní nádrže Janov. Střední tok je poznamenán regulacemi jako protipovodňovými opatřeními. Od části kde potok opouští Litvínov je průběh toku ovlivněn výsypkovým hospodářstvím. Jsou zde přeložky toku a retenční nádrže.\n\n\n\n"}
{"id": "368715", "url": "https://cs.wikipedia.org/wiki?curid=368715", "title": "Národní park Écrins", "text": "Národní park Écrins\n\nNárodní park Écrins (francouzsky \"Parc national des Écrins\") je jeden z deseti francouzských národních parků. Leží v jihovýchodní části Francie, jižně od Grenoblu a severně od Gapu, v departementech Isére a Hautes-Alpes.\n\nSkládá se z horského regionu Dauphineských Alp. Stoupá do výše 4102 m n. m. vrcholem Barre des Écrins a rozkládá se na ploše 918 km² ve vysokohorské oblasti, s vysokými vrcholy, ledovcovými poli, ledovcovými údolími, alpskými pastvinami, subalpskými lesy a jezery. Jeho hranice jsou většinou shodné s masivem des Ecrins, ohraničeném hlavními údolími řek Drac, Romanche a Durance (spolu s Guisane). Park byl oceněn Evropským diplomem chráněných území.\n\nNárodní park Écrins pokrývá území následujících obcí:\n\nAncelle, Aspres-lès-Corps, Bénévent-et-Charbillac, Besse-en-Oisans, Buissard, Chabottes, Champcella, Champoléon, Chantelouve, Châteauroux-les-Alpes, Chauffayer, Clavans-en-Haut-Oisans, Crots, Embrun, Entraigues, Freissinières, L'Argentière-la-Bessée, La Chapelle-en-Valgaudémar, La Grave, La Motte-en-Champsaur, Lavaldens, Le Bourg-d'Oisans, Le Monêtier-les-Bains, Le Périer, Les Costes, Les Infournas, Les Vigneaux, Mizoën, Mont-de-Lans, Orcières, Oris-en-Rattier, Ornon, Oulles, Pelvoux, Prunières, Puy-Saint-Vincent, Puy-Saint-Eusèbe, Puy-Sanières, Réallon, Réotier, Saint-Apollinaire, Saint-Bonnet-en-Champsaur, Saint-Christophe-en-Oisans, Saint-Clément-sur-Durance, Saint-Eusèbe-en-Champsaur, Saint-Firmin, Saint-Jacques-en-Valgodemard, Saint-Jean-Saint-Nicolas, Saint-Julien-en-Champsaur, Saint-Léger-les-Mélèzes, Saint-Maurice-en-Valgodemard, Saint-Michel-de-Chaillol, Savines-le-Lac, Valbonnais, Valjouffrey, Vallouise, Vénosc, Villar-d'Arêne, Villard-Notre-Dame, Villard-Reymond, Villar-Loubière.\n"}
{"id": "368716", "url": "https://cs.wikipedia.org/wiki?curid=368716", "title": "Kurlan chřástalovitý", "text": "Kurlan chřástalovitý\n\nKurlan chřástalovitý (\"Aramus guarauna\") je poměrně velký americký pták. Je podobný ibisům, čápům a volavkám, ale zastupuje vlastní čeleď kurlanovitých z řádu krátkokřídlých, takže je příbuzný spíše jeřábům.\n\nDorůstá přibližně 66 cm, váží 1 – 1,5 kg a v rozpětí křídel měří kolem 100 cm. Má nápadně dlouhé končetiny a krk a štíhlý, nažloutlý zobák. Je celý čokoládově hnědý s jemným světlým skvrněním na hlavě, krku, hřbetě, křídlech a bocích. Mladí ptáci bývají ve volné přírodě často zaměňováni s nedospělými jedinci ibisů bílých.\n\nKurlan chřástalovitý žije převážně v močálech, bažinách a na mělkých jezerech na jihovýchodě Spojených států a ve Střední a Jižní Americe.\n\nŽije většinou v silně soudružných párech. Potravu vyhledává obvykle v mělkých vodách, nejčastěji přitom požírá mlže, semena, malé plazy a žáby, hmyz, červy, raky, ale zejména velké vodní hlemýždě rodu \"Pomacea\", které může z jejich ulit dobře vytahovat pomocí dlouhého, ostrého zobáku. Ozývá se velmi hlasitým kvílivým hlasem, který mu přinesl v Latisnké Americe lidová jména \"bědovač\" nebo \"bláznivá vdova\". Podle indiánů kmene Guaraní se v kurlana, jemuž říkají \"Carau\", proměnil nešťastný chlapec, který oplakává zemřelou matku.\n\nHnízdí na zemi, obvykle v husté plovoucí vegetaci a klade průměrně 6 vajec, na jejichž inkubaci se podílejí oba rodiče.\n\n"}
{"id": "368719", "url": "https://cs.wikipedia.org/wiki?curid=368719", "title": "Brighton &amp; Hove Albion FC", "text": "Brighton &amp; Hove Albion FC\n\nBrighton and Hove Albion FC (celým názvem: Brighton and Hove Albion Football Club) je anglický fotbalový klub, který sídlí ve městě Brighton and Hove v nemetropolitním hrabství East Sussex. Založen byl v roce 1901. Od sezóny 2017/18 působí v Premier League (nejvyšší soutěž v Anglii).\n\nV roce 2017 se \"The Seagulls\" umístili na druhém místě v EFL Championship a postoupili tak po 34leté absenci do nejvyšší soutěže.\n\nSvé domácí zápasy odehrává na stadionu Falmer Stadium s kapacitou 30 750 diváků.\n\n\n\"Aktuální k datu: 20. září 2019\"\n\n\nZdroj: \n\n\n\nZdroj: \n\n"}
{"id": "368720", "url": "https://cs.wikipedia.org/wiki?curid=368720", "title": "Radek Holub", "text": "Radek Holub\n\nRadek Holub (* 22. srpna 1968 Praha) je český herec.\n\nRadek Holub je manžel herečky a zpěvačky Barbory Hrzánové, se kterou má syna Antonína.\n\nOd mládí rád sportoval a hrál divadlo. Navštěvoval LŠU v Biskupské ulici a pod vedením Jiřiny Steimarové se připravoval k přijímacím zkouškám. Svoje studia na pražské DAMU však nedokončil, začal profesionálně hrát v divadelním spolku Kašpar, odkud pak přešel do Divadla Na zábradlí.\n\n\n\n"}
{"id": "368721", "url": "https://cs.wikipedia.org/wiki?curid=368721", "title": "Unna", "text": "Unna\n\nUnna je město v německém spolkovém státě Severní Porýní-Vestfálsko. Je hlavním městem zemského okresu Unna. V roce 2006 zde žilo 67 662 obyvatel.\n\nPrvní zaznamenaná zmínka o městě pochází z listin kolínského poutního biskupa ze 6. srpna 1032 v listinách. Původně byla Unna hlavně zemědělským městem, v 19. století se zde však začal vysoce rozvíjet průmysl. Ve staré části města se nachází množství roubených budov postavených mezi 16. a 19. stoletím. Tato část města přežila bombardování spojeneckými vojsky během 2. světové války, a po jejím skončení se stala jakousi vstupní bránou do moderního města.\n\n"}
{"id": "368722", "url": "https://cs.wikipedia.org/wiki?curid=368722", "title": "Barák", "text": "Barák\n\nBarák může být:\n\n\n\n\n"}
{"id": "368723", "url": "https://cs.wikipedia.org/wiki?curid=368723", "title": "Barak", "text": "Barak\n\nBarak může znamenat:\n\n\n\n\n\n"}
{"id": "368725", "url": "https://cs.wikipedia.org/wiki?curid=368725", "title": "Pěstní klín", "text": "Pěstní klín\n\nPěstní klín je univerzální nástroj mandlového tvaru ze starého a středního paleolitu. Byl používán k sekání, bodání a řezání. Sloužil k úpravě ulovených zvířat nebo k oddělení masa od kůže. Patřil i mezi zbraně. Jeho průřez je oboustranně vyklenutý, spodní část je tupá. Horní část je ostrá, hrotitého či oválného tvaru. Drží se v ruce. Tento nástroj je velice symetrický. Někdy je též přirovnáván ke kapce vody.\nPěstní klín je nejčastěji vyroben z pazourku.\n\n\n\"Naši statní bratranci\" - pořad z cyklu Historie.cs - dostupné online\n\nReportáž na Rozhlas.cz\n"}
{"id": "368726", "url": "https://cs.wikipedia.org/wiki?curid=368726", "title": "Medgar Evers", "text": "Medgar Evers\n\nMedgar Wiley Evers (2. července 1925 Decatur, Mississippi – 11. června 1963 Jackson, Mississippi) byl jeden z nejvýznamnějších amerických vůdců Afroamerického hnutí za občanská práva. V roce 1963 byl na něj spáchán atentát, kterému podlehl.\n\nMedgar Evers se narodil v černošské rodině na usedlosti nedaleko města Decatur ve státě Mississippi. V roce 1943 ve svých 18 letech byl odveden do armády a účastnil se bojů v druhé světové válce, kde dosáhl hodnosti seržanta. Po válce studoval na Alcorn College, na univerzitě pro afroamerické studenty. V roce 1953 zde úspěšně maturuje. Následující rok se snaží dostat na Právnickou fakultu na tehdy výhradně bělošské University of Mississippi, ale není přijat. Zklamán vstupuje do Asociace pro povznesení barevných (NAACP), jejímž se brzy stává prvním tajemníkem.\n\nV roce 1951 se oženil s Myrlie Beasleyovou.\n\nCoby první tajemník NAACP stál Evers od poloviny 50. let až do své smrti v čele kampaně za občanská práva. Svou účastí ve všech akcích této kampaně se brzy stal známou osobností. V roce 1962 toto hnutí dosáhlo úspěchu. Podařilo se jim dostat prvního černošského studenta, Jamese Mereditha, na výhradně \"bílou\" univerzitu, a sice University of Mississippi, kam se sám Evers kdysi neúspěšně pokoušel dostat. Hlavní zásluhu na Meredithově přijetí má právě Evers.\n\nEvers potřeboval k tomu aby veřejně vystupoval za práva černochů velkou odvahu. Vedle nátlaku a zastrašování, které na něj činila policie, mu bylo také velice často anonymně vyhrožováno smrtí. V roce 1963 dokonce někdo vhodil zápalnou pumu do jeho domu, kde žil s manželkou a dětmi. Evers přesto odmítal návrhy jeho blízkého okolí, aby změnil identitu a žil na veřejnosti neznámém místě.\n\nDne 11. června 1963 byl Evers zastřelen odstřelovačem přímo před svým domem v Jacksonu, když se okolo půlnoci vracel svým vozem domů. Byl střelen do zad, a krátce po převozu do nemocnice byl prohlášen za mrtvého. Pohřben je na Arlingtonském národním hřbitově.\n\nEversova smrt se dostala na titulní strany všech významných amerických novin. Bylo to poprvé, kdy byla smrt černocha takto medializována. Událost se např. stala námětem pro píseň Boba Dylana \"Only a Pawn in Their Game\" z roku 1963. Po celých spojených státech propukly demonstrace za občanská práva.\n\nVrah Everse byl brzy vypátrán. Byl jím Byron de la Beckwith, člen Ku Klux Klanu a otevřený rasista. Soud s ním se konal dvakrát, v letech 1963 a 1964, ale ani jednou nebyl porotou složenou výhradně z bělochů shledán vinným. Teprve v roce 1994 se konal soud znovu a tentokrát byl třiasedmdesátiletý Beckwith konečně odsouzen. V roce 2001 ve vězení zemřel.\n\n"}
{"id": "368727", "url": "https://cs.wikipedia.org/wiki?curid=368727", "title": "Mahdího povstání", "text": "Mahdího povstání\n\nMahdího povstání (či \"Mahdího válka\", nebo \"Anglicko-súdánská válka\") byla protibritská revolta v Súdánu na konci 19. století.\n\nOd roku 1822 byla v Súdánu egyptská nadvláda. Samotný Egypt od 70. let 19. století začal prohlubovat svou závislost na Velké Británii (formálně byl součástí Osmanské říše). Britové usilovali o získání kontroly nad Horním Nilem, a tak se rozhodli obsadit místa egyptské správy v Súdánu svými občany.\n\nV té chvíli došlo k zesílení hnutí za obnovu samostatného Súdánu. Do jeho čela se postavil muslimský duchovní Muhammad Ahmad, známý pod jménem Al-Mahdí (\"Spasitel\"). Ve svém učení hlásal nutnost navrácení ke kořenům islámu, především rovnosti a čistotě. Vyhlásil svatou válku proti všem nevěřícím a rovněž špatným muslimům. Ústředím hnutí se stala horská provincie Kordofán v západní části země.\nSamotné povstání se otevřeně rozhořelo v roce 1881, kdy došlo k protievropské revoltě i v Egyptě. V dalších dvou letech byli mahdisté relativně úspěšní, když zvítězili nad několika anglo-egyptskými vojenskými expedicemi. V roce 1884 se novým súdánským generálním guvernérem stal Charles George Gordon, který vyhlásil oddělení Súdánu od Egypta a Mahdího uznal jako sultána Kordofánu. Tím však nedošlo k ukončení povstání. Mahdisté se rozhodli k obléhání hlavního města Chartúmu, které se jim 23. ledna 1885 podařilo dobýt. Následně byli všichni Angličané zabiti a Gordonovi byla uťata hlava.\n\nMahdí vytvořil velkou říši, která měla charakter vojensko-teokratické diktatury. Toto panství poměrně dlouho odolávalo snahám o podmanění. Až po smrti Mahdího, když se stal jeho nástupcem chalífa Abdalláh, se začal osud říše blížit ke svému konci. K němu napomohla anglická blokáda, která způsobila nedostatek potravin a zboží, stejně jako sílící vnitřní mezikmenové konflikty. Spojené království se rozhodlo pro novou vojenskou expedici vedenou generálem Horatio Kitchenerem. Následoval nový boj o území Súdánu, v němž k rozhodující bitvě došlo 2. září 1898 u Omdurmánu. Mahdistická jízda vyzbrojená kopími neměla šanci proti britské výzbroji s kulomety. Ztráty mahdistů se odhadují na 20 000 mužů. Zbylé síly se stáhly do Kordofánu, kde byly definitivně poraženy 24. listopadu 1899 a došlo k zániku říše. Ve střetu byl zabit také chalífa Abdulláh.\n\n\n"}
{"id": "368728", "url": "https://cs.wikipedia.org/wiki?curid=368728", "title": "Charlotte", "text": "Charlotte\n\nSlovo Charlotte má vícero významů. Primárně je to ale jedna z častých cizojazyčných variant ženského jména Šarlota, resp. Karla. Další významy viz níže.\n\n\n\n\n\n\n"}
{"id": "368732", "url": "https://cs.wikipedia.org/wiki?curid=368732", "title": "Plovdivská oblast", "text": "Plovdivská oblast\n\nPlovdivská oblast ( Област Пловдив) je oblast v centrálním jižním Bulharsku (dříve část Východní Rumélie). Je jednou z 28 bulharských oblastí. Skládá se z 18 obštin. Administrativním centrem je Plovdiv.\n\nZahrnuje části Hornothrácké roviny, Rodopů, Sredné gory, Subbalkánských údolí a Staré Planiny, včetně jejího nejvyššího vrcholu Botevu (2376 m n. m.). Největšími řekami v provincii jsou Marica, Strjama, Pjasačnik. Bylo zde vybudováno mnoho přehrad, nejdůležitější je vodní nádrž Pjasačnik. Oblast je bohatá na minerální prameny, nachází se zde několik větších lázní - Chisarja, Narečen, Baňa a menších lázní Klisura, Asenovgrad, Kuklen, Rosino, Krasnovo, Stoletovo a dalších. V provincii je mnoho přírodních pamětihodností, především v národním parku Střední Balkán, včetně okázalého vodopádu Rajsko Praskalo, nejvyššího na Balkáně.\n\nHospodářství provincie je velmi významné. Zemědělská výroba je intenzivní a efektivní s vysokým podílem zavlažovaných ploch. Nejvýznamnějšími plodinami je ovoce (jablka, švestky, hrušky, třešně, hrozny, melouny a vodní melouny), zelenina (rajčata, papriky, mrkev, zelí, brambory), pšenice, rýže, ječmen a další. Průmysl je značně rozvinut: železná metalurgie v Plovdivu; prospívající elektronický průmysl v Plovdivu, Săedinenii, Vojvodinovu, Radinovu a dalších vesnicích v oblasti; zemědělské stroje (traktory) v Karlovu, zbrojovky v Sopotu, Karlovu a Plovdivu; chemický průmysl v Plovdivu, Asenovgradu; potravinářský průmysl je rozvinut skoro všude, především v Plovdivu a Asenovgradu (víno). Rozvíjí se cestovní ruch ve spojení s bohatým kulturním dědictvím oblasti a četnými minerálními prameny, které mají mezinárodní význam.\nOblast se administrativně dělí na 18 obštin.\n\nSprávním střediskem oblasti je Plovdiv, kromě sídelních měst jednotlivých obštin, přičemž Kalojanovo městem není, se zde nacházejí města Baňa, Kalofer a Klisura.\n\nV oblasti žije 683 027 obyvatel. Národnostní složení podle sčítáni 1. února 2011 je uvedeno v grafu níže:\n"}
{"id": "368733", "url": "https://cs.wikipedia.org/wiki?curid=368733", "title": "Sergej Nikolajevič Sergejev-Censkij", "text": "Sergej Nikolajevič Sergejev-Censkij\n\nSergej Nikolajevič Sergejev-Censkij (rusky Серге́й Никола́евич Серге́ев-Це́нский, 30. září / 18. září 1875, Preobraženskoje, Rusko – 3. prosinec 1958, Alušta, Sovětský svaz – dnes Ukrajina) byl ruský sovětský spisovatel, dramatik a básník.\n\nNarodil se v rodině učitele (jeho otec byl účastníkem obrany Sevastopolu během Krymské války 1854–1855). V roce 1895 vystudoval učitelský ústav a pak léta učil v různých částech Ruska. Procestoval Kavkaz, Střední Asii a Sibiř. V roce 1905 se usadil na Krymu u Alušty. V období druhé světové války byl evakuován do Kujbyševa a Alma-Aty. V roce 1943 byl zvolen členem Akademie věd.\n\nPřed první světovou válkou, ovlivněn Leonidem Andrejevem, psal tragické depresivní povídky. Po roce 1917 se uchýlil k námětům z ruské historie a psal též o ruských spisovatelích (Lermontov, Gogol, Puškin). Jeho největší dílo \"Preobraženije Rossii\" (Přerod Ruska) je historická epopej o přerodu Ruska cestou sovětské revoluce, za kterou obdržel v roce 1942 Stalinovu cenu.\n\n\n\n\n\n\n"}
{"id": "368735", "url": "https://cs.wikipedia.org/wiki?curid=368735", "title": "Raleigh", "text": "Raleigh\n\nSlovo Raleigh má vícero významů:\n\n\n\n\n\n"}
{"id": "368741", "url": "https://cs.wikipedia.org/wiki?curid=368741", "title": "Suchdolský most", "text": "Suchdolský most\n\nSuchdolský most je plánovaný most přes údolí Vltavy na jižní variantě úseku Suchdol – Březiněves (stavba 519) Pražského okruhu (dálnice D0). Má výškově spojovat Bohnice a Suchdol při severním okraji Prahy. Podobný most byl plánován již ve 30. letech 20. století. V roce 1999 byl při architektonicko-konstrukční soutěži vybrán ke zpracování podrobné projektové dokumentace návrh kolektivu stavební fakulty ČVUT v Praze.\n\nKromě Vltavy má most překračovat na levém břehu i železniční Trať 091 (tedy i I. a IV. tranzitní železniční koridor a IV. panevropský koridor) a Roztockou ulici (silnici II/242), na pravém břehu ulicí V Zámcích s páteřní cyklotrasou A2. Na levém svahu most překračuje přírodní památku Sedlecké skály, na pravém břehu přírodní památku Zámky. Na pravém (východním) břehu na navrhovaný most mají navazovat tunely Zámky, na levém (západním) břehu tunel Suchdol a tunel Rybářka. Termín výstavby této části Pražského okruhu zatím není stanoven, orientační termín se stále posouvá.\n\nV návrhu ze 40. let 20. století měl most šestici svislých pilířů, z nichž dva zasahovaly přímo do řeky a tři byly ve svazích.\n\nAčkoliv je jižní varianta této části okruhu od 9. září 1999 zapracována do územního plánu hlavního města Prahy a podporovaná městem, ve hře je stále i jedna ze severních variant, které preferuje Ministerstvo životního prostředí. 30. října 2008 Nejvyšší správní soud na návrh městské části Praha-Suchdol a dalších osob zrušil vyhlášku města, kterou byla do územního plánu jižní varianta zanesena, protože v důsledku nejasného vymezení změn nebylo provedeno posouzení vlivu plánovaných staveb na životní prostředí. 29. srpna 2008 vydal Magistrát hlavního města Prahy územní rozhodnutí pro umístění stavby.\n\nPodle srovnávací studie, kterou vypracovala v roce 2007 společnost Mott MacDonald, je severní varianta přes Klecany a Řež o 4 miliardy levnější (11 miliard místo 15) a neprochází přes chráněné přírodní památky. Podle plánu Pražské a středočeské aglomerace (VÚC) má být okruh veden přes Roztoky. Praha však trvá na jižní variantě, protože chce, aby tranzitní okruh byl využitelný i pro místní obsluhu v Praze, což je však v rozporu s evropskými strategickými normami.\n\nŘeditelství silnic a dálnic (ŘSD) vypsalo v říjnu 1998 soutěž na architektonicko-konstrukční řešení mostu. Do ledna došlo 25 návrhů. Osmičlenná porota, složená ze tří zástupců ŘSD a pěti dalších odborníků, v únoru 1999 vyhlásila vítěze několikakolového hodnocení a v březnu a v dubnu 1999 byly vítězné návrhy vystaveny na Pražském hradě.\n\n\nV zadání byl požadavek, aby most kromě silniční umožňoval i pěší a cyklistickou dopravu a měl rezervu pro inženýrské sítě. Návrhy č. 2, 11 a 5 počítaly se svislým pilířem na každém břehu řeky; v návrhu číslo 5 je most zavěšen na lanech vycházejících ze stožárů v prodloužení pilířů. Návrhy číslo 8 a 1 vycházely z obloukového řešení, přičemž v návrh č. 1 byl oblouk široce rozkročený do svahů a z něj paprskovitě vycházely podpěry, zatímco návrh č. 8 předpokládá zakončení oblouků na březích řeky a vlastní most je upevněn při vrcholu oblouku. Návrh číslo 8 jako jediný rozděloval vozovku do dvou pater.\n\nAutorem návrhu je kolektiv prof. Jiřího Studničky z Fakulty stavební ČVUT (Svatopluk Kobr, Tomáš Rotter, Jiří Schindler, Martin Šenberger, Tomáš Šenberger, spolupráce Miroslav Kroupar, Petr Vaněk).\n\nZákladem třípatrového mostu je dvojice ocelových oblouků spojených příčkami, s patkami na březích Vltavy. Oblouk dělí dolní mostovku na díly o délce 200, 70 a 200 metrů. Vlastní těleso mostu tvoří patrový ocelový trám ve tvaru Vierendelova nosníku se šikmými příčkami. Délka mostu je 470 metrů, výška 79 metrů nad hladinou řeky, výškový rozdíl horní a dolní mostovky je 10 metrů a pod dolní mostovkou je zavěšena ještě lávka pro pěší a cyklisty. Horní mostovka je určena pro směr k Suchdolu a Ruzyni, dolní pro směr k Bohnicím a Březiněvsi. Každá mostovka má tři jízdní pruhy šířky 3,75 metru, jeden odstavný pruh o šířce 4 metry a dva úzké nouzové chodníčky o šířce 0,75 metru. Zespodu zavěšená lávka pro chodce a cyklisty má šířku 3,5 metru. Celý most je v podélném sklonu 1,7 %.\n\nV žádosti o posouzení vlivu úseku 519 Suchdol – Březiněves na okolí (EIA) ze září 2019 je uveden jednoúrovňový most o délce 604 metrů a výšce 83 metrů. Pilíře mostu mají být umístěny na březích Vltavy, na mostě mají být z obou stran protihlukové stěny. Varinta dvoupodlažního mostu údajně již padla. Podle dokumentace by výstavba měla proběhnout v letech 2024–2028, nedlouho předtím však vedení ŘSD na semináři v Senátu uvedlo, že se nezačne stavět dříve než v roce 2026.\n\n\n"}
{"id": "368743", "url": "https://cs.wikipedia.org/wiki?curid=368743", "title": "Jaroslava Vernerová Pěchočová", "text": "Jaroslava Vernerová Pěchočová\n\nJaroslava Vernerová Pěchočová (známá také jako Slávka Vernerová Pěchočová) (* 2. června 1976, Dvůr Králové nad Labem) je česká klavíristka.\n\nDo svých pěti let žila ve Dvoře Králové nad Labem. Poté, co se její matka provdala, se rodina přestěhovala do Chlumce nad Cidlinou. V tamější umělecké škole také začala navštěvovat hru na klavír. Za vzděláním dojížděla na gymnázium do Nového Bydžova.\n\nPři studiu na Konzervatoři Pardubice u prof. Martina Hršela se zúčastnila Mezinárodní smetanovské klavírní soutěže, kde získala 1. cenu a tím započala svou uměleckou kariéru. V roce 1998 začala studovat Hudební fakultu AMU v Praze u prof. Ivana Moravce. Absolvovala také mistrovské kurzy u Nelly Akopian a v roce 2002 postgraduální studium v Londýně na Royal College of Music.\n\nŽije v Praze se svým manželem, violistou Petrem Vernerem, a dvěma dětmi – Johankou (* 2011) a Matějem (* 2014)\n\nV roce 1997 vystoupila na festivalu v Aténách a na festivalu Mladé pódium v Karlových Varech, roku 2004 vystoupila v cyklu Matiné na Pražském jaru a 2005 byla opět pozvána na Mladé pódium, kde získala cenu nejlepšího sólisty. Se svými recitály byla zařazena mj. do Světové klavírní tvorby (FOK), Young talents (Osaka). V r. 2016 se představila na festivalu Music and Beyond in Ottawa (Canada). Sólově vystupovala prakticky se všemi tuzemskými orchestry včetně České filharmonie a Symfonického orchestru hl. m. Prahy FOK. V zahraničí s Royal Liverpool Philharmonic Orchestra, Gunma Symphonic Orchestra ad.\nSpolupracuje s předními českými instrumentalisty (Václav Hudeček, Ludmila Peterková ad.) a je zakládající členkou Dvořákova klavírního kvarteta \n"}
{"id": "368753", "url": "https://cs.wikipedia.org/wiki?curid=368753", "title": "Nová Horka", "text": "Nová Horka\n\nNová Horka ( \"\") je vesnice ležící v Moravskoslezském kraji, v okrese Nový Jičín, spadající jako část obce pod město Studénka, od kterého leží asi 0,5 km jižním směrem. Téměř celý katastr Nové Horky leží na Moravě, ale parcely č. 177, 178, 179, 180, 182 a 183 náležely původně ke slezskému katastrálnímu území Studénka. Na severovýchodě katastru Nové Horky se nachází rozlehlá soustava rybníků, tvořená rybníky Novým rybníkem, Kotvicí a Kačákem.\n\nV roce 2011 zde bylo evidováno 59 adres. V roce 2001 zde trvale žilo 342 obyvatel.\n\nPrvní písemná zmínka o Nové Horce pochází z roku 1374 nebo 1375. Z této doby pochází také první zmínka o zámku v Nové Horce. V 17. století se jeho majitelem stala rodina Vetterové z Lilie. Po požáru roku 1856 byl zámek přebudován. Po znárodnění na základě Benešových dekretů roku 1945 začal zámek sloužit sociálním účelům.\n\n\n"}
{"id": "368756", "url": "https://cs.wikipedia.org/wiki?curid=368756", "title": "Světové dny mládeže 1995", "text": "Světové dny mládeže 1995\n\nSvětové dny mládeže 1995 byly celkově 8. celosvětovým setkáním mládeže pořádaným katolickou církví od roku 1984. Konaly se od 10. do 15. ledna 1995 v Manile na Filipínách. Bylo to poprvé, kdy se tato akce uskutečnila na půdě asijské země. Jednalo se zároveň o celkově druhou návštěvu Filipín papežem Janem Pavlem II., který setkání předsedal. Heslem těchto světových dnů mládeže byl úryvek z Janova evangelia: \"„Jako mne poslal Otec, tak já posílám vás.“\" \n\nMladí poutníci se shromáždili z mnoha různých částí světa, aby společně oslavovali Boha, poznávali jiné kultury a mluvili mezi sebou jako „bratři a sestry“. Událost provázelo mnoho různých akcí včetně „Barrio Fiesta“, kam bylo možno chodit za společností a zábavou. Během těchto dnů se navíc konaly bohoslužby téměř ve všech katolických kostelech na Filipínách. Závěrečnou mši svatou, konající se v Luneta Parku, navštívilo podle odhadů více než 5 milionů lidí, což je stávající historický rekord účastníků papežského setkání. Někteří se domnívají, že se jednalo o vůbec největší křesťanské setkání v historii, nicméně to nelze říci s jistotou.\n\nOsm let poté se měl Jan Pavel II. ještě jednou vydat na Filipíny, kde se konalo světové setkání rodin v roce 2003. Vzhledem k jeho zdravotnímu stavu se však tato cesta již neuskutečnila a tak jeho návštěva v roce 1995 byla i jeho poslední.\n\n"}
{"id": "368757", "url": "https://cs.wikipedia.org/wiki?curid=368757", "title": "Výtoňský most", "text": "Výtoňský most\n\nVýtoňský most je označení užívané v územním plánu hlavního města Prahy pro uvažovaný silniční most přes Vltavu v Praze, mezi Výtoní na pomezí Nového Města a Vyšehradu na pravém břehu a Smíchovem na levém. Mostovka by měla být ve výškové úrovni nábřežních komunikací a uliční sítě přilehlých čtvrtí (t. j. Vnislavovy ulice a Rašínova nábřeží na pravém břehu a Hořejšího nábřeží na levém břehu). Most by byl souběžný se stávajícím železničním mostem, v územním plánu je zakreslen v prodloužení Vnislavovy ulice, tedy z území Vyšehradu na návodní straně od železničního mostu.\n\nRegulační plán z počátku 20. století vyhradil Palackého most, s nímž byly problémy kvůli nedostatečné šířce jeho tehdejší podoby, jen pro místní dopravu, přičemž dopravní zátěž měly převzít dva sousední mosty, tedy dnešní Jiráskův a také dosud nepostavený Výtoňský.\n\nNovodobý návrh Výtoňského mostu pochází z územní studie Pražské památkové rezervace z let 1992–1994. Postavení mostu bylo znovu navrženo například v roce 2003 (současně s mostem Zlíchov – Dvorce). V územním plánu je most definovaný jako veřejně prospěšná stavba. V územním plánu byla výstavba podmíněna dokončením Městského okruhu v úseku od Strahovského tunelu po Barrandovský most.\n\nMěstská část Praha 5 se k němu staví odmítavě, a to již v roce 2000. Praha 2 (pro přetížené Nuselské údolí) s výstavbou také nesouhlasí. Podle názorů odborných komisí by most přivedl do Pražské památkové rezervace nežádoucí tranzitní osobní i nákladní dopravu.\n\nUvažovalo se i o variantě, že by nový silniční most byl sloučen s novým železničním mostem. Marek Zděradička z Institutu plánování a rozvoje hl. m. Prahy v roce 2015 uvedl, že původní idea modernizace železničního mostu byla nahradit železniční most novým sdruženým mostem, který by měl dvě části - tříkolejnou železniční a dvoupruhovou silniční. Tato idea podle něj ale vzala za své s vyhlášením památkové ochrany železničního mostu.\n\n"}
{"id": "368758", "url": "https://cs.wikipedia.org/wiki?curid=368758", "title": "Basler", "text": "Basler\n\nBasler může mít různé významy:\n\n\n"}
{"id": "368760", "url": "https://cs.wikipedia.org/wiki?curid=368760", "title": "Atapuerca", "text": "Atapuerca\n\nAtapuerca je krasová oblast v severním Španělsku u obce téhož jména, asi 20 km východně od města Burgos v provincii Burgos. Ve zdejších jeskyních byly nalezeny archeologické pozůstatky nejstaršího osídlení hominidů v západní Evropě (až 800 tisíc let) a snad nejstarší hromadný pohřeb. Jakožto jedna z nejdůležitějších archeologických lokalit Španělska byla oblast v roce 2000 zapsána na seznam světového dědictví.\n\n"}
{"id": "368764", "url": "https://cs.wikipedia.org/wiki?curid=368764", "title": "Heroldovo kvarteto", "text": "Heroldovo kvarteto\n\nHeroldovo kvarteto je české smyčcové kvarteto.\n\nKvarteto vzniklo v roce 1998 a v roce 2001 získalo Cenu Českého spolku pro komorní hudbu.\n\nPetr Zdvihal, Jan Valta – housle, Karel Untermüller – viola, David Havelík – violoncello.\n\n"}
{"id": "368765", "url": "https://cs.wikipedia.org/wiki?curid=368765", "title": "Svitávka (řeka)", "text": "Svitávka (řeka)\n\nSvitávka (nazývaná též Svitava či Svitavka, ) je malá řeka, říčka (někdy uváděna jako velký potok ) pramenící na saské straně Lužických hor, pravostranný přítok Ploučnice. Délka toku je 37,4 km. Plocha povodí měří 132,5 km².\n\nPramení ve výšce cca 600 m n. m. na jižním svahu vrchu Buchberg podlíž obce Jonsdorf na území Saska, zhruba kilometr od česko-německé hranice, na východ od hory Luž. Na českém území protéká nejprve jako malý potůček chráněnou přírodní památkou Brazilka, kde se turisté mohou pohybovat pouze po stejnojmenné naučné stezce.\n\nOdtud teče na jih, přes CHKO Lužické hory. Nejdříve skrz vesnice Dolní Světlou, kde je poprvé svedena do kamenného koryta, a Juliovku, kde přibírá zleva od východu Krompašský potok, pak dál na jih přes Mařenice a Mařeničky. Přes Mařenice vede cyklostezka 3035. Zde přibírá zprava Hamerský potok a teče dál na jih. Protéká Kunratice u Cvikova, kde opouští CHKO, a Lindavu. Na počátku Lindavy přibírá na svém 21,8 km zprava ve výši 305 m n. m. Boberský potok. V Lindavě jsou zbytky jezu a na tamním mostě první vodočet. Odtud se při vysokém stavu vody dá říčka splouvat na malých plavidlech. Pak protéká obcí Svitava, dostává se do sevření údolí Svojkovských skal (17,9 km) a skrze podzemní jez teče do Velenic, odkud se obvykle splouvá za vyššího stavu vody. Míjí na pravém břehu Nové Zákupy. Také zde jsou viditelné zbytky poničeného jezu a dalších drobných staveb u někdejšího ležení sovětské posádky. Odtud teče Svitávka do městečka Zákupy, kde je regulována v korytě, cestou zleva přibírá Kamenický potok a poblíž koupaliště Rybniční potok. V Zákupech je říčka překlenuta řadou kamenných mostů, z nichž nejstarší u kaple sv. Anny je z roku 1883. Regulace toku ve městě byla vybudována po roce 1958. Mezi Zákupy a Božíkovem tok podtéká silnici z České Lípy na Mimoň a zde je překonána jediným železničním mostem (železniční trať Liberec – Česká Lípa). V Božíkově přibírá Bohatický potok odvádějící vodu z Bohatického rybníka. Po 5 km od Zákup již neregulovaného toku vtéká zprava do řeky Ploučnice na jejím 50,5 říčním kilometru, v prostoru mezi vesnicemi Vlčí Důl a Brenná.\n\nPrůměrný průtok u ústí činí 1,16 m³/s.\n\nHlásný profil:\n\nKvůli mnoha do vody napadaným stromům a balvanům i drobným peřejím a rozbitým malým jezům je nutné lodě často přenášet. Jezdit se dá, pokud na vodočtu v Lindavě je min. 30 cm. Protože poblíž celého toku vede silnice, lze začínat i končit plavbu kdekoli. Délka sjížděného úseku činí 22 kilometrů. Vodácká obtížnost je pro úsek do Zákup na úrovni WW 1, posledních 5 km pak WW C.\n\nPo břehu říčky vede v oblasti soutoku s Kamenickým potokem naučná stezka v Zákupech.\nVelmi atraktivní jsou poblíž toku četné mělké podzemní doly na písek a materiál nedalekých brusíren zrcadel z 18. - 20.století, známé nyní jako soustava umělých pískovcových jeskyní. Nejznámější jsou Pusté kostely, kde největší z jeskyní Nautilus je využívaná jako motorkářská jeskyně u Velenic, další byly využity filmaři pro natáčení pohádky.. Navštěvovaný je i státní zámek Zákupy ve stejnojmenném městě. V Zákupech je možné ubytování, zásobování a je zde i zdravotní středisko.\n\nNa úseku Svitávky ve městě Zákupy je pstruhový revír obhospodařovaný Místní organizací Českého rybářského svazu.\n\nPrvní velká povodeň s tzv. stoletou vodou je zaznamenána v roce 1981, kdy bylo zatopeno 130 domků a městu pomáhaly čtyři hasičské jednotky z okolí.\n\nTisíciletá voda dorazila do Zákup po intenzivních 40 hodinových deštích o víkendu 7. - 8. srpna 2010. Voda podle vodočtu na mostu v Gagarinově ulici vystoupla z obvyklých 40 na 297 cm (výše vodočet nefunguje), během 6 hodin byly vyhlášeny 1, 2 a 3. stupeň povodňové aktivity, i přes regulaci toku zatopila v Zákupech 145 domů a sklepů. V noci z pátku na sobotu bylo evakuováno 70 občanů do tělocvičny školy. Výši záplavové vlny ovlivnilo i otevření hrází rybníků na horním toku.\n\nRok po povodních bylo započato s postupným odstraňováním nánosů tisíců kubíků bahna v korytu říčky v Zákupech. Byl zpracován plán na omezení případných dalších záplav s možností zajistit větší rozliv vody po loukách.\n\nV dřívějších pramenech byla říčka pojmenována Svitavský potok - Zwittebach, na českých mapách i v průvodcích Svitava, po roce 1945 se začalo používat pojmenování Svitávka, které převzali i autoři map. Nyní je častější pojmenování Svitávka (viz foto vpravo), nicméně je používáno některými autory jméno krátké, Svitavka, ojediněle i Svitavský potok.\n\n"}
{"id": "368766", "url": "https://cs.wikipedia.org/wiki?curid=368766", "title": "Wihanovo kvarteto", "text": "Wihanovo kvarteto\n\nWihanovo kvarteto je české smyčcové kvarteto, které vzniklo v roce 1985.\n\n\n\n\n\n\n"}
{"id": "368772", "url": "https://cs.wikipedia.org/wiki?curid=368772", "title": "Příspěvková organizace", "text": "Příspěvková organizace\n\nPříspěvková organizace je jednou z forem veřejného ústavu, právnickou osobou veřejného práva zřízenou k plnění úkolů ve veřejném zájmu. Příspěvkové organizace jsou veřejnoprávními neziskovými organizacemi.\nV České republice upravuje základy právního postavení příspěvkových organizací zákon o rozpočtových pravidlech státu a zákon o rozpočtových pravidlech územních rozpočtů. Podle nich zřizují příspěvkové organizace organizační složky státu a územní samosprávné celky, a to pro takové činnosti v jejich působnosti, které jsou zpravidla neziskové a jejichž rozsah, struktura a složitost vyžadují samostatnou právní subjektivitu. O vzniku příspěvkové organizace vydává zřizovatel zřizovací listinu. Zřizovatel dále jmenuje a odvolává jejího ředitele, rozhoduje o jeho odměňování, může šetřit stížnosti směřující proti němu a vůbec provádět kontrolu hospodaření celé příspěvkové organizace.\n\nPříspěvkové organizace státu obvykle nesou označení státní organizace. Některé z nich jsou zřízeny zákonem. Státními organizacemi jsou například dětské diagnostické ústavy, dětské domovy, speciální školy, fakultní nemocnice, psychiatrické nemocnice, dále například muzea, galerie, knihovny a divadla.\n\nK názvu příspěvkové organizace se obvykle nepřipojují slova „příspěvková organizace“ jako označení právní formy, pokud je zřizovatelský vztah ke kraji, obci či státu obsažen v názvu (například Galerie hlavního města Prahy).\n\nOd organizačních složek státu se státní příspěvkové organizace liší tím, že mají vlastní právní subjektivitu. Před účinností zákona č. 219/2000 Sb., o majetku České republiky a jejím vystupování v právních vztazích, však byly i organizační složky státu rozpočtovými organizacemi s vlastní právní subjektivitou, hospodařící s majetkem státu. Specifickým typem státních organizací je veřejná výzkumná instituce. Od státního podniku se státní organizace liší tím, že její povinností není vytváření zisku.\nPříspěvková organizace hospodaří s peněžními prostředky získanými vlastní (resp. hlavní) činností a s peněžními prostředky od jiných osob, především z rozpočtu svého zřizovatele. Zřizovatel poskytuje příspěvkové organizaci příspěvek na provoz v návaznosti na výkony nebo jiná kritéria jejích potřeb. Výše příspěvku na provoz nebo úhrad podle jiných zákonů, jimiž příspěvková organizace zabezpečuje odměňování za práci svých zaměstnanců, má vliv na to, zda organizace odměňuje své zaměstnance platem, nebo mzdou.\nForma příspěvkové organizace je v České republice velmi častá vzhledem k tomu, že příspěvkové organizace hojně vykonávají činnost zejm. škol a školských zařízení, dále muzeí nebo nemocnic.\nHistoricky jsou příspěvkové organizace socialisticky upravenou formou právně tradičních veřejných ústavů veřejného práva. V českém právním řádu se příspěvkové organizace zmiňují např. ve vyhlášce ministerstva financí č. 84/1958 Ú. l., o rozpočtovém řádu národních výborů, dále ve vyhlášce vlády č. 78/1960 Sb., o rozpočtovém řádu národních výborů (čl. 15 odst. 2: „Národní výbor může za podmínek stanovených zvláštními předpisy poskytnout organizacím, které plní veřejné úkoly, příspěvek ze svého rozpočtu (příspěvkové organizace).“), poté ve vyhlášce vlády č. 90/1965 Sb., o plánovitém řízení národního hospodářství, v nařízení vlády č. 100/1966 Sb., o plánovitém řízení národního hospodářství, v nařízení vlády č. 14/1971 Sb., o finančním hospodaření státních a dalších hospodářských organizací, vyhlášce federálního ministerstva financí č. 119/1988 Sb., o hospodaření s národním majetkem, v zákoně č. 129/1989 Sb., o rozpočtové soustavě Československé socialistické republiky a o pravidlech hospodaření s rozpočtovými prostředky (rozpočtová pravidla), v zákoně č. 163/1989 Sb., o pravidlech hospodaření s rozpočtovými prostředky České socialistické republiky (rozpočtová pravidla republiky), v zákoně č. 425/1990 Sb., o okresních úřadech, úpravě jejich působnosti a o některých dalších opatřeních s tím souvisejících, v zákoně č. 563/1990 Sb., o rozpočtových pravidlech federace, a č. 576/1990 Sb., o pravidlech hospodaření s rozpočtovými prostředky České republiky a obcí v České republice (rozpočtová pravidla republiky).\n\nMinisterstvo kultury České republiky, příspěvkové organizace\n"}
{"id": "368777", "url": "https://cs.wikipedia.org/wiki?curid=368777", "title": "Luigi Valadier", "text": "Luigi Valadier\n\nLuigi Valadier (1726 Řím – 1785 tamtéž) byl italský zlatník a klenotník.\n\nByl synem provensálského stříbrotepce a otec architekta Valadiera. Dostával zakázky od papežů, ale i dalších italských a zahraničních zákazníků. Roku 1770 pracoval na hlavním oltáři katedrály v Monreale, u Palerma.\n\nJeho život skončil roku 1785 tragicky: během práce na zvonici Svatopetrské baziliky spáchal sebevraždu v Tibeře.\n"}
{"id": "368781", "url": "https://cs.wikipedia.org/wiki?curid=368781", "title": "Karel Weinfurter", "text": "Karel Weinfurter\n\nKarel Weinfurter (27. května 1867, Jičín – 14. března 1942, Praha) byl překladatel, spisovatel a mystik. Jako badatel v oblasti okultismu dosáhl světového renomé především svým dílem \"Ohnivý keř čili odhalená cesta mystická\" (1. vyd. 1923). Vedl spolek praktické mystiky Psyché, vydával mystice a okultismu věnovanou revue Psyche a byl členem společnosti českých hermetiků Universalia. Spolu s Gustavem Meyrinkem byl mezi prvními, kdo v Čechách začali koncem 19. století prakticky provozovat jógu. Napsal necelou stovku knih a kolem tří set jich přeložil.\n\nNarodil se v rodině vojáka c. k. armády. Otec brzy po jeho narození odešel k civilnímu zaměstnavateli a roku 1880 se rodina přestěhovala do Prahy, kde se Karel od učitele náboženství na reálce v Ječné ulici dozvěděl o spiritismu. S kamarády se pak pokoušel podle různých návodů spatřit duchy, ale též získat schopnosti média, což se mu údajně podařilo (před smrtí korunního prince Rudolfa měl o tom dokonce dostat z „říše duchů“ proroctví). Tento zájem jej natolik pohltil, že kvůli němu musel opustit školu a na nějaký čas skončil dokonce v psychiatrickém ústavu.\n\nRoku 1890 se ve spiritistickém kroužku seznámil s baronem Adolfem Franzem Leonhardim a vídeňským rodákem Gustavem Meyerem, známějším dnes pod pozdějším literárním jménem Gustav Meyrink. Společně s několika dalšími osobami (jejich počet osciloval zpočátku mezi 8 a 12, později se rozšířil) založili teosofickou lóži U modré hvězdy, v níž se věnovali studiu teosofické, ale též zednářské a rosekruciánské literatury a také naukám indické filozofie. K dispozici zde měli už i první spisy mystiků, jimž však v oné době ještě málo rozuměli.\n\nDo společnosti je zasvěcovala význačná osobnost evropské teosofie a okultismu vůbec – Friedrich Eckstein z Vídně. Skrze něj se pak dostali k německému učiteli křesťanské mystiky Mailänderovi, jehož přijali za duchovního vůdce. Jeho učení navazovalo především na křesťanského mystika Jakuba Böhmeho (toho později Weinfurter označil za „krále všech mystiků“) a částečně na rosekruciánskou symboliku.\n\nPrvním zaměstnáním se Karlu Weinfurterovi stalo místo poštovního úředníka, dále pracoval jako asistent prodavače obrazů, byl tajemníkem Jaroslava Vrchlického. V této době mu byly v Máji otištěny první básně a zahájil novinářskou kariéru recenzemi a fejetony do několika listů. Po jistou dobu působil i jako úředník kanceláře a pomocný učitel na c. k. České univerzitě Karlo-Ferdinandově v Celetné ulici.\n\nPoté pracoval jako redaktor u vydavatele J. R. Vilímka, pro něhož začal překládat beletrii z angličtiny a němčiny. Překladatelství se Weinfurterovi stalo hlavním zdrojem obživy více méně až do konce života.\nV době práce u Vilímka poznal na kurzech angličtiny svou o 25 let mladší životní partnerku a pomocnici Boženu Kalivodovou, s níž roku 1914 uzavřel manželství.\nVilímek Weinfurterovi vydal jeho vůbec první knihu \"Divy a kouzla indických fakirů\" (1913), která se dočkala celkem tří vydání.\n\nVedle všech těchto aktivit se Weinfurter zájmově zabýval i např. sportovní střelbou (psal o ní články do odborného tisku) a studiem hudby a malířství, především však entomologií, naukou o hmyzu; tento zájem zúročil v odborné publikaci o mikroskopii, podle níž se učilo na vysokých školách; byl po něm pojmenován i jeden druh mouchy, kterou objevil na Barrandově.\n\nPo válce začal Weinfurter úzce spolupracovat s vydavatelem Janem Zmatlíkem, pro jehož Knihovnu šťastných lidí přeložil množství okultní a duchovní literatury a několika tituly přispěl sám. V polovině roku 1921 u něj začal redigovat \"Okultní a spiritualistickou revue\", první český časopis, který se zabýval syntézou ezoteriky různých náboženských a filozofických systémů, a v němž na vydavatelovu žádost poprvé zveřejnil článek o mystice s popisem mystických cvičení. Nečekaný ohlas článku si vyžádal několik pokračování. V té době byl veřejně napaden přerovským hermetikem Otakarem Griesem, který si osoboval právo na jediný správný (magický) výklad tzv. písmenkových cvičení. Když Weinfurter mystické pojetí (které ovšem nebylo jeho, ale kterému ho naučil jeho rosekruciánský učitel) bránil v revue, Griese ve svých útocích pokračoval, a proto Weinfurter redigování revue vzdal.\n\nNa výzvu Zmatlíka začal pracovat na obsáhlejším spisu o mystice. Když kniha s názvem \"Ohnivý keř čili odhalená cesta mystická\" poprvé vyšla na Velikonoce roku 1923, šestapadesátiletý Weinfurter netušil, že v jeho životě nastává zlom. Kniha byla velice rychle vyprodána a vzedmula nečekanou vlnu zájmu o mystiku. Weinfurterovu práci uznávali i někteří katoličtí kněží; podle Ohnivého keře cvičili mniši v některých řádech a v církvi vyvolal zájem o mystiku, který se projevil překlady děl několika dosud opomíjených světců do češtiny. Za pomoci mecenáše začal Weinfurter roku 1924 vydávat revui Psyche věnovanou mystice. Kolem něj se vytvořil kruh zájemců, který se stal základem pozvolna vznikajícího spolku s podobným názvem Psyché. Domácí řád spolku velel všem členům praktikovat mystická cvičení podle \"Ohnivého keře\" – jiné praktiky byly výslovně zakázány. Vedle přednášek bylo další aktivitou spolku vydávání publikací, spisů Weinfurterových nebo jeho překladů.\n\nRoku 1937 na pozvání spolku přicestoval do Prahy britský novinář a badatel Paul Brunton, jehož nejdůležitější knihy Weinfurter rovněž přeložil a vydal, a díky němuž se čeští mystici dozvěděli o Mahárišim. Osoba tohoto indického mudrce se stala pro další rozvoj české mystiky rovněž zásadně důležitou. Weinfurter byl prvním, kdo Mahárišiho základní spisy přeložil do češtiny (1940).\n\nToto období rozvoje mystiky bylo násilně přerušeno až válečným obdobím. Weinfurter byl v době heydrichiády vzat do vazby a na následky nachlazení ve studené vězeňské cele krátce po propuštění zemřel.\n\nWeinfurterovým jménem je podepsáno na osm desítek titulů. V mnoha případech jde však jen o brožurky, jejichž obsah je výtahem z jiných obsáhlejších děl.\nVětšina zájemců o mystiku zná zmíněný \"Ohnivý keř\". Po prvém vydání jej Weinfurter podstatně rozšířil především o kapitolu věnovanou mystice křesťanské do definitivní podoby, jež vyšla ve druhém vydání roku 1930. Stejného roku vyšly v zahraničí dva překlady – německý a anglický. Od té doby se Ohnivý keř dočkal několika vydání českých i zahraničních a vyšla i jeho druhá a třetí část.\n\nČasto vydávaný je i dvoudílný \"Mystický slabikář\", jehož obsah vystihuje podtitul \"Výklad mystických snů, symbolů a značek tajných charakterů rosikruciánských, jichž užívá Duch svatý, mluvě k člověku\". Původně pro užší kruh členů spolku zamýšlená publikace se brzy dočkala dotisku a posléze druhého vydání, po roce 1989 vyšla opět dvakrát a stejně tak i v překladu německém. Weinfurter sám za své zásadní dílo považoval jedenáctidílný cyklus \"Bible ve světle mystiky\", obsahující výklady a komentáře některých knih Nového Zákona a několika apokryfů z hlediska mystiky. Důležitá byla také kompilace \"Mistr Rámakrišna\" s podtitulem \"Jeho život a učení\", vyčerpávající příspěvek k poznání života a učení významného indického světce.\n\nStejně významné jako knihy Weinfurterovy byly pro mystiku i některé z jeho překladů. Různé materiály uvádějí, že přeložil na tři sta knih; z nich odhadem dvě třetiny tvoří nikterak kvalitní beletrie – různé romantické romány, literatura dobrodružná, dětská aj. Z titulů literatury duchovní – tehdy ovšem namnoze označované za okultní – byly důležité první české překlady spisů indického světce Ramana Mahárišiho, dvousvazková kázání a podobenství od Mistra Eckharta, de Molinosův \"Duchovní vůdce\", do češtiny také dosud nikým jiným nepřeložený, některé spisy Vivékánandovy, Blavatské \"Hlas ticha\" a její vůbec poslední dílo, beletristické \"Příšerné povídky\", první české překlady nejdůležitějších knih P. Bruntona, spisy Kerningovy, ale také různě po jiných knihách nebo v revue Psyche roztroušené úryvky ze spisů J. Böhmeho, J. Leadové, J. Pordageho a jiných. Zajímavé jsou Weinfurterovy překlady a komentáře Kempenského \"Následování Krista\" a z hlediska mystiky zásadní překlad a výklad \"Bhagavadgíty\".\n\nWeinfurter dále napsal i osm sbírek pohádek a povídky, z nichž většina vycházela v různých dobových periodikách a některé vyšly i samostatně. \"Paměti okultisty\" se staly hojně citovaným dokumentem nejen počátků alternativních duchovědních bádání u nás, ale i epizod z osudů rozmanitých osobností, jako byli Julius Zeyer, Jaroslav Vrchlický, Gustav Meyrink a celá řada dalších. Válečné události už autorovi nedovolily připravit druhé vydání, jež hodlal rozšířit o další události.\n\nVe svém učení navazoval jak na mystiky západní resp. křesťanské včetně heretiků, jako byli Jakub Böhme, Mistr Eckhart a jeho následovníci Jindřich Suso, Jan Tauler a Jan van Ruysbroeck, Tomáš Kempenský, kvietisté Miguel de Molinos, John Pordage, Jane Leadová a madam Guyonová, ale i autoři spisů o mystice Karl von Eckhartshausen či zednář Johann Baptist Kerning; stejně tak navazoval na mystiky resp. jogíny indické, počítaje v to Rámakrišnu a jeho žáky (s Abhédánandou byl Weinfurter s písemném kontaktu) či svého současníka Rámana Mahárišiho, prakticky všechny, kdo pokračovali v tradici původní indické védánty.\n\nMystika a jóga byly pro Weinfurtera synonymy mystické cesty v detailech se lišící, ale shodné v tom zásadním – v tiché koncentraci na duchovní resp. božskou podstatu člověka. Jógu a celou indickou nauku považoval za filozoficky daleko propracovanější, budovanou po tisíciletí a nezatíženou západním materialismem a civilizačními zvraty. Přejal z ní systém karmy a reinkarnace a Ježíše považoval za jednoho z Avatárů, vtělení božích, jakých bylo v historii více.\n\nDle Weinfurtera „v mystice neběží o názory, nýbrž o fakta“. Proces mystického zrání má totiž své průkazné znaky, a to ať jde o mystiku západní či východní. Mystika sama o sobě také není cílem, nýbrž pouze prostředkem k poznání, ať už ho lze chápat jako dosažení, kontemplaci či splynutí s Bohem, realizaci, uskutečnění, nirvánu, absolutno atd. Dosažení cíle je tím, oč v konečném důsledku běží, nikoliv cesta k němu.\n\nMystika je ve Weinfurterově systému cestou k porozumění mezi náboženstvím Východu a Západu, jejichž syntézu ve své nauce obhajoval. Není popřením náboženství, spíše je zbavuje dogmat a stává se jejich nadstavbou, ve které mystik Východu i Západu snadno najdou společnou řeč. Tohoto porozumění však mohou dosáhnout jen skutečně praktikující mystikové, a to ještě na jisté úrovni svého vývoje. Pro náboženské představitele či vůdce je to nemožné ze samé podstaty věci: museli by totiž uznat zastupitelnost svých nauk, zatímco oni pro obranu a uchování samotné existence svých institucí musejí naopak přesvědčovat o své výlučnosti.\n\nWeinfurterovská mystika se tak stala alternativou pro duchovně hledající, které církve neuspokojily nebo přímo zklamaly. Z jeho díla a překladů čerpaly buď přímo nebo zprostředkovaně prakticky všechny osobnosti, které v Československu v oblasti alternativní (necírkevní) mystiky působily, ať to byl František Drtikol, Květoslav Minařík, Jiří Scheufler, J. Kočí, B. Hejhal, P. A. Toušek-Klíma, K. Makoň, manželé Eduard a Míla Tomášovi či Jiří Vacek a další.\n\n\n\n\n"}
{"id": "368782", "url": "https://cs.wikipedia.org/wiki?curid=368782", "title": "Světové dny mládeže 2011", "text": "Světové dny mládeže 2011\n\nSvětové dny mládeže 2011 byly plánovaným setkáním mládeže, pořádaným římskokatolickou církví od roku 1984. Toto setkání se uskutečnilo v hlavním městě Španělska Madridu ve dnech 15.–21. srpna 2011. Akce se také zúčastnilo přes 3000 poutníků z České republiky.\n\nMísto konání akce oznámil papež Benedikt XVI. během závěrečné mše při světových dnech mládeže 2008 v Sydney. Začátkem prosince 2008 pak Benedikt XVI. rozhodl o mottu tohoto setkání, které parafrázuje Pavlův List Koloským: \"Zakořeněni a založeni v Kristu, pevni ve víře.\"\n\nBylo to celkem podruhé, co se tato akce uskutečnila ve Španělsku. Světové dny mládeže zde byly již v roce 1989, konkrétně v Santiagu de Compostela.\n\n"}
{"id": "368791", "url": "https://cs.wikipedia.org/wiki?curid=368791", "title": "Oblouk (architektura)", "text": "Oblouk (architektura)\n\nOblouk je architektonická konstrukce, která překlenuje otvor ve zdivu. Obloukové klenby mohou tvořit i nosnou konstrukci stropů, střech velkých rozpětí a mostů. Smysl zakřivení je v tom, že tlak zdiva rozvádí do stran a zmenšuje smykové, ohybové atd. síly. Oblouk je „dvourozměrná“ klenba, bývá součástí kleneb (jako žebra, pásy) a má s nimi mnoho společného.\n\nNejjednodušší konstrukce nadpraží otvoru, vodorovný nosník, je namáhán v horní polovině průřezu tlakem a v dolní tahem. Cihla, kámen i zdivo mají vysokou pevnost v tlaku, ale malou v tahu. Vodorovný kamenný nosník (architráv) je proto použitelný jen pro velmi malé rozpony. Poměry se výrazně zlepší, pokud se dva nosníky opřou o sebe a vytvoří trojúhelníkovou klenbu (viz Druhy kleneb). Z hlediska tvaru a působení sil si lze ideální klenební oblouk představit jako obrácené lano, v němž místo tahu působí pouze tlaky. Jako volně visící lano, také ideální oblouk má tvar řetězovky (\"Gateway Arch\", Saint Louis), případně paraboly. Pro zděný oblouk paradoxně platí, že je pevný pouze při stálém zatížení, které brání vzájemným posunům kamenů nebo cihel. U mostních oblouků a ocelových, případně i železobetonových konstrukcí vůbec hraje významnou roli také to, zda jsou konce oblouku pevně vetknuty, anebo zda mají dva, případně i více kloubů.\n\nNejstarší klenby se vyskytují v Mezopotámii od 2. tisíciletí př. n. l., používaly se ale jen v malých rozměrech a pro podzemní stavby. Egypťané oblouky používali výhradně u užitných budov, obvykle s šířkou oblouku 1-3 metry (např. sýpky z doby Ramese II., příslušníka 19. dynastie, které jsou součásti tzv. Ramesea v Thébách). Ve většině případů jich bylo vybudováno několik tak, že se byly vzájemně bočně opřeny o společnou zeď. Ve většině případů byly postaveny z cihel, jen výjimečně z kamene. Tuto techniku ale nepoužívali u kamenných chrámů, kde se namísto oblouků vždy používaly kamenné překlady (snad pro delší požadovanou životnost takových staveb). Řecké chrámy oblouky většinou nepoužívaly. \n\nVe starověkém Římě se začaly stavět monumentální kamenné oblouky, brány, mosty a akvadukty, obvykle s plnou (půlkruhovou) klenbou. Kamenné a cihlové oblouky se hojně užívaly ve středověku. Masivní plné oblouky kleneb valených románského slohu vystřídaly daleko lehčí a obvykle bohatě profilované konstrukce kleneb gotických. Renesance se vrátila k římským vzorům, okna i dveře jsou zpravidla obdélníkové, s kamenným ostěním. Barokní sloh si liboval v rozmanitých tvarech kleneb od kleneb obloukových, přes klenby sférické po užití nových zborcených ploch, často poměrně plochých, což lehčí cihlové zdivo spolu s vysokou řemeslnou zručností tehdejších stavitelů umožňovalo.\n\nPo období historismu 19. století, kdy se hlavní umělecké slohy rychle vystřídaly, nastoupila funkcionalistická architektura, která začala objevovat možnosti oblouků železobetonových a ocelových. Ty se i dnes často používají u reprezentativních staveb a pomáhají vytvářet jedinečné geometrické tvary hal, nádraží, továren, kostelů i mostů.\nRozlišujeme následující druhy klenebních oblouků:\nV galerii nejsou uvedené následující typy oblouků: prostý přímý, přímý se zaoblenými rohy, převýšený, eliptický orientovaný na výšku, kobylí hlava, kýlový oblouk, hvězdový, myurský.\n\nV závislosti na tvaru budou konce oblouku působit na své podpory tlakem, který lze rozložit na svislou a vodorovnou složku, směřující vnějším směrem. Tato složka je tím větší, čím je klenební oblouk plošší. Pokud je klenební oblouk ve zdivu (okno, dveře, portál), zdivo obě síly zachytí. Také mostní oblouky se opírají o sebe navzájem a stranové tlaky se tak ruší. Pokud je však klenební oblouk opřen o vnější stěny stavby, bude stěny tlačit od sebe. Problém je tím větší, čím větší je rozpon, čím těžší je konstrukce klenby a čím vyšší jsou stěny nebo sloupy, na nichž je klenba postavena. Stavitelé kamenných a cihlových chrámů se s tím vyrovnávali v různých obdobích různě:\n\nHotová klenba je sice velmi pevná, během stavby je však většinou podpírána přesným tvarovým bedněním. Kamenné oblouky kromě toho vyžadují neobyčejně přesné zpracování jednotlivých kamenů, které se děje na zemi a nedá se pak už příliš upravovat. Rozkreslování klenebního oblouku na jednotlivé kameny se nazývá kamenořez. Jednotlivé kameny se někdy zajišťují proti posunutí kovovými sponami, drážkami na styčných plochách, do nichž se nalévá malta nebo olovo, v moderní době i provléknutými ocelovými lany.\n\n\n\n"}
{"id": "368796", "url": "https://cs.wikipedia.org/wiki?curid=368796", "title": "Škvorec (starý zámek)", "text": "Škvorec (starý zámek)\n\nŠkvorec je částečně dochovaný hrad přestavěný na zámek ve stejnojmenném městečku v okrese Praha-východ. Založen byl ve druhé polovině třináctého století. Mezi jeho významné majitele patřil arcibiskup Olbram III. ze Škvorce a panské rody Klinštejnů a Smiřických ze Smiřic. Zikmund Smiřický ze Smiřic přestavěl gotický hrad na renesanční zámek, který byl později barokně upraven. Od konce osmnáctého století nebyl zámek udržován, a většina jeho zchátralých budov byla po roce 1860 stržena. Dochované části jsou zapsané do seznamu kulturních památek.\n\nŠkvorecký hrad je výslovně uveden v listině z roku 1404, ale založen byl pravděpodobně již na konci sedmdesátých let třináctého století významným královským úředníkem Domaslavem, který zastával funkce královnina stolníka, číšníka, purkrabího Pražského hradu a také úřad nejvyššího zemského komorníka. Ve druhé polovině čtrnáctého století hrad patřil rodu Olbramoviců. Na přelomu čtrnáctého a patnáctého století škvorecké panství držel pražský arcibiskup Olbram III. ze Škvorce s bratry Pavlem a Václavem. Za nich byl starý hrad významně přestavěn, a získal podobu tehdy moderní dvoupalácové dispozice.\n\nPo arcibiskupově smrti hrad s polovinou místního hospodářského dvora a několika vesnicemi připadl Václavovi, od kterého ho roku 1411 koupil Jan Nichilen z Prahy a od něj ji před rokem 1418 získal Jan z Klučova. Druhá část panství zůstala Pavlovi ze Škvorce, po kterém ji v roce 1418 zdědila vdova Eliška. Její druhý manžel Jan Ohnišťko z Ohnišťan ve dvacátých letech patnáctého století rozdělené panství spojil do jednoho celku. Roku 1426 v souboji zabil Prokopa Trčku z Květnice, za což byl odsouzen a popraven stětím. Zadlužené vdova musela prodat příjmy ze Škvorce, Hostyně a poloviny Úval. Novými majiteli se postupně stali Prokop Bervík z Malešic a Vilém z Kounic, od kterého se majetek roku 1431 vrátil do rukou rodu Olbramoviců. Olbram před rokem 1435 přenechal hrad svému švagrovi Janovi, od jehož syna Mikuláše škvorecké panství v roce 1462 koupil Čeněk z Klinštejna.\n\nPo Čeňkovi hrad zdědil jeho syn Jan Škvorecký z Klinštejna, za něhož byla vesnice roku 1497 povýšena na městečko. Jan Škvorecký zemřel před rokem 1510, kdy se po hradu psal Čeňkův bratr Zdeněk Škvorecký z Klinštejna známý častými spory se svými sousedy i příbuznými. Jeho syn Jindřich Škvorecký z Klinštejna padl v Uhrách a novým majitelem panství se roku 1522 stal jeho strýc z matčiny strany Zikmund Smiřický ze Smiřic, který nechal hrad přestavět na renesanční zámek.\n\nZikmund Smiřický měl tři syny, z nichž Škvorec připadl Jaroslavovi, ale před rokem 1560 ho získal jeho bratr Albrecht, který panství rozšířil o Hostyni. Když roku 1566 zemřel, zdědili panství jeho nezletilí synové, z nichž Jaroslav předčasně zemřel a jediným majitelem se stal Václav Smiřický ze Smiřic, který zemřel ve Škvorci v roce 1593. Jeho syn Albrecht Václav Smiřický ze Smiřic zemřel v roce 1614, a panství přešlo na jeho strýce Albrechta Jana Smiřckého ze Smiřic, kterému bylo za účast na stavovském povstání zabaveno. Zkonfiskovaný majetek získal roku 1621 Albrecht z Valdštejna, ale již o dva roky později ho prodal knížeti Karlovi z Lichtenštejna.\n\nBěhem třicetileté války byl zámek 27. listopadu 1639 vypleněn a vypálen švédským vojskem. Škody byly opraveny jen provizorně, a neudržovaný zámek zřejmě dál chátral, protože Bohuslav Balbín ho popsal jako zříceninu. Část zámku byla opravena roku 1710 a po roce 1729 ji údajně obývala Marie Terezie Savojská. Na konci osmnáctého století začal zámek znovu chátrat a v letech 1860–1884 byla jeho podstatná část rozebrána a na jejím místě roku 1890 postavena škola.\n\nOd poloviny devatenáctého století do roku 1939 část zámku využívala škvorecká židovská komunita, které v něm měla synagogu, byt rabína a ješivu. Od roku 1950 zámek patřil k majetku zemědělského družstva a v roce 1993 byl navrácen původním majitelům. V roce 2008 byla zahájena jeho rekonstrukce.\n\nHrad byl založen na konci ostrožny, od jejíhož zbytku byl oddělen širokým příkopem. Původní palác stával v místech školní budovy. Branská věž s gotickým portálem a brankou pro pěší byla postavena při přestavbě na přelomu čtrnáctého a patnáctého století. V roce 1404 je uváděna také kaple, která se pravděpodobně nacházela v paláci na čelní straně hradu, ze kterého se dochovala boční zeď.\n\nNejstarší stavební fáze pravděpodobně patřila ke hradům s palácem jako hlavní obrannou i obytnou stavbou. Na přelomu čtrnáctého a patnáctého století proběhla výrazná přestavba a stavební dispozice se změnila na hrad dvoupalácového typu. Během renesanční přestavby vzniklo uzavřené obdélníkové nádvoří se západním palácovým křídlem vybaveným arkádami. Podle popisu z roku 1618 se v zámku nacházela klenutá síň, panské pokoje, kanceláře, pokoje vrchnostenských úředníků a hospodářské provozy v přízemí. Z původní dispozice se dochovala jen část barokně upraveného východního křídla se vstupní věží a kamenným barokním mostem.\n\n\n"}
{"id": "368797", "url": "https://cs.wikipedia.org/wiki?curid=368797", "title": "Most Podbaba – Troja", "text": "Most Podbaba – Troja\n\nMost Podbaba–Troja je zamýšlený nízkovodní most přes Vltavu spojující pražské čtvrtě Podbaba a Troja, který je zanesen v územním plánu hlavního města Prahy v trase přes severní cíp Císařského ostrova, nedaleko jižně od podbabského přívozu. Na levém břehu má být úrovňově napojen do Podbabské ulice, na pravém břehu se má v trase dnešní cesty podél jižního okraje areálu České zemědělské univerzity a severně od objektu Bosna (mezi Podhořím a zoologickou zahradou) napojit do ulice Pod Hrachovkou. Most by měl sloužit místní automobilové, cyklistické, a pěší dopravě, případně i autobusové, některé neoficiální úvahy zahrnují i propojení uvažovaných tramvajových tratí v Podbabě a na trojském břehu.\n\nV médiích, ani odborných, nebyl záměr mostu zatím výrazněji popularizován ani nebyl upřesněn termín možné realizace. Byl zmíněn například při projednávání cyklistické dopravy na jednání dopravního výboru městského zastupitelstva v dubnu 2008. Nízkovodní most přes Vltavu je zmíněn i v Modré knize rozvoje Prahy 6 z roku 2005. Výstavba mostu je (vzájemně) podmíněna dokončením severní části Pražského okruhu pro tranzitní dopravu, zejména bývá spojována se suchdolským mostem.\n\n\n"}
{"id": "368803", "url": "https://cs.wikipedia.org/wiki?curid=368803", "title": "Maria Jeritza", "text": "Maria Jeritza\n\nMaria Jeritza (vlastním jménem Marie Jedličková, 6. října 1887 Brno – 10. července 1982 Orange, New Jersey, Spojené státy americké) byla operní pěvkyně, dramatická sopranistka. Kvůli svému silnému hlasu si ve světě získala přízvisko \"Moravian Thunderbolt\" („moravské hromobití“).\n\nJeště jako Marie Jedličková studovala na konzervatoři v Brně hru na housle, klavír, violoncello a harfu.\n\nBrzy začala zpívat ve sboru Městského divadla v Brně. Zpěv studovala u S. Anspitzera. Posléze pokračovala ve studiu zpěvu v Praze.\n\nV letech 1908–1910 působila Jeritza v Mnichově, kde jí byly přiděleny role pro operetní pěvkyni. Její nadání však vedlo jednoznačně k opernímu zpěvu. V roce 1910 debutovala v Městském divadle v Olomouci v roli Elsy v opeře Richarda Wagnera \"Lohengrin\". V roce 1911 byla angažována ve Vídni v Lidové opeře (\"Volksoper Wien\"). Poté zpívala titulní roli v premiérách obou verzí opery Richarda Strausse \"Ariadna na Naxu\" (\"Ariadne auf Naxos\"), a to v roce 1912 ve Stuttgartu i při uvedení druhé verze v roce 1916 ve Vídni.\n\nV roce 1912 vystupovala Jeritza v Bad Gasteinu, kde ji uslyšel zpívat rakouský císař František Josef I. Panovník se zasadil za její okamžité angažmá v Dvorní opeře (dnešní Vídeňská státní opera). Na této prestižní scéně byla po dlouhá léta největší hvězdou (\"primadonna assoluta\"). V roce 1919 zpívala při světové premiéře roli Císařovny v další Straussově opeře \"Žena beze stínu\". Již v roce 1917 byla jmenována komorní pěvkyní a čestnou členkou souboru opery, ve které zpívala až do roku 1935. Po druhé světové válce přispěla finančně na znovuvýstavbu těžce poškozené operní budovy.\n\nV letech 1921–1932 zpívala Maria Jeritza také v Metropolitní opeře v New Yorku . Debutovala zde 19. listopadu 1921 v roli Mariety v opeře \"Mrtvé město\" (\"Die Tote Stadt\") skladatele Ericha Wolfganga Korngola. Osobně se zde zasloužila o uvedení Janáčkovy opery \"Její pastorkyňa\". V „Met“ vystupovala po dobu svého angažmá ve 20 rolích ve 290 představeních. Pražské publikum ji mohlo v Národním divadle vidět a slyšet pouze na pohostinských vystoupeních. Žila střídavě v New Yorku a ve Vídni.\n\nMaria Jeritza měla nádherný hlas, krásný zjev a vynikala též výrazným hereckým talentem. Publikum si úplně podmanila. Byla obdivována jako skvělá interpretka dramaticky vypjatých rolí. Zpívala na mnoha místech po celém světě, kromě v USA (New York) a Rakousku (Vídeň), také v Československu (Praha), Velké Británii (Londýn), Francii, Švédsku, Dánsku, Maďarsku, Rusku a dalších zemích.\n\nMaria Jeritza pomohla šířit slávu českého operního zpěvu a díla Leoše Janáčka ve světě, stejně jako činila její kolegyně Ema Destinnová, která si vydobyla jedno z předních míst mezi sopranistkami světa.\nPro Marii Jeritzu psali přední skladatelé a byla obdivována tisíci operních milovníků. Byla jednou z pěvkyň, kterým Giacomo Puccini svěřil roli Tosky ve své stejnojmenné opeře. V pozdějších letech se pokoušela o operní režii, účinkovala ve zvukových filmech a napsala svůj životopis pod názvem \"Sunlight and Song\" (Sluneční svit a píseň).\n\nPo krátkém dvouletém manželství s mužem jménem Wiener se provdala 13. března 1919 za velmi zámožného šlechtice Friedricha Leopolda Salvatora svobodného pána Poppera z Podhrágy (1886–1953), majitele banky a zámku. Po rozvodu se stal jejím třetím manželem dne 29. července 1935 americký podnikatel a filmový producent z Hollywoodu Winfield R. Sheehan (1883–1945). Po jeho smrti se v roce 1948 provdala za Irvinga Seeryho z New Jersey, kam se také toho roku přestěhovala.\n\nZemřela ve věku 94 let a je pochovaná na Hřbitově Svatého Kříže (\"Holy Cross Cemetery\") v North Arlingtonu (New Jersey, USA).\n\n\n"}
{"id": "368806", "url": "https://cs.wikipedia.org/wiki?curid=368806", "title": "Portikus", "text": "Portikus\n\nPortikus (lat. přístřešek, od \"portus\", přístav) je otevřená sloupová hala, předložená hlavnímu vstupu do budovy. Na rozdíl od arkád však u portiku mezi sloupy nejsou klenby, nýbrž rovné kladí (architráv).\n\nVe starověku se slovem porticus (které je ženského rodu) rozuměla jak otevřená sloupová předsíň či hala před vstupem, tak také delší sloupová chodba, řecká \"stoa\" čili kolonáda. Vznikla patrně jako přístřešek před vchodem, brzy se však začala stavět i jako stinná chodba podél veřejného prostranství (agora) a ovšem dekorativní architektonický prvek. V antické stejně jako později v renesanční architektuře se portiky rozlišovaly podle počtu sloupů na \"tetrastylos\" (čtyři sloupy), \"hexastylos\" (šest, například chrámy v Paestu u Neapole), \"oktostylos\" (osm, například Parthenon v Athénách nebo Pantheon v Římě) a \"dekastylos\" (deset sloupů, například chrám Apollónův v Milétu).\n\nVe středověku se sloupové chodby obvykle klenuly a teprve renesanční architekti (Andrea Palladio) objevili kouzlo jednoduchého a přitom velmi slavnostního portiku, který se stal téměř povinnou součástí italských renesančních vil. K dalšímu oživení portiku došlo v klasicismu od 18. až do 20. století.\n\n\n"}
{"id": "368809", "url": "https://cs.wikipedia.org/wiki?curid=368809", "title": "Vall de Boí", "text": "Vall de Boí\n\nVall de Boí je malé údolí a město ve španělské provincii Lleida a autonomním společenství Katalánsko. K roku 2006 mělo něco přes tisíc obyvatel. Oblast údolí je známá především pro několik románských kostelů, které pocházejí z 11. – 12. století a většina z nich je ve velmi zachovalém stavu. V roce 2000 byly přiřazeny ke světovému dědictví. Románské fresky z těchto kostelů jsou instalovány v barcelonském muzeu katalánského národního umění.\n\n"}
{"id": "368813", "url": "https://cs.wikipedia.org/wiki?curid=368813", "title": "Palmový háj v Elche", "text": "Palmový háj v Elche\n\nPalmový háj v Elche je název kulturní památky světového dědictví, která se nachází ve španělském městě Elche v autonomním společenství Valencie. V oblasti Elche se nachází okolo 300 000 palem datlových, které zde byly vysázeny již za dob Maurů. Celý háj byl v roce 2000 zařazen na seznam světového dědictví.\n\n"}
{"id": "368814", "url": "https://cs.wikipedia.org/wiki?curid=368814", "title": "Cheltenham (Spojené království)", "text": "Cheltenham (Spojené království)\n\nCheltenham (či Cheltenham Spa) je velké lázeňské město v hrabství Gloucestershire. Podle sčítání lidu v roce 2001 žije ve městě 112 300 obyvatel.\nMotto Cheltenhamu zní: \"Salubritas et Eruditio\" (Zdraví a vzdělání).\n\nCheltenham leží na okraji pohoří Cotswolds a má pověst úctyhodného a bohatého města. Lázeňským městem je Cheltenham již od roku 1716, kdy zde byly objeveny minerální prameny. Město je známé svou architekturou z období regentství (1811 – 1820). \nCheltenhamem protéká říčka Chelt, která má sklony k pravidelným záplavám.\n\n\n"}
{"id": "368815", "url": "https://cs.wikipedia.org/wiki?curid=368815", "title": "Ransdorf (Lichtenegg)", "text": "Ransdorf (Lichtenegg)\n\nRansdorf je osada () obce Lichtenegg v Dolních Rakousích v Rakousku.\n\nRansdorf leží v jižních Dolních Rakousích v oblasti zvané Bucklige Welt v okrese Vídeňské Nové Město-venkov v nadmořské výšce přibližně 724 metrů. Sousedními obcemi jsou Rotten Amlos a Purgstall.\n\n"}
{"id": "368816", "url": "https://cs.wikipedia.org/wiki?curid=368816", "title": "Molek", "text": "Molek\n\nMolek může znamenat:\n\n\n"}
{"id": "368818", "url": "https://cs.wikipedia.org/wiki?curid=368818", "title": "Jan Šťastný", "text": "Jan Šťastný\n\nJan Šťastný (* 9. prosince 1965 Zlín) je český herec.\n\nPo absolvování studia na pražské DAMU hrál čtyři sezony v pražském Národním divadle. V roce 1992 z Národního divadla odešel a stal se členem souboru činohry Divadla na Vinohradech .\nV roce 2011 uzavřel sňatek s herečkou a režisérkou Barborou Petrovou.\nJedná se také o dabingového herce. Svůj hlas propůjčil postavě Henryho Tomasina v PC hře Mafia II.\n\n\n\n\n\n\n"}
{"id": "368827", "url": "https://cs.wikipedia.org/wiki?curid=368827", "title": "Pigouův efekt", "text": "Pigouův efekt\n\nPigouův efekt (\"efekt reálných peněžních zůstatků\") je termín označující závislost poptávky po zboží na úrovni reálných peněžních zůstatků. \n\nHodnota peněz držených veřejností jako část bohatství závisí na cenové úrovni. Když cenová hladina roste, daná zásoba nominálních peněz ztrácí hodnotu, když ceny klesají, hodnota dané zásoby nominálních peněz se zvyšuje. Zvyšuje-li se toto reálné bohatství, lidé zvyšují spotřební výdaje: jsou-li spotřební výdaje veřejnosti závislé na reálném bohatství, křivka IS se bude posunovat, kdykoliv se bude měnit (snižovat) cenová úroveň.\n\n"}
{"id": "368835", "url": "https://cs.wikipedia.org/wiki?curid=368835", "title": "Pasametr", "text": "Pasametr\n\nPasametr je komparační (porovnávací) měřidlo, které měří pouze odchylky od nastaveného rozměru. Nejdříve je nutné zkalibrovat přístroj. To se provádí za použití základních rovnoběžných měrek, nebo vzoru (součástky). Pasametry se vyrábějí do rozsahu 150 mm v 6 velikostech. Jsou odstupňovány po 25 mm. Na rozdíl od mikrometrů jsou oba jejich dotyky pohyblivé. Jeden z dotyků je přestavitelný pomocí závitu a druhý je spojen s vestavěným číselníkovým úchylkoměrem. Zajištění nastavené polohy přestavitelného dotyku se provádí maticí, provedenou jako ochranné pouzdro závitu dotyku. Správnou polohu pasametru vůči ose měřené válcové součásti zajišťuje výměnný pomocný doraz.\n"}
{"id": "368836", "url": "https://cs.wikipedia.org/wiki?curid=368836", "title": "San Giovanni in Oleo", "text": "San Giovanni in Oleo\n\nSan Giovanni in Oleo je malý římský kostel, zasvěcený Janu Evangelistovi Na tomto místě byl, dle legendy, málem umučen. Stojí u Porta Latina v rione Celio.\nDle pověsti, roku 92, zde Jan podstoupil ponoření do vařícího oleje, za přítomnosti samotného Domitiána. Apoštol toto přežil a přihlížející dav pro něj žádal milost; Domitián jej vykázal do exilu na malý ostrov Patmos, kde Jan napsal \"Zjevení\". Krátce poté zemřel v Efesu.\nSoučasná stavba má podobu oktagonální renesanční kaple ze 16. století. San Giovanni in Oleo je připisován Bramantemu a da Sangallovi. Později byl zrestaurován Borrominim, který změnil střechu a instaloval kříž. Na dveřích je znak francouzského preláta Benedetta Adama, s mottem \"Au plaisir de Dieu\". Fresku (1716) zobrazující sv. Jana namaloval Lazzaro Baldi.\n"}
{"id": "368838", "url": "https://cs.wikipedia.org/wiki?curid=368838", "title": "Karen McCombieová", "text": "Karen McCombieová\n\nKaren McCombieová (* 28. srpen 1963, Aberdeen, Spojené království) je současná skotská spisovatelka. Píše knížky pro mládež, zejména pro dívky.\n\nMezi díla, která jsou známá i v ČR, patří například série knih \"Alice a...\", \"Stella a...\", \"Rockerka Sadie\". Pak ještě jednotlivé knihy (jako třeba Můj bláznivý Valentýn, Sestra co svět neviděl aj.)\nJsou to díla ze života puberťaček, které prožívají příhody běžného života.\n\nZe série \"Alice a...\" v ČR vyšly knihy těchto titulů:\nKaren McCombieová bydlí v severním Londýně se svým manželem malou dcerkou a dvěma kočkami. Na jih ji přitáhla práce v různých časopisech a po pár letech působení ve světě žurnalistky se Karen začala věnovat beletrii.\n\n"}
{"id": "368840", "url": "https://cs.wikipedia.org/wiki?curid=368840", "title": "Stejnoměrně spojitá funkce", "text": "Stejnoměrně spojitá funkce\n\nStejnoměrná spojitost funkce je pojem matematické analýzy, který dále zesiluje spojitost funkce. O funkci \"ƒ\" lze říci, že je stejnoměrně spojitá, pokud obrazy \"ƒ\"(\"x\") a \"ƒ\"(\"y\") sobě dostatečně blízkých bodů \"x\" a \"y\" jsou si také blízko a tato vlastnost nezávisí na volbě \"x\" a \"y\", ale pouze na jejich (dostatečně malé) vzdálenosti.\n\nNechť formula_1 a formula_2 jsou metrické prostory. Funkci \"ƒ\" : \"X\" → \"Y\" nazveme stejnoměrně spojitou, pokud formula_3 tak, že formula_4 platí formula_5\n\nPokud \"X\" a \"Y\" jsou podmnožiny reálných čísel se standardní euklidovskou metrikou, můžeme říci, že funkce \"ƒ\" : \"X\" → \"Y\" je stejnoměrně spojitá, pokud formula_3 tak, že formula_7 platí formula_8\n\nPovšimněme si rozdílů oproti definici jen spojité funkce, konkrétně pořadí kvantifikátorů, u stejnoměrně spojité funkce hodnota formula_9 závisí pouze na velikosti formula_10, a nikoli na bodu x.\n\nStejnoměrnou spojitost reálné funkce můžeme definovat i pomocí posloupností.\nNechť \"A\" je podmnožinou R, formula_11. Funkce \"ƒ\" : \"A\" → R, formula_12 je stejnoměrně spojitá, pokud pro každou dvojici reálných posloupností \"x\" a \"y\" splňujících: \nplatí:\n\n\n"}
{"id": "368841", "url": "https://cs.wikipedia.org/wiki?curid=368841", "title": "Independent Women Part I", "text": "Independent Women Part I\n\nIndependent Women je píseň americké R&B dívčí skupiny Destiny´s Child. Byla napsána a produkována Beyoncé Knowlesovou, Samem Barnesem, Jeanem-Claudem Olivierem a Corym Rooneym pro třetí studiové album skupiny, \"Survivor\" (2001), i když se píseň poprvé objevila jako soundtrack k filmové adaptaci \"Charlieho andílků\" z roku 2000.\n\nPůvodně byla druhá část písně aktuálním songem a první část byla známá jako Pasadena remix, ale byla vybrána před originálem a přezdívá se jí část první.\n\nJak soundtrack, tak vedoucí singl celého alba byly nahrány na podzim 2000. Píseň držela první pozici v hitparádě \"Hot 100 časopisu Billboard\" jedenáct týdnů po sobě, od listopadu 2000 do února 2001. Ačkoliv pro Spojené království byla vydána ten samý den, část I i část II se pokládají za vydání písně.\n\nVideo k písni vzniklo pod režií Francise Lawrence. Na konci jsou ženy pozdraveny tajemným \"Charliem\".\n\nPíseň se umístila na 85. místě na seznamu 100 nejoblíbenějších písní Británie, který byl publikován v květnu 2000.\n\nVe Spojených státech byla \"Independent Women\" úspěchem v hitparádách. Single se vyšplhal na první místo hitparády \"Hot 100 časopisu Billboard\" v období, během něhož Charlieho andílci plnili kina v Severní Americe. Tímto činem získala nějaká píseň této skupiny popředí první místo v zemi v pořadí singlů. V následujícím týdnu si song nejvyšší pozici udržel, což se přikládalo kasovnímu úspěchu filmu a jeho rychlému oběhu. Song se hrál ve velké míře v rádiích, téměř deset týdnů byl hrán v rádiu časopisu Billboard a tím významně přispíval výkonu písně v hlavní hitparádě. Následkem toho strávil song jedenáct týdnů v řadě na prvním místě hitparády Hot 100 časopisu \"Billboard\". Během desátého týdne na prvním místě očekával hudební tisk, že singl z první pozice spadne kvůli silné konkurenci v pozadí; nicméně vydržel kvůli vysokým prodejům maxi verze singlu, která byla vydána v prosinci 2000. Ve vydání \"Guinessovy knihy světových rekordů\" pro rok 2001-2002 byla uvedena jako nejdelší píseň nahraná dívčí skupinou. \"Independent Women\" byla rovněž tři týdny na vrcholu hitparády Hot R&B/Hip-Hop Singles & Tracks a tím se stala čtvrtou písní od Destiny´s Child, která tuto pozici vlastnila.\n\nVe Spojeném království debutovala \"Independent Women\" jako číslo jedna a stala se první písní skupiny, která v této zemi stanula na prvním místě žebříčku. Britský fonografický průmysl píseň osvědčil jako zlatý song. První místo dosáhla rovněž v Kanadě, Irsku a na Novém Zélandu.\n\n"}
{"id": "368842", "url": "https://cs.wikipedia.org/wiki?curid=368842", "title": "Albatros stěhovavý", "text": "Albatros stěhovavý\n\nAlbatros stěhovavý (\"Diomedea exulans\") je velký mořský pták z čeledi albatrosovití. Vyskytuje se na všech oceánech jižní polokoule.\n\nAlbatros stěhovavý má poměrně velkou hlavu a dlouhý silný zobák.\nTento druh má největší rozpětí křídel ze všech současných ptáků, v průměru kolem 3,1 m. Největší ověřené rozpětí křídel přitom činí 3,63 m. Větším rozpětím křídel disponovali pouze někteří vyhynulí ptáci, jako byl argentinský miocénní druh \"Argentavis magnificens\", jehož rozpětí činilo až přes 6 metrů a hmotnost přes 70 kilogramů. Díky svým obrovským křídlům může albatros stěhovavý trávit dlouhé hodiny ve vzduchu. Při plachtění bez mávání křídel využívá klouzavosti až 27. Za den může nalétat až tisíc kilometrů.\n\nPták je na délku asi 1,35 m dlouhý a váží mezi 6 a 12 kg. Samice jsou o něco menší než samci. Zaznamenán je také první let jednoho mláděte, při kterém vážilo 16,1 kg.\n\nDospělí ptáci jsou bílí s černobílými křídly. Zabarvení se s věkem mění. Samci mají křídla bělejší, jen jejich konce jsou černé.\n\nAlbatros stěhovavý požírá zejména chobotnice, korýše a menší druhy ryb, vyhledává také uhynulé mořské živočichy plovoucí na hladině. Hnízdí v početných koloniích na mořských útesech. Kuželovité hnízdo, které staví z nejrůznější vegetace, může být v konečném stádiu až 0,5 m vysoké a 1 m široké.\n\nKlade do něj jediné, světle zbarvené vejce s tmavším skvrněním, které je asi 10 cm dlouhé a na jehož inkubaci se střídavě podílejí oba rodiče. Mládě po vylíhnutí následně v jejich blízkosti setrvává celých 9 měsíců, což znamená, že pár může hnízdit maximálně jednou za dva roky. Albatros stěhovavý je poměrně dlouhověký pták, může se totiž dožít až 80 let.\n\n"}
{"id": "368845", "url": "https://cs.wikipedia.org/wiki?curid=368845", "title": "Lincolnshire", "text": "Lincolnshire\n\nLincolnshire (zkráceně Lincs) je hrabství na východě Anglie. Má hranice s hrabstvími Norfolk, Cambridgeshire, Rutland, Leicestershire, Nottinghamshire, South Yorkshire a East Riding of Yorkshire. Také má hranici s Northamptonshire (pouhých 19 metrů, což je vůbec nejkratší hranice dvou hrabství). Hlavní město je Lincoln, kde sídlí rada hrabství.\nCeremoniální hrabství Lincolnshire se skládá z nemetropolitního hrabství Lincolnshire a oblastí unitary authority North Lincolnshire a North-East Lincolnshire. Hrabství je druhé největší v zemi.\n\nNíže je tabulka uvádějící strukturu hospodářství Lincolnshiru. Hodnoty jsou v milionech liber šterlinků.\n\nV Lincolnshiru se pěstuje hlavně pšenice, ječmen, cukrová řepa a brukev řepka. V Jižním Lincolnshiru se vyskytuje hlávkové zelí, květák a cibule.\n\nPřistěhovalečtí pracovníci jsou dnes hlavně z Portugalska.\n\n\n\n"}
{"id": "368847", "url": "https://cs.wikipedia.org/wiki?curid=368847", "title": "Constans", "text": "Constans\n\nFlavius Iulius Constans (mezi 320 a 323 – únor 350 u Elne v jižní Galii) byl římský císař panující v letech 337–350. Byl třetím a zároveň nejmladším synem Konstantina Velikého a Fausty, dcery Maximiana Herculia. V letech 333–337 užíval titulu \"caesara\", tj. Konstantinova spoluvladaře, podobně jako jeho starší bratři (ti titul obdrželi již dříve).\n\nPřesné datum a místo Constantova narození nejsou vinou torzovitosti pramenů známy. Po otci byl princ vnukem Diocletianova \"caesara\" Constantia Chlora, po matce pocházel z rodu Maximiana Herculia. Rodiče v tuto dobu již vychovávali syny Konstantina a Constantia, přičemž Konstantin Veliký měl ze vztahu s Minervinou ještě syna Crispa. V dětském věku ztratil Constans matku, kterou dal Konstantin za nejasných okolností roku 326 popravit. Jeho výchova probíhala v křesťanském rámci a velký důraz se kladl zvláště na rétoriku (řečník Aemilius Magnus Arborius).\n\nAsi v roce 335 odešel Constans jako \"caesar\" do Itálie, aby zde převzal řízení státních záležitostí (jurisdikce se vztahovala i na Illyricum a severní Afriku). Jeho poručníkem byl patrně už tehdy starší bratr Konstantin, který pobýval v Galii. Constantovy zásnuby s Olympiadou, dcerou prefekta pretoriánů Flavia Ablabia, vyzněly z neznámých důvodů do prázdna – ze sňatku sešlo.\n\nPo smrti Konstantina Velikého 22. května 337 vyvraždila armáda téměř všechny členy konstantinovské dynastie kromě Konstantina (II.), Constantia a Constanta a jejich dvou bratranců. Důvodem byla patrně snaha odstranit potenciální rivaly císařových synů a zabezpečit jejich bezproblémové následnictví v říši. Role tří princů v této vlně čistek je nejasná, v případě sotva zletilého Constanta je však vina spíše nepravděpodobná. Některé prameny pokládají za původce vražd prostředního z bratrů Constantia (II.), jiné naznačují, že akce byla spontánní.\n\nDne 9. září 337 přijali Konstantin II., Constantius II. a Constans titul \"augustus\" a o několik měsíců později si na konferenci ve Viminaciu rozdělili říši na tři části. Constans obdržel podle očekávání Itálii, Afriku a na Balkáně část držav Flavia Dalmatia, jednoho ze zabitých členů konstantinovské dynastie. Konstantin II. dostal do správy Galii, Británii a Hispánii, zatímco Constantius II. měl vládnout na východě.\n\nMezi Konstantinem a Constantem došlo brzy nato ke konfliktu, jehož příčinou byly legislativní otázky – Konstantin vydával zákony i jménem Constanta a vzhledem k bratrovu mládí se choval dál jako jeho poručník. Constans se dožadoval změny a vzmáhající se napětí uvrhlo impérium na pokraj občanské války. Aby si kryl záda, odstoupil Constans druhému bratru Constantiovi roku 339 Thrákii i s Konstantinopolí. Konstantinův pokus rozhodnout spor vojensky byl u Aquileie v prvních měsících roku 340 odražen. Jeho území se zmocnil Constans, sám Konstantin II. zahynul.\n\nV letech 341–342 bojoval Constans úspěšně proti Frankům a počátkem roku 343 navštívil Británii. Spisovatel Iulius Firmicus Maternus neuvádí důvod pobytu, patrně však císař zasahoval proti Piktům a Skotům, neboť cestu přes Lamanšský průliv vykonal v nebezpečných zimních měsících. Do konce čtyřicátých let již k větším tažením za hranice nedošlo – Germáni, Piktové i Sarmati se drželi od říše v uctivé vzdálenosti.\n\nNa rozdíl od svého bratra Constantia, s nímž v letech 340–350 společně vládl římské říši, nebyl Constans příznivec arianismu, nýbrž křesťanské ortodoxie. V letech 342–345 se celkem třikrát sešel s alexandrijským biskupem Athanasiem, hlavním odpůrcem ariánů. Vztahy s Constantiem II., který řadu východních biskupů poslal za jejich názory do vyhnanství, klesly na bod mrazu. Podle svých apologetů císař štědře obdarovával kostely a v Africe se pokoušel dosáhnout jednoty mezi katolíky a donatisty (asi v letech 347/348). Vůči judaismu se choval snášenlivě, naproti tomu podnikl určité kroky proti pohanským kultům. Na sklonku své vlády též přikročil k perzekuci donatistů. Vztahy s bratrem se po roce 346 normalizovaly.\n\nAntičtí autoři přinášejí mnoho důkazů, že Constantova vláda byla poměrně neoblíbená. Vysoké daně, postup proti ariánům, donatistům i pohanům a tvrdé vymáhání disciplíny v armádě popudily různé společenské vrstvy v římské říši. Bylo jen otázkou času, kdy se nahromaděná nespojenost projeví. Dne 18. ledna 350 vypukla v Autunu vzpoura vedená vojevůdcem Magnentiem a prakticky celé vojsko ji hned s nadšením přijalo.\n\nConstans, který kromě nejbližšího okolí nenašel nikde podporu, musel uprchnout, svým pronásledovatelům však neunikl. Vojevůdce Gaiso ho dopadl s jezdeckým oddílem v kastelu Helena (Elne) u Pyrenejí a zabil ho. Magnentius nato ovládl celý západ impéria.\n\n\n"}
{"id": "368850", "url": "https://cs.wikipedia.org/wiki?curid=368850", "title": "Prci, prci, prcičky 2", "text": "Prci, prci, prcičky 2\n\nPrci, prci, prcičky 2 (v anglickém originále American Pie 2) je pokračování americké filmové komedie \"Prci, prci, prcičky\" ze stejnojmenné filmové série.\n\nPříběh vypráví o čtyřech přátelích, kteří chtějí prožít nejlepší letní party v domě na pláži, který jim doporučil Kevinův starší bratr. Kevin je bez Vicky osamocený a často na ni náhodně naráží, i když spolu již nechodí. Na party má přijet i Nadia, Jim je zoufalý, a tak požádá Michelle, aby mu pomohla s jeho sexuálními problémy. Stifler pozve na party svého bratra, Finch se znovu potká se Stiflerovou mámou. Oz má stálý vztah na dálku s Heather, která je ve Španělsku, a Stifler jim stále přerušuje sex po telefonu. Ve filmu začíná vztah mezi Jimem a Michelle. Když předčasně přijede Nadia, Michelle předstírá, že má svůj vztah a nechce s Jimem spát. Svůj předstíraný vztah ukončí, když je Jim připraven se vyspat s Nadiou, ale Jim si pak uvědomí, že Michelle miluje a Nadiu odmítne.\n\nNa konci filmu se mnoho postav spolu vyspí - Jim s Michelle, Oz s Heather. Sherman už přestal doufat, že by mohl získat nějakou dívku, ale odmítnutá Nadia k němu přijde a vyspí se s ním. Stifler skončí se dvěma dívkami, o kterých si původně myslel, že jsou lesby. Finch stráví noc rozhovorem s několika dívkami, ale s žádnou se nevyspí. Krátce na to přijede Stiflerova máma, se kterou Finch souloží v jejím autě.\n"}
{"id": "368853", "url": "https://cs.wikipedia.org/wiki?curid=368853", "title": "Helena Blehárová", "text": "Helena Blehárová\n\nHelena Blehárová (* 28. června 1943 v Žilině) je slovenská a česká zpěvačka.\n\nPůvodním povoláním zdravotnice svoji pěveckou dráhu započala v roce 1962 coby jazzová zpěvačka. Profesionálně ji angažoval až legendární brněnský kapelník Gustav Brom. Teprve během svého působení v Brně začala studovat zpěv na brněnské konzervatoři. S Orchestrem Gustava Broma pak úspěšně vystupovala až do roku 1968. Poté odcestovala zpívat do zahraničí, kde strávila celkem dva roky.\n\nPo svém návratu do vlasti v roce 1970 spolupracovala s mnoha československými tanečními orchestry i jazzovými uskupeními.\n\nVe filmu si zahrála role zpěvaček, jednalo se zejména o Rychmanův snímek \"Dáma na kolejích\" či snímek \"Hroch\" režiséra Karla Steklého z roku 1973.\n\n\n\n\n"}
{"id": "368868", "url": "https://cs.wikipedia.org/wiki?curid=368868", "title": "Vladimir Galaktionovič Korolenko", "text": "Vladimir Galaktionovič Korolenko\n\nVladimir Galaktionovič Korolenko (rusky \"Владимир Галактионович Короленко\", 27. července / 15. července 1853 Žitomir – 25. prosince 1921 Poltava) byl ruský spisovatel, který strávil většinu života na Ukrajině.\n\nNarodil se v rodině soudce v ukrajinském Žitomiru. Střední školy navštěvoval v Žitomiru a v Rovně. Od roku 1871 studoval techniku v Petrohradu (\"Санкт-Петербургский государственный технологический институт\") a od roku 1874 zemědělství v Moskvě. Byl vyloučen ze studia za účast ve studentském narodnickém hnutí a později poslán do vyhnanství na Sibiř do Vjatské gubernie (dnes Kirovská oblast). V roce 1881 odmítl slib oddanosti novému caru Alexandru III. a byl deportován do Jakutska. Po návratu z vyhnanství žil v Nižním Novgorodě. V letech 1896–1900 žil v Petrohradu a od roku 1900 až do své smrti v ukrajinské Poltavě. V roce 1893 navštívil světovou výstavu v Chicagu. V roce 1895 se stal redaktorem časopisu \"Russkoje Bogatstvo\" (Ruské bohatství).\n\nByl členem Ruské akademie věd. Na své členství ale roku 1902 rezignoval (stejně jako Anton Pavlovič Čechov), na protest proti anulování volby Maxima Gorkého čestným členem akademie (na příkaz cara Mikuláše II.). Revoluci v roce 1917 přijal rezervovaně, během občanské války psal proti rudému i proti bílému teroru. Rovněž apeloval proti antisemitismu.\n\nKorolenko debutoval povídkou \"Epizody iz žizni iskatělja\" (Epizody ze života hledajícího) v roce 1879. Napsal řadu povídek ze života sibiřských a později ukrajinských vyděděnců a tuláků. Po návštěvě v Chicagu napsal novelu \"Bez jazyka\" o osudech ukrajinského rolníka, který emigroval do USA.\n\n\n\n"}
{"id": "368872", "url": "https://cs.wikipedia.org/wiki?curid=368872", "title": "Provincie Pontevedra", "text": "Provincie Pontevedra\n\nProvincie Pontevedra je španělská provincie v jihozápadní Galicii, autonomním společenství na severozápadě Španělska. Na severu hraničí s provincií A Coruña, na východě s provinciemi Lugo a Ourense, na jihu s Portugalskem (hranici tvoří převážně řeka Minho) a na západě s Atlantským oceánem.\n\nPobřeží provincie tvoří z velké části fjordy, tzv. Rías Baixas. Provincie sdílí národní park Parque Nacional das Illas Atlánticas de Galicia se sousední provincií A Coruña. K provincii náleží množství ostrovů, mezi nimi největší galicijský ostrov Illa de Arousa.\n\nProvincie má 940 927 obyvatel (2018), z nichž více než 8 % žije v hlavním městě Pontevedra. Provincie je rozdělena řekou Lérez na dvě části. Pontevedra nabízí mnoho historických budov, památníků a kostelů. Hlavní město provincie však není městem největším, tím je přístav Vigo s 295 000 obyvateli. Celkem je v provincii 62 obcí.\n\nZnak: \"V modrém poli zlatý most nad stříbrnými a modrými vlnami, uprostřed s kamenným křížem, po stranách hradby a věžemi ze stejného kovu s červenými okny. Klenot – uzavřená královská koruna. V této podobě znak užívá město.\"\n\nProvincie znak odlišuje barvami (přirozené kamenné ve stříbře) a přidáním zlato-modrých fafrnochů.\n\nVlajka: bílo-modrá pošikem s úplným znakem ve středu, někdy s opisem „\"Excma. Deputación Provincial de Pontevedra\"“. Vlajka byla schválena ministerským nařízením z 9. října 1973. Přijato dekretem 258/1992 z 10. září a dekretem 369/1998, který upravuje proceduru a pravidla heraldiky a pravidla pro schvalování, úpravy a obnovu znaků a vlajek korporací a jiných místních úřadů a sestavu a funkce heraldického výboru galicijské vlády.\n"}
{"id": "368875", "url": "https://cs.wikipedia.org/wiki?curid=368875", "title": "Intercese", "text": "Intercese\n\nIntercese obecně označuje změnu závazku v osobě dlužníka (dojde-li ke změně věřitele, jde o cesi nebo subrogaci). Rozlišuje se \"intercese privativní\" (převzetí dluhu) a \"intercese kumulativní\" (přistoupení k dluhu). V českém právu je takto upravena v ustanoveních § 1888–1892 občanského zákoníku. V římském právu šlo také o veto držitele veřejného úřadu vůči rozhodnutí jiného magistráta.\n\nIntercese je v římském právu soukromém převzetí cizího závazku, děje-li se s očekáváním, že ten, koho závazek se vlastně týče, jej sám splní. \"Intercedent\", totiž ten, kdo závazek přejímá, může převzít cizí dluh buď vedle vlastního dlužníka, nebo místo něho. Podle toho rozeznává se intercese kumulativní a privativní. Druhá se uskutečňuje hlavně novací (pasivní delegací), první hlavně rukojemstvím. Intercese je pojmem praktickým, neboť \"Senatus consultum Velleianum\" (46 po Kr.) a interpretace právnická stanovily za právo, že všechny intercese od osob ženského pohlaví jsou v zásadě právně neúčinné. Vůdčí myšlenkou k tomu bylo, že ženy vzhledem ke své nezkušenosti a dobromyslnosti mají být chráněny proti škodlivým následkům smluv, jimiž se zavázaly za jiného, očekávajíc, že samy nebudou muset zaplatit. Závazek ženy z intercese je neplatný \"ope exceptionis\", ale tak, že nezbývá ani jako \"obligatio naturalis\". V některých případech je výjimečně intercese pro ženu závaznou, jako když je věřitel od ženy oklamán nebo v jiném nezaviněném omylu nevěděl, že běží o intercesi ženy, podle obecného práva jmenovitě též, když žena se zavázala jako obchodnice.\n\nKromě toho v římském státním právu intercese, též \"intercesse\", označuje zákrok, jímž římský úředník (\"magistratus\") zakázal, vetoval výkon rozhodnutí jiného úředníka. Tento zákrok vyplývá z \"ius intercessionis\", práva intercese, jehož mohl užít každý římský \"magistratus\" proti každému jinému \"magistratovi\", který byl jeho kolegou v úřadě nebo zastával nižší magistraturu – tak např. konzul mohl intercedovat rozhodnutí druhého konzula, svého kolegy v úřadě, jakož i rozhodnutí kteréhokoli níže postaveného úředníka, např. praetora či quaestora; bylo možno uplatnit intercesi rovněž proti usnesení senátu. Tribun lidu pak, využívaje svého specifického postavení v politickém systému římské republiky, byl oprávněn použít intercese nejen proti ostatním tribunům lidu, ale proti všem římským \"magistratům\" bez ohledu na jejich postavení. Právo intercese sloužilo coby brzda možného zneužití široké výkonné moci, jíž římští \"magistrati\" disponovali.\n"}
{"id": "368878", "url": "https://cs.wikipedia.org/wiki?curid=368878", "title": "František Husák", "text": "František Husák\n\nFrantišek Husák (24. května 1936, Praha, Československo – 8. listopadu 1991, Praha, Československo) byl český herec.\n\nNejprve chtěl být horníkem, během učení přešel na vojenskou školu, po maturitě chtěl být lékařem, leč nebyl přijat ke studiu. Během své vojenské služby začal hrát divadlo a věnovat se recitaci poezie. Z popudu herce Františka Vnoučka vystudoval pražskou DAMU. Po jejím absolutoriu (1959) hrál nejprve s Janem Kačerem v ostravském Divadle Petra Bezruče, odkud v roce 1965 přešel do svého legendárního angažmá v tehdy velice populárním pražském Činoherním klubu. V roce 1974 přesídlil do Českého Krumlova, později hrál i v Chebu a Českých Budějovicích (1976–1982). V roce 1983 se už natrvalo vrátil do Prahy, kde působil až do své smrti v Divadle Na zábradlí.\n\nMezi jeho nejznámější filmové role patří ztvárnění postavy Ludvy v trilogii režiséra Jaroslava Papouška o rodině Homolkových (\"Ecce homo Homolka\" (1969), \"Hogo fogo Homolka\" (1970) a \"Homolka a tobolka\" (1972)). Patřil k úspěšným televizním hercům, činný byl také v dabingu.\n\nZemřel nečekaně na následky úrazu dne 8. listopadu 1991, který mu způsobili dodnes neznámí útočníci. Česká televize jeho úmrtí zařadila i do svého dokumentárně publicistického cyklu \"Nevyjasněná úmrtí\".\n\n\n"}
{"id": "368879", "url": "https://cs.wikipedia.org/wiki?curid=368879", "title": "Laurent Pokou", "text": "Laurent Pokou\n\nLaurent Pokou N´Dri (8. říjen 1947, Abidžan – 13. listopadu 2016, Abidžan) byl fotbalista z Pobřeží slonoviny a útočník francouzského týmu Stade Rennais a reprezentačního týmu Pobřeží slonoviny.\n\nPokou byl dvakrát nejlepším střelcem Afrického poháru národů. Na turnaji v Etiopii v roce 1968 skóroval šest gólů a v roce 1970 v Súdánu osm gólů, včetně 5 gólů v jednom zápase proti Etiopii, ve kterém Pobřeží slonoviny vyhrálo 6:1. Tento výkon mu přidělil přezdívku L´homme d´Asmara (muž z Asmary). Se čtrnácti góly je také druhým nejlepším střelcem turnaje historie, za Kameruncem Samuelem Eto´oem, který překonal Pokouův rekord na Africkém poháru národů v roce 2008.\n"}
{"id": "368881", "url": "https://cs.wikipedia.org/wiki?curid=368881", "title": "Ana Caram", "text": "Ana Caram\n\nAna Caram (* 1. října 1958, São Paulo, Brazílie) je brazilská zpěvačka, kytaristka a flétnistka známá interpretací stylu bossa nova a MPB. Pro svůj hedvábně jemný hlas a styl je srovnávána s Astrud Gilbertovou.\n\nAna Caram se narodila v São Paulu v hudební rodině. Na univerzitě v São Paulu vystudovala skladbu a dirigování. Po nevýrazných začátcích přišel úspěch po setkání Any Caram s Paquitem D'Riverou na festivalu ve Finsku. Jejich pozdější společné vystoupení v Carnegie Hall v New Yorku přineslo nahrávací smlouvu s hudebním vydavatelstvím Chesky Records. Již na svém prvním albu \"Rio After Dark\" spolupracovala se zakladatelem stylu bossa nova Antoniem Carlosem Jobimem.\n\n\n\n"}
{"id": "368887", "url": "https://cs.wikipedia.org/wiki?curid=368887", "title": "Vauxhall Motors", "text": "Vauxhall Motors\n\nVauxhall Motors je anglický výrobce aut. Jeho současné modely jsou automobily Opel s volantem na pravé straně. Od roku 2017 je značka součástí skupiny Groupe PSA, mezi roky 1925 a 2017 byla součástí koncernu General Motors.\n\nAlexander Wilson založil společnost ve Vauxhall, Londýn roku 1857. Původní společnost Alex Wilson and Company a potom Vauxhall Iron Works vyráběla čerpadla a lodní motory. V roce 1903 sestavili první auto (se sílou pěti koní, dvěma převody a žádnou zpátečkou). Roku 1905 firma přesídlila do Lutonu, aby se mohla snadněji rozšiřovat. Společnost pokračovala pod jménem Vauxhall Iron Works do roku 1907, kdy byl přijat název Vauxhall Motors. Byla charakteristická sportovními modely, ale po první světové válce začali s prostšími produkty.\n\nLogo s gryfem, které se stále používá, je odvozeno z erbu Faulke de Breaute, žoldnéřského vojáka, který v 13. století sloužil Janu Bezzemkovi. Dům, který postavil, Fulk's Hall, byl tehdy známý jako Vauxhall. Emblém byl původně hranatý, nyní je ale kulatý.\n\nNásledující přehled zahrnuje automobily v nabídce značky v září 2017:\n"}
{"id": "368892", "url": "https://cs.wikipedia.org/wiki?curid=368892", "title": "Kitwe", "text": "Kitwe\n\nKitwe je třetí největší město Zambie s 363 734 obyvateli (sčítání lidu v roce 2000). Je centrem měděného pásu, regionu v Zambii, kde se těží měď. Leží v provincii Copperbelt s celou řadou dolů na severozápadním a západním okraji provincie.\n\nKitwe má množství čtvrtí a předměstí včetně Nkana East, Nkana West, Mindolo a Garneton. Městu se někdy říká Kitwe-Nkana. Vedle dolů má město oblasti lehkého průmyslu. Vyrábí stavební materiály, nábytek a spotřební zboží.\n\nV Kitwe jsou dva hlavní podzemní doly. Nkana na jihozápadě a Mindolo na severozápadě. V dole Nkana je úpravna, vysoká pec a rafinérie, ale také kobaltový agregát, produkující 1 800 tun ročně, který provozuje společnost Mopani Copper Mines. Okolo obou dolů jsou rozsáhlé oblasti hlušiny a přímo v centru města dvě menší hlušinové přehrady. V oblasti se také nachází dva menší smaragdové doly.\n\nKitwe leží na konci zambijské železniční cesty z Livingstonu, Lusaky a Ndoly, ale nákladní tratě pokračují až do důlních měst na severozápadě. Hlavní silnice přes Měděný pás probíhá od jihovýchodu po severozápad přes město, do Ndoly (jako volná cesta) na jihovýchodě, a do Nchangy, Chingoly a Chililabombwe na severozápadě. Lateritová cesta běží na západ do Kasempy.\n\nLetiště Southdowns v Kitwe leží asi 12 km jihozápadně od města, ale v současné době neposkytuje pravidelné linky. V roce 2005 bylo letiště z důvodu oprav uzavřeno a neočekává se jeho další otevření. Letiště v Ndole leží 60 km na jihovýchod.\n\nV roce 1999 byl představen výměnný program pro studenty a učitele s tím, že učitelé navštěvují obecní školu Kingsmead ve Wiveliscombe v Anglii. Výměna probíhá se dvěma školami z Kitwe – střední školou Helen Kaunda a střední školou Mukuba. To odstartovalo sérii partnerství mezi zambijskými a britskými školami a v současné době je takových partnerství více než 30. V roce 2005 navštívili studenti z Kingsmeadu školy v Kitwe.\n\n\nKrajina okolo Kitwe je přitažlivým mixem mezi mírně zvlněnými lesy, farmami a řekami, jakou je např. Kafue tekoucí podél východního a jižního okraje Kitwe.\n\n\nKitwe má čtyři partnerská města:\n"}
{"id": "368897", "url": "https://cs.wikipedia.org/wiki?curid=368897", "title": "Grand Ballon", "text": "Grand Ballon\n\nGrand Ballon (něm.: \"Großer Belchen\") je nejvyšší vrchol pohoří Vogézy, ležící 25 kilometrů severozápadně od Mulhouse ve Francii.\n\nPoužívá se i název \"Ballon de Guebwiller\" podle nejbližšího města Guebwiller, které leží 8 km na východ. Podle Francouzského národního geografického institutu je přesná výška hory 1423,7 metrů nad mořem.\n\n"}
{"id": "368898", "url": "https://cs.wikipedia.org/wiki?curid=368898", "title": "Aero Ae-01", "text": "Aero Ae-01\n\nAero Ae-01 byl československý vojenský cvičný dvouplošník, který byl postaven v roce 1919. Jednalo se o licenční letoun Hansa-Brandenburg B.I.\n\nPo první světové válce získal samostatný československý stát několik rakousko-uherských letounů, které byly dislokovány na letišti v Chebu. Do služby v československém vojenském i civilním letectvu byly převzaty letouny Hansa Brandenburg B.I, Hansa Brandenburg C.I, Ansaldo SVA 10, Phönix C.I, Aviatik D.I, Anatra Anasalj, DFW B.I, LVG C.VI, Fokker B.I a další, které byly ovšem zastaralé a v nevalném technickém stavu. Později byly získány ještě další stroje (např. Albatros C.II, Albatros D.III, Rumpler C.VI, Fokker D.VII). Francie věnovala Československé armádě celkem 115 letounů z vojenských přebytků (SPAD S.VII, SPAD S.XIII, Salmson SAL.2A.2, Voisin X Bn.2 či Breguet Br.14 A.2).\n\nSamostatné Československo se však vydalo na cestu výroby vlastních vojenských letadel a Aero Ae-01 se stalo prvním typem, i když bylo vyráběné ještě na základě licence.\n\n\n"}
{"id": "368900", "url": "https://cs.wikipedia.org/wiki?curid=368900", "title": "Frits Zernike", "text": "Frits Zernike\n\nFrits (Frederik) Zernike (16. července 1888, Amsterdam, Nizozemsko – 23. března 1966, Noarden, Nizozemsko) byl nizozemský fyzik, který získal spolu v roce 1953 Nobelovu cenu za fyziku. Nobelova cena byla udělena za vypracování metody fázového kontrastu a za konstrukci fázově kontrastního mikroskopu..\n"}
{"id": "368901", "url": "https://cs.wikipedia.org/wiki?curid=368901", "title": "Bachova květová terapie", "text": "Bachova květová terapie\n\nBachova květová terapie je varianta homeopatie, která používá „esence“, výluhy květů některých rostlin. Metodu zavedl v r.1928 Edward Bach v Anglii. Podle něj je většina lidských nemocí způsobena negativním stavem mysli. Proto určil 38 květových esencí, které měly utišit takové stavy a tím vyléčit pacienta. Metoda se rozšířila do dalších zemí Evropy včetně České republiky (v Německu je např. 700 bachovských léčitelů). Používají ji dnes nejen léčitelé, ale i někteří psychoterapeuti jako pomocný prostředek. Metoda má blízko k homeopatii.\n\nDle Bacha jsou nemoci způsobené disharmonií mezi lidskou psychikou a stavem lidského těla. Léky nepůsobí chemicky, ale jsou přenašečem informace, mimo jiné zvyšujícím nedostatečné vibrace těla. Dr. Bach rozlišoval 38 různých patologických, „negativních“ duševních stavů, resp. „slabostí charakterů“ a 38 různých květin pro jejich léčení. Vhodné květiny vybral pomocí své ruky, kterou vkládal nad květinu a určoval tak její léčivou schopnost. Léky se připravují tak, že se květy, získané jen z divoce rostoucích rostlin, položí do misky s pramenitou vodou, na kterou musí po dobu 3 až 4 hodin působit slunce. Z této matečné tekutiny, konzervované brandy, se připraví v laboratoři, situované v „Bachově centru v Anglii“ v Mount Vernon, blízko Oxfordu, po ředění s alkoholem v poměru 1 : 240 „koncentrát“, z něhož se dvě kapky použijí na přípravu prodejného preparátu. Z něho pacient opět použije vždy jen dvě kapky do mixovací lahvičky či přímo pro vlastní aplikaci. Dva pacienti se stejnou lékařskou diagnózou mohou být léčeni různými esencemi, záleží na jejich vnímání situace a jejich pocitech. Bachova terapie je v dnešní době populární mimo jiné proto, že nestaví pacienta ani terapeuta do situace složitého hledání příčin daného psychického stavu, věnuje se přítomnosti a řešení aktuálních problémů. Problémy spojené s minulostí řeší paralelně bez nutnosti probírat se, často bolestivou, minulostí pacienta.\n\nPodle organizací zabývajích se květovou terapií je léčba doporučena při těchto stavech a onemocnění: úzkost/stres, deprese, celkový duševní stres, nedostatek sebejistoty, emociální a fyzické trauma, rakovina, nákaza HIV a AIDS.\n\n\nPodle systematického přehledu publikovaného v roce 2010 Edzardem Enrstem v současnosti dostupné randomizované klinické studie neprokázaly jakoukoliv účinnost této terapie. Z tohoto přehledu byly v souladu s principy medicíny založené na důkazech a pravidly pro vytváření kvalitních a věrohodných metaanalýz vyloučeny nenáhodné a nekontrolované klinické studie, hlášení jednotlivých případů a publikované řady případů.\n\nKritici Bachovy léčby tvrdí, že jde o typickou pseudovědeckou metodu s prvky homeopatie, patřící do rámce alternativní medicíny. Podle Českého klubu skeptiků Sisyfos není znám přesný způsob výroby, neexistují ověřovací studie a téměř homeopatické ředění vylučuje specifický efekt. Odborná kritika dále uvádí, že lék je neškodný, ale značné nebezpečí pro pacienta spočívá v zanedbání řádné léčby, zejména proto, že metoda může být léčiteli používána u vážných chorob, a také proto, že masivně propagovaný Bachův preparát č. 39, připravovaný ze směsi 5 koncentrátů, tzv. „Rescue Remedy“, je určen pro první pomoc i u akutních, životu nebezpečných stavů, při šoku, úrazech, infarktu, mrtvici, delirium tremens atd.\n\n\"Tento článek je převzat ze Stručného výkladového slovníku českých skeptiků, konkrétně z hesla Bachova květinová léčba, jehož autorem je Jiří Heřt.\"\n"}
{"id": "368904", "url": "https://cs.wikipedia.org/wiki?curid=368904", "title": "Jon Van Caneghem", "text": "Jon Van Caneghem\n\nJon Van Caneghem je tvůrce a producent počítačových her. Nejvíce znám je díky vytvoření hry \"Might and Magic\" a strategie \"Heroes of Might and Magic\".\n\nV roce 1983 založil Van Caneghem společnost New World Computing. V roce 1996 byla společnost přebrána společností The 3DO Company. Když v roce 2003 3DO zbankrotovala, zmizel i New World Computing. V roce 2004 vstoupil Van Caneghem do NCSoft. Krátce nato byl uveden do světové síně slávy počítačových her. V roce 2005 NCSoft opustil.\n\n25. září 2006 bylo oznámeno, že Van Caneghem společně s Larsem Buttlerem, bývalým viceprezidentem společnosti Global Online at Electronic Arts, založili novou společnost s názvem Trion World Network se sídlem v Redwood City v Kaliforni. Společnost má skloubit všechny základní schopnosti širokého pásma, poskytovat originální zábavu a definovat budoucnost médií v globálním širokém pásmu.\n"}
{"id": "368905", "url": "https://cs.wikipedia.org/wiki?curid=368905", "title": "Ďáblova čísla", "text": "Ďáblova čísla\n\nĎáblova čísla jsou americký televizní film z roku 1999. Jedná se o adaptaci historického románu napsaného Jane Yolen v roce 1988. Kniha i film vypráví o židovské dívce Haně, která se vrací v čase do roku 1942 do nacisty okupovaného Polska a prožívá život nejlepší kamarádky své babičky.\n\n\nZa filmem stojí produkční společnost Hallmark. Samotný film se natáčel v Litvě.\nVe filmu se mluví anglicky a hebrejsky. Téměř zde nepadne německé slovo.\nV úvodu s proslovem vystupuje Dustin Hoffman (není uveden v titulcích). Mnoho herců, kteří zde hrají deportované, jsou sami židovského původu.\n"}
{"id": "368907", "url": "https://cs.wikipedia.org/wiki?curid=368907", "title": "Hořcovité", "text": "Hořcovité\n\nHořcovité (\"Gentianaceae\") je čeleď vyšších dvouděložných rostlin z řádu hořcotvaré (\"Gentianales\"). Zahrnuje byliny i dřeviny vesměs se vstřícnými jednoduchými listy a čtyř nebo pětičetnými květy se srostlou korunou. Jsou rozšířeny po celém světě. Největší a nejznámější rod je hořec. Některé druhy mají význam v lékařství či v bylinném léčení. V České republice se vyskytuje 7 druhů hořců, hořečky, zeměžluč, trličník brvitý a kropenáč vytrvalý.\n\nHořcovité jsou byliny, keře a malé stromy, vzácněji i liány. Jsou mezi nimi i nezelené mykoheterotrofní byliny s redukovanými nezelenými listy (\"Voyria\" aj.) a jednoleté byliny (\"Curtia\", \"Coutoubea\"). Stonek je často křídlatý. Listy jsou vstřícné, výjimečně střídavé nebo přeslenité, jednoduché, se zpeřenou žilnatinou, často kožovité, celokrajné nebo zřídka zubaté, často přisedlé. Palisty nejsou přítomny, u většiny zástupců je však zřetelná linie nebo nízká pochva (ochrea) spojující báze řapíků. Častá je kořenová symbióza s houbami (mykorhiza).\n\nKvětenství jsou vrcholová nebo úžlabní, nejčastěji vidličnatě větvené vrcholíky, řidčeji hrozny, laty ap., někdy jsou redukována na přisedlý svazeček květů nebo jsou květy jednotlivé. Květy jsou obvykle pravidelné, oboupohlavné, 4 nebo 5četné (výjimečně až 10četné). Kalich je krátce nebo dlouze trubkovitý, řidčeji jsou kališní lístky téměř volné, často křídlatý, za plodu vytrvalý nebo opadavý. Koruna je většinou jasně zbarvená, srostlá, nejčastěji trubkovitá, řepicovitá, nálevkovitá nebo kolovitá. Tyčinky jsou v počtu odpovídajícím počtu korunních cípů, volné, přirostlé v korunní trubce nebo mezi korunními cípy. Pokud jsou v květech nektária, jsou na bázi koruny nebo semeníku. Semeník je svrchní, srostlý ze 2 plodolistů, s 1 nebo 2 komůrkami a jedinou čnělkou. Vajíček je obvykle mnoho, placentace je axilární nebo parietální nebo něco mezi. Plody jsou bobule, tobolky nebo suché a nepukavé plody. Semena jsou většinou drobná a početná, někdy křídlatá.\n\nHořcovité jsou nejčastěji opylovány hmyzem, některé tropické druhy i kolibříky a netopýry. Drobná semena z tobolek jsou pravděpodobně nejčastěji šířena větrem a deštěm, semena z dužnatých bobulí zvířaty. Duté stonky rostlin rodu \"Tachia\" jsou obývány mravenci.\n\nČeleď zahrnuje celkem přes 1650 druhů v 87 rodech. Je rozšířena celosvětově mimo pouští, polárních oblastí a extrémních poloh velehor, na všech kontinentech s výjimkou Antarktidy, je však zastoupena na ostrovech v jejím okolí. Chybí na velké většině Austrálie. Většina bylinných druhů roste v mírném až subtropickém pásu a v tropických horách (Andy, Himálaj aj.), zatímco dřevnatí zástupci jsou převážně tropičtí.\n\nNejvětší rody jsou hořec (\"Gentiana\", asi 360 druhů), hořeček (\"Gentianella\", 250), kropenáč (\"Swertia\", 135), \"Macrocarpaea\" (110), \"Halenia\" (80), \"Fagraea\" (75), \"Exacum\" (70), \"Sebaea\" (60), zeměžluč (\"Centaurium\", 50 druhů).\n\nV České květeně je čeleď zastoupena 5 rody: hořec (\"Gentiana\", 7 druhů), hořeček (\"Gentianella\", 5 + 1 vymřelý), zeměžluč (\"Centaurium\", 3 druhy), trličník brvitý (\"Gentianopsis ciliata\") a kropenáč vytrvalý (\"Swertia perennis\"). V evropské květeně jsou dále zastoupeny rody žlutnice (\"Blackstonia\") a hořepnička (\"Lomatogonium\") a druhy \"Cicendia filiformis\" a \"Halenia corniculata\".\n\nČeleď byla v historických systémech řazena do různě široce pojatého řádu hořcotvaré (\"Gentianales\").\nV dnešní taxonomii je členěna do 6 tribů:\n\nTaxonomické výzkumy ukazují blízkost rodů \"Gentiana\", \"Gentianella\" a \"Swertia\" na jedné straně a příslušnost rodu \"Gentianopsis\" k odlišné skupině rodů na straně druhé.\nPro čeleď je charakteristický obsah hořčin ze skupiny iridoidů a žlutých barviv xanthonů. U pyridinového alkaloidu gentianinu byly prokázány účinky proti malárii, amébové úplavici a antipsychotické účinky. Další alkaloidy pocházející z hořcovitých jsou např. entianadin, gentianamin a erythrocentaurin.\n\nČeleď je důležitá farmakologicky při léčení horeček, trávicích potíží a plísňových onemocnění. Nejčastěji jsou užívány rody \"Gentiana\", \"Swertia\", \"Centaurium\" a \"Gentinella\". Rostliny rodu \"Potalia\" jsou v tropické Americe používány na hadí uštknutí, otravy, sifylis a horečky, \"Tachia\" při léčení malárie. V Evropě je jako léčivka nejvíce využíván hořec žlutý a zeměžluč okolíkatá. V čínské medicíně je spíše okrajově využíván hořec \"Gentiana barbata\", v Koreji \"Gentiana scabra\".\n\nNěkteré hořcovité jsou využívány jako okrasné rostliny. Celá řada hořců se pěstuje jako skalničky. Květy jícnovky velkokvěté (\"Eustoma grandiflorum\") se prodávají řezané. Hořepník pomezní (\"Exacum affine\") je pěstován jako pokojová rostlina.\n\n\"Anthocleista\",\n\"Bartonia\",\n\"Bisgoeppertia\",\n\"Blackstonia\",\n\"Canscora\",\n\"Celiantha\",\n\"Centaurium\",\n\"Chironia\",\n\"Chorisepalum\",\n\"Cicendia\",\n\"Comastoma\",\n\"Congolanthus\",\n\"Cotylanthera\",\n\"Coutoubea\",\n\"Cracosna\",\n\"Crawfurdia\",\n\"Curtia\",\n\"Deianira\",\n\"Djaloniella\",\n\"Enicostema\",\n\"Eustoma\",\n\"Exaculum\",\n\"Exacum\",\n\"Fagraea\",\n\"Faroa\",\n\"Frasera\",\n\"Geniostemon\",\n\"Gentiana\",\n\"Gentianella\",\n\"Gentianopsis\",\n\"Gentianothamnus\",\n\"Halenia\",\n\"Hockinia\",\n\"Hoppea\",\n\"Irlbachia\",\n\"Ixanthus\",\n\"Jaeschkea\",\n\"Karina\",\n\"Lapithea\",\n\"Latouchea\",\n\"Lehmanniella\",\n\"Lisianthius\",\n\"Lomatogoniopsis\",\n\"Lomatogonium\",\n\"Macrocarpaea\",\n\"Megacodon\",\n\"Microrphium\",\n\"Monodiella\",\n\"Neblinantha\",\n\"Neurotheca\",\n\"Obolaria\",\n\"Oreonesion\",\n\"Ornichia\",\n\"Orphium\",\n\"Potalia\",\n\"Prepusa\",\n\"Pterygocalyx\",\n\"Pycnosphaera\",\n\"Rogersonanthus\",\n\"Sabatia\",\n\"Saccifolium\",\n\"Schinziella\",\n\"Schultesia\",\n\"Sebaea\",\n\"Senaea\",\n\"Sipapoantha\",\n\"Swertia\",\n\"Symbolanthus\",\n\"Symphyllophyton\",\n\"Tachia\",\n\"Tachiadenus\",\n\"Tapeinostemon\",\n\"Tetrapollinia\",\n\"Tripterospermum\",\n\"Urogentias\",\n\"Veratrilla\",\n\"Voyria\",\n\"Voyriella\",\n\"Wurdackanthus\",\n\"Zonanthus\",\n\"Zygostigma\"\n\n"}
{"id": "368912", "url": "https://cs.wikipedia.org/wiki?curid=368912", "title": "Kropenáč", "text": "Kropenáč\n\nKropenáč (\"Swertia\") je rod rostlin z čeledi hořcovitých. Jsou to jednoleté nebo vytrvalé byliny se stonkem nebo pouze s přízemní růžicí listů. Květy jsou čtyř nebo pětičetné, s nápadnými nektárii. Rod zahrnuje asi 150 druhů a je rozšířen zejména v Asii a Africe. V České republice se stejně jako v celé Evropě a Severní Americe vyskytuje pouze kropenáč vytrvalý. Analýzou DNA bylo zjištěno, že se jedná o silně parafyletický taxon a tento rod čeká spolu s celou skupinou příbuzných rodů taxonomická revize.\n\nHlavní význam kropenáčů je v lékařství. Rostliny obsahují četné aktivní látky s rozmanitými biologickými účinky, zejména xanthony. Mezi nejvýznamnější druhy náleží himálajský druh \"Swertia chirayita\", využívaný v lékařství i v tradiční medicíně.\n\nKropenáče jsou jednoleté nebo vytrvalé byliny. Některé druhy mají přímý či vystoupavý stonek, jiné jen přízemní růžici. Listy jsou vstřícné (výjimečně střídavé nebo přeslenité), celokrajné. Květy jsou čtyř nebo pětičetné, pravidelné, stopkaté, ve vrcholičnatých květenstvích, která bývají uspořádána do jednoduchých nebo latovitých thyrsů. Řidčeji jsou květenství hroznovitá, jednoduše vidličnatě větvená nebo redukovaná na jediný květ. Kalich je členěný až k bázi na 4 nebo 5 laloků, podobně i koruna. Korunní trubka je krátká, do 3 mm délky. Na cípech koruny jsou přítomna nápadná nektária v počtu 1 až 2 na každý korunní lístek. Nektária jsou buď celistvá nebo s třásnitým okrajem. Tyčinek je 4 až 5 a jsou přirostlé na bázi korunní trubky. Semeník je srostlý ze 2 plodolistů, obsahuje jedinou komůrku s mnoha vajíčky. Čnělka je krátká nebo prodloužená, zakončená paličkovitou nebo dvoulaločnou bliznou. Plodem je tobolka pukající 2 chlopněmi a obsahující mnoho drobných semen.\n\nRod kropenáč zahrnuje asi 150 druhů. Je rozšířen zejména v Asii a Africe. Centrum druhové diverzity je v horách Číny a v Himálaji. V Severní Americe a v Evropě roste jediný druh. Z Číny je uváděno 75 druhů, tedy více než polovina celkového počtu.\n\nV České republice je rod zastoupen stejně jako v celé Evropě jen kropenáčem vytrvalým. Druh je rozšířen téměř v celé Evropě s výjimkou Skandinávie, Britských ostrovů a některých oblastí jihovýchodní Evropy a roste i v západní části Severní Ameriky.\n\nV kropenáčích bylo zjištěno bezmála 200 obsahových látek. Nejbohatší skupinou jsou xanthonoidy (více než 100 různých látek), dále terpenoidy, iridoidní glykosidy a flavonoidy. Alkaloidy jsou zastoupeny méně, mezi nimi gentianin, swertinin aj. Z medicínského hlediska jsou podstatné zejména tetrahydroxované xanthony, u nichž byla zjištěna celá řada účinků (hypoglykemický, antimalarický, protirakovinný aj.). Frmakologicky je významný zejména himálajský druh \"Swertia chirayita\" (syn. \"S. chirata\"). Rostlina obsahuje hořčiny gentiopikrin, glykosidy amarogentin, amaroswerin, chiratin a řadu jiných látek. Bylo v ní zjištěno více než 20 polyhydroxylovaných xanthonů, mj. swertianin, swerchirin a mangiferin. Např. u mangiferinu bylo zjištěno, že vychytává v těle volné radikály a superoxidy a má také potenciál při léčbě neurodegenerativních onemocnění.\n\nRod \"Swertia\" je v rámci čeledi hořcovité řazen do tribu \"Gentianeae\" a subtribu \"Swertiinae\". Molekulární analýzou DNA bylo zjištěno, že se jedná o taxon velmi silně parafyletický, jehož vývojové větve jsou promíseny s větvemi celé řady jiných rodů subtribu \"Swertiinae\" (\"Bartonia\", \"Frasera\", \"Gentianopsis\", \"Halenia\", \"Megacodon\", \"Pterygocalyx\", \"Veratrilla\", \"Gentianella\", \"Jaeschkea\", \"Comastoma\" a \"Lomatogonium\"). Celou tuto příbuzenskou skupinu tak čeká velká taxonomická revize.\n\n\nNěkteré druhy kropenáčů jsou využívány v lékařství a mají zejména v Asii své místo v tradiční medicíně. Aplikují se zejména při různých trávicích a jaterních potížích. Jedním z nejvýznamnějších je himálajský druh \"Swertia chirayta\", který je v Indii, Nepálu a Bhútánu využíván zejména při různých trávicích potížích, žaludečních vředech, poškození jater ap. Rostlina je též medicínsky využívána jako antileprotikum při léčbě lepry a v kombinaci s dapsonem zlepšuje jeho účinek.\n\nV Indii je dále využíván druh \"Swertia corymbosa\", v Japonsku \"S. japonica\", v Číně \"S. pseudochinesis\" a \"S. franchetiana\".\nV Pákistánu se používá kořen \"S. petiolata\" jako oftalmintikum.\n\n"}
{"id": "368913", "url": "https://cs.wikipedia.org/wiki?curid=368913", "title": "Koskenkorva", "text": "Koskenkorva\n\nKoskenkorva Viina (jednoduše známá jako \"Koskenkorva\" nebo \"Kossu\") je nejběžnější destilátový nápoj (38 %) ve Finsku, vyráběný firmou Altia v Ilmajoki v lihovaru Koskenkorva.\n\nObilný (ječný) alkohol je vyráběn s využitím postupné destilace o 200 krocích tak, aby se vyprodukoval vysoce čistý průmyslový etanol. Nápoj se vyrábí ředěním tohoto alkoholu s pramenitou vodou a velmi malým množstvím cukru. Ačkoliv v různých jazycích je běžně znám jako vodka, ve Finsku se nenazývá \"vodka\", nýbrž \"viina\" (ze slova brännvin), \"tvrdý likér\".\n\nVedle standardní 38 % varianty téměř bez příchutě je na trhu spousta jiných variant Koskenkorvy, z nichž nejvýznamnější je asi Salmiakki Koskenkorva, známější spíše pod jménem Salmiakkikossu nebo Salmari, která je ochucená se salmiakki. Další variantou je ta samá Koskenkorva s žitem namísto ječmene, na trhu uváděná pod tím samým konceptem jako Koskenkorva Viina Ruis. Také existuje vanilková varianta nazývaná \"Vanilja Koskenkorva\". Stejným nápojem je \"Koskenkorva Vodka\", ale ta má 40 % nebo 60 % alkoholu namísto tradičních 38 %. Tato značka je určena pro zahraniční trhy. Finlandia Vodka, vodka klasifikovaná jako importní, je stejná jako 40 % Koskenkorva, ale není do ní přidáván cukr. Tuto značku prodává Altia americké společnosti Brown-Forman Corporation. Ale Altia zůstává jediným výrobcem Finlandia Vodky nejméně do roku 2017.\n\nV roce 2008 byl představen nový design pro láhve Koskenkorva Viina. Mají bílou známku, nápis Koskenkorva je černý a pod tím Viina šedý a světlehnědou kresbu ječných polí. Význačně je ukázáno číslo produktu 013. Salmiakki Koskenkorva je zcela jinou černou známku.\n\nKossu je nejchutnější chlazená, ale může být míchána např. s Colou (pak se nazývá \"Kossukola\"), s vodou Vichy (\"Kossuvissy\"), pomerančovým džusem (\"šroubovák\"), energy drinkem (\"Kossu baterie\") nebo s jistými (tvrdými) sušenkami salmiakki (Salmiakkikoskenkorva, Salmiakkikossu, Salmari). Posledně jmenovaná je často vyrobená smícháním Turkinpippuri s \"kossu\", ačkoliv možností jsou i jiné cukrovinky podobného typu a také existuje připravený salmiakki mixér k tomuto účelu. Dalším způsobem, jak si vychutnat \"kossu\", který získal nedávno na popularitě, je smícháním s Fisherman´s Friends.\n\nSpolečnost Altia vlastní finská vláda. Jako nezávislá společnost je zcela na Altii, zda přemístí svůj lihovar, kdyby byl prodán soukromému investorovi. Když vláda uvažovala o prodeji společnosti, vzrostlo proti tomuto záměru lidové hnutí. Lihovar Koskenkorva je největším kupcem produkce ječmene v této oblasti. Bez lihovaru by pěstování ječmene v tomto regionu zřejmě ustalo.\n\nNavíc Finové rozeznávají Koskenkorvu jako jeden ze symbolů země. Je nepravděpodobné, aby \"cizí Koskenkorva\" byla přijímána na finském domácím trhu. Ironií osudu spousta jiných vodek využívá symbolů Finů, jako např. Leijona se symbolem finského lva, nebo Suomi-Viina. Tyto značky jsou ale částečně vyráběny z estonských nebo jiných surovin. Koskenkorva Viina a její neslazený společník Finlandia Vodka jsou jedny z mála finských vodek, které jsou v současné době na trhu.\n\n\n"}
{"id": "368916", "url": "https://cs.wikipedia.org/wiki?curid=368916", "title": "Cornelio Bentivoglio", "text": "Cornelio Bentivoglio\n\nCornelio Bentivoglio (27. března 1668 Ferrara - 30. prosince 1732 Řím) byl titulární arcibiskup v Kartágu a kardinál římskokatolické církve.\n\nByl potomkem vlivného šlechtického rodu Bentivoglio. Získal doktorát v kanonickém i civilním právu na univerzitě ve Ferraře. Jako mladý odešel do Říma. Roku 1712 byl jmenován nunciem v Paříži. Kardinálem se stal roku 1719 (titulus San Girolamo degli Schaivoni), a španělským ministerským zmocněncem v Římě roku 1726. Je pohřben v Santa Cecilia in Trastevere.\n\nMěl zájem o umění, psal sonety a přeložil epos \"Thébané\" od římského básníka Statia.\nCornelio Bentivoglio na fiu.edu\n"}
{"id": "368918", "url": "https://cs.wikipedia.org/wiki?curid=368918", "title": "Kostel Božského srdce Páně", "text": "Kostel Božského srdce Páně\n\nKostelů zasvěcených Božskému srdci Páně je více:\n\n\n"}
{"id": "368922", "url": "https://cs.wikipedia.org/wiki?curid=368922", "title": "Kropenáč vytrvalý", "text": "Kropenáč vytrvalý\n\nKropenáč vytrvalý (\"Swertia perennis\") je rostlina z čeledi hořcovitých, rostoucí v České republice v několika pohraničních pohořích.\n\nKropenáč vytrvalý je 15 až 60 centimetrů vysoká vytrvalá rostlina s tupě trojhrannou, často fialově zabarvenou lodyhou. Listy přisedlé, dolní krátce řapíkaté, eliptické, lesklé. Na lodyze bývá celkem 2 až 6 listů. Květenství větvené (chocholičnatá lata), s 6-20 květy. Květy jsou velké, špinavě modrofialové až ocelově modré, tečkované. Korunní a kališní lístky téměř k bázi členěné.\n\nKropenáč vytrvalý roste především na horských až subalpinských prameništích a rašelinných loukách, případně na březích či v zazemněných korytech potoků. Kvete od června do srpna.\n\nKropenáč vytrvalý roste v horách střední a jižní Evropě od Pyrenejí přes střední Francii a Alpy přes Karpaty na Balkán, na rašeliništích severního Německa a Pobaltí. V Itálii byl zjištěn také na několika místech v Apeninách. Ve Švýcarsku roste takřka výhradně v Juře a severním vnějším oblouku Alp.\n\nMimo Evropy roste na Kavkaze, na Sibiři, v Japonsku a Severní Americe.\n\nKropenáč vytrvalý roste pouze v těchto pohořích – Šumava, Krušné hory, Jizerské hory, Krkonoše a Hrubý Jeseník. V Hrubém Jeseníku roste s jistotou na Skřítku, ve Velké kotlině, Malé kotlině a v PR U Slatinného potoka na okraji Žďárského potoka.\n\n \n"}
{"id": "368933", "url": "https://cs.wikipedia.org/wiki?curid=368933", "title": "Arthur Legat", "text": "Arthur Legat\n\nArthur Legat vstoupil do světa závodních vozů v roce 1926 u příležitosti slavnostního otevření okruhu v Chimay. Závody pořádané na tomto okruhu blízko francouzských hranic dostaly příznačný název Grand Prix des Frontières. Okruh byl velmi rychlý ale také nebezpečný, přesto byl hodně oblíbený jak u profesionálních tak i amatérských jezdců.\n\nV předválečném období se tu Legat zúčastnil devíti závodů a to ve většině případu s vozy Bugatti. V letech 1932 a 1933 tu zvítězil v kategorii voiturette s vozem Bugatti T37 A.\nZačátkem roku 1951 zakoupil vůz Veritas Meteor, aby se s ním v následující sezóně zúčastnil Grand Prix Belgie započítávané do mistrovství světa vozů formule 1, kterou dokončil na třináctém místě. O rok později se mu již tak nedařilo a zastaralý vůz nevydržel nápor belgické Grand Prix a Artur Legat musel ze závodu odstoupit .\n\nJeho posledním závodem byla Grand Prix des Frontières 1959 vypsaná pro sportovní vozy, půl roku na to vydaly agentury zprávu, že Artur Legat zemřel, bylo mu 61 let.\n\ntučně vyznačené závody znamenají zisk pole position\n"}
{"id": "368937", "url": "https://cs.wikipedia.org/wiki?curid=368937", "title": "Seznam rovnokřídlých v Česku", "text": "Seznam rovnokřídlých v Česku\n\nSeznam rovnokřídlých v Česku zahrnuje 94 druhů kobylek (40 druhů) a sarančí (54 druhů).\n\n\n\n"}
{"id": "368946", "url": "https://cs.wikipedia.org/wiki?curid=368946", "title": "Alabastron", "text": "Alabastron\n\nAlabastron (z řečtiny αλάβαστρον, plurál \"alabastra\") je obvykle podlouhlá starověká řecká keramická nádoba na olej či vonné látky. Její tvar zřejmě pochází z Egypta a vychází z kamenných (alabastrových) či skleněných předloh. Do Řecka se alabastra dostala kolem 7. století př. n. l.. Objevují se také v asyrské či palestinské keramice, a to buď jako importy nebo jako výrobky vzniklé inspirací řeckými či egyptskými vzory.\n\n\n"}
{"id": "368949", "url": "https://cs.wikipedia.org/wiki?curid=368949", "title": "Hořec", "text": "Hořec\n\nHořec (\"Gentiana\") je rod rostlin z čeledi hořcovitých. Jsou to byliny s jednoduchými, vstřícnými nebo přeslenitými listy a nápadnými květy. Květy jsou modrofialové, modré, purpurové, žluté nebo bílé, nejčastěji zvonkovitého tvaru. Listy mají charakteristickou souběžnou žilnatinu. Rod zahrnuje asi 360 druhů a je rozšířen zejména v mírném pásu severní polokoule a v horských oblastech. Největší počet druhů roste v Číně. Několik druhů se vyskytuje i v Austrálii a Jižní Americe. V České republice roste 7 původních druhů a jeden vysazený.\n\nHořce mají význam zejména jako skalničky a okrasné rostliny. Některé druhy náležejí mezi léčivé rostliny, zejména evropský hořec žlutý a některé asijské druhy. Hlavními obsahovými látkami jsou hořčiny.\n\nHořce jsou vytrvalé nebo řidčeji jednoleté či dvouleté byliny s vystoupavou až přímou lodyhou. Lodyhy jsou duté nebo plné, olistěné a většinou nevětvené. Oddenek bývá zkrácený, plazivý, tlustý nebo tenký, vícehlavý. Listy jsou jednoduché, lysé, vstřícné nebo řidčeji přeslenité, u některých druhů uspořádané v přízemní růžici. Žilnatina je nejčastěji souběžná, tvořená 1 až 5 hlavními žilkami jdoucími od báze k vrcholu listu. Květy jsou oboupohlavné, převážně pětičetné, řidčeji pouze čtyřčetné nebo naopak až osmičetné, jednotlivé nebo uspořádané ve víceramenných vrcholících. Květenství jsou u některých druhů hlávkovitě stažená. Květy jsou nejčastěji modrofialové nebo modré, některé druhy však mají květy žluté, nachové nebo i bílé. Kalich je pravidelný nebo dvoustranně souměrný, mělce nebo hluboce členěný ve vejčité až nitkovité kališní cípy. Koruna je trubkovitá, zvonkovitá, nálevkovitá, baňkovitá, kuželovitá nebo miskovitá, zpravidla s dlouhou korunní trubkou a krátkými cípy. Výjimkou je např. alpský hořec žlutý, který má korunu členěnou až téměř k bázi a rozestálé korunní cípy. Tyčinky jsou zanořené v korunní trubce. Semeník je srostlý ze dvou plodolistů a obsahuje 2 komůrky s mnoha vajíčky. Čnělka je obvykle krátká, řidčeji dlouhá a nitkovitá, zakončená volnými nebo srostlými bliznovými laloky. Plodem je mnohasemenná tobolka. Plody jsou zpravidla válcovité nebo vřetenovité, u některých druhů s podélnými křídly. Semena jsou drobná, bezkřídlá nebo křídlatá, s drsným, síťkovaným povrchem.\n\nRod hořec zahrnuje asi 360 druhů. Je to největší rod čeledi hořcovité. Je rozšířen s různou četností téměř po celém světě, zejména v mírném pásu a ve vyšších polohách. Těžiště druhové diverzity je v Asii, kde se vyskytuje 312 druhů. Největší počet druhů je soustředěn v horách jihozápadní Číny a přilehlé oblasti Myanmaru, kde roste 190 druhů, z toho 98 endemických. V Evropě roste 27 druhů, z toho 17 endemických. Jsou soustředěny zejména v Alpách, Pyrenejích a Karpatech. V Severní a Střední Americe roste 35 druhů, v Jižní Americe 3 druhy. Výskyt v Africe je omezen na Maroko (2 druhy). V Austrálii rostou na omezených územích ve východní části kontinentu 2 druhy.\n\nVětšina druhů hořce roste ve vyšších horských polohách v nadmořských výškách nad 1000 metrů. Druh \"Gentiana urnula\" vystupuje v Himálaji až do výšky 6000 metrů.\n\nZ České republiky je uváděno celkem 8 druhů hořců, z toho 7 původních. Většinou se jedná o horské druhy. V severních pohraničních horách roste hořec tolitovitý (\"Gentiana asclepiadea\"), na Šumavě hořec panonský (\"G. pannonica\"), v Hrubém Jeseníku hořec tečkovaný (\"G. punctata\"). V některých našich pohořích byl vysazen mohutný, žlutě kvetoucí hořec žlutý (\"G. lutea\"), pocházející z Alp, Pyrenejí a některých dalších evropských pohoří. V Krkonoších a Hrubém Jeseníku byl vysazen též hořec panonský. V Bílých Karpatech se v minulosti velmi vzácně vyskytoval hořec bezlodyžný (\"G. acaulis\"), který zde kolem roku 1970 vyhynul a později byl na jedné historické lokalitě opět vysazen. Na pokraji vyhynutí je v České republice i drobný druh hořec jarní (\"G. verna\"), který se dochoval pouze v Hrubém Jeseníku a na jedné lokalitě u Strakonic. Zbývající dva druhy hořců rostou v ČR spíše v nižších polohách. Hořec křížatý (\"G. cruciata\") je vysloveně teplomilná a vápnomilná rostlina s těžištěm výskytu v Českém Středohoří a na jižní a jihovýchodní Moravě. Hořec hořepník (\"G. pneumonanthe\") je druh vlhkých luk a pastvin. V minulosti byl poměrně hojný, dnes se již vyskytuje jen vzácně.\n\nMimo druhů rostoucích i v ČR se na Slovensku vyskytuje několik horských a vysokohorských druhů, mezi nimi hořec Clusiův (\"G. clusii\"), hořec chladnomilný (\"G. frigida\") a hořec sněžný (\"G. nivalis\"). Z českých druhů se zde naopak nevyskytuje hořec panonský a hořec bezlodyžný.\n\nZ Alp je uváděno okolo 26 druhů hořců.\nZ mohutnějších druhů roste téměř v celých Alpách nápadný hořec žlutý (\"G. lutea\"), dále hořec tečkovaný (\"G. punctata\") a hořec tolitovitý (\"G. asclepiadea\"). Ve východní části Alp roste též hořec panonský (\"G. pannonica\"), v západní části hořec nachový (\"G. purpurea\") a na jihozápadě žlutě kvetoucí druh \"Gentiana villarsii\". Z útlejších druhů náleží mezi rozšířené druhy hořec hořepník (\"G. pneumonanthe\"), hořec sněžný (\"G. nivalis\"), hořec křížatý (\"G. cruciata\"), hořec bezlodyžný (\"G. acaulis\") a hořec Clusiův (\"G. clusii\"), další druhy pak mají omezenější areály výskytu. Vyskytuje se zde také celá řada drobnějších a navzájem často dosti podobných druhů, jako je hořec jarní (\"G. verna\"), hořec okrouhlolistý (\"G. orbicularis\"), \"Gentiana bavarica\" nebo \"G. brachyphylla\".\n\nMezi zásadní obsahové látky hořců náležejí zejména monoterpenické hořčiny. V oddenku hořce žlutého je obsažen zejména gentiopikrosid, swertiamarin, swerosid a amarogentin. Nejvíce hořkou složkou je amarogentin. Dále je obsažen alkaloid gentiosid, xanthony, stopy silice aj. Podobné látky jsou obsaženy i v asijském druhu \"Gentiana scabra\", který však neobsahuje amarogentin.\n\nTaxonomické vymezení rodu \"Gentiana\" bylo v minulosti dosti neustálené. Někteří taxonomové pojímali rod široce a zahrnovali do něj i ostatní blízce příbuzné rody (\"Gentianella\", \"Gentianopsis\" aj.). Jiní upřednostňovali úzké pojetí, které v extrémní podobě redukovalo rod \"Gentiana\" pouze na 5 druhů z nominátní sekce, zatímco ostatní druhy byly rozčleněny až do 12 nově založených rodů. Z českých autorů toto pojetí zastával např. Holub. Úzké pojetí je použito i v Dostálově díle Nová květena ČSSR. V pojetí které mezi taxonomy nakonec převládlo bylo mimo rodu \"Gentiana\" uznáváno dalších 7 blízce příbuzných rodů: \"Gentianella\", \"Gentianopsis\", \"Comastoma\", \"Crawfurdia\", \"Tripterospermum\", \"Pterygocalyx\" a \"Megacodon\". Toto pojetí bylo upřednostněno např. v díle Flora Europaea, ve Flóře Číny aj. a v souladu s ním je i taxonomie hořců v Květeně ČR.\n\nRod je členěn do 15 sekcí (Ho & Liu, 1990).\n\nNěkteré druhy hořců jsou pěstovány jako okrasné rostliny, zejména hořec tolitovitý, který místy (např. v Průhonickém parku) i zplaňuje. Četné druhy jsou pěstovány jako skalničky.\n\nHořec žlutý je používán jako léčivá rostlina a slouží v výrobě hořkých likérů. K těmto účelům se i pěstuje. Používanou částí je oddenek, který má silně hořkou chuť. Podává se zejména při různých trávicích potížích a slabé činnosti jater a žlučníku. Zevně se aplikuje na nehojící se rány. Někdy se pěstují i jiné hořce, zejména hořec panonský a hořec tečkovaný. Himálajský druh \"Gentiana kurroo\" je využíván v tradiční indické medicíně. Rovněž v místní medicíně dalších asijských zemí jsou hořce využívány, např. v Číně, Mongolsku, Koreji aj.\n\n"}
{"id": "368958", "url": "https://cs.wikipedia.org/wiki?curid=368958", "title": "Angelo Maria Ripellino", "text": "Angelo Maria Ripellino\n\nAngelo Maria Ripellino (4. prosince 1923, Palermo, Itálie – 21. dubna 1978, Řím, Itálie) byl italský slavista, básník, překladatel z češtiny a ruštiny a spisovatel.\n\nNarodil se v Palermu, od dětství ale žil v Římě. Vystudoval slavistiku, byl znalcem polské, ruské a české literatury. Byl profesorem slavistiky v Římě. V roce 1947 se oženil s českou romanistkou Elisou Hlochovou (Ela Ripellino), která byla jeho spolupracovnicí při překladech české prózy a poesie do italštiny. Ripellino mnohokrát navštívil Prahu. Protože ostře odsoudil invazi sovětských vojsk v srpnu 1968, nemohl se do milované Prahy už nikdy vrátit. Zemřel v Římě v roce 1978.\n\nZ češtiny překládal například: Halase, Holana, Horu, Koláře, Ortena, Seiferta, Wolkera a Zahradníčka.\n\nJeho první kniha \"Storia della poesia ceca contemporanea\" (Dějiny současné české poezie, česky 2019) vyšla v čtyřech stech číslovaných exemplářích v Římě v roce 1950. Charakterizuje ji provázanost literatury a výtvarného umění, která určuje ráz Ripellinova chápání a výkladu české kultury.\n\nZcela mimořádným dílem je jeho kniha esejů \"Praga magica\" (Magická Praha) 1973. Byla přeložena do angličtiny, francouzštiny, němčiny, polštiny a nizozemštiny. Česky vyšla nejprve v nakladatelství Index v Kolíně nad Rýnem, 1978 a nakonec i v Praze (přeložili Alena Hartmanová a Bohumír Klípa, Odeon, 1992, ISBN 80-207-0383-7)\n\n\n"}
{"id": "368962", "url": "https://cs.wikipedia.org/wiki?curid=368962", "title": "Bogomilství", "text": "Bogomilství\n\nBogomilství byl za křesťanství sám sebe označující náboženský směr, označovaný někdy jako dualistický, gnostický, či jako příbuzný s manicheismem. Podnětem k jeho vzniku byla mimo jiné misijní činnost křesťanů označovaných jako tzv. \"Paulikiáni\" (sami sebe tak nenazývali), kteří působil v Malé Asii (Arménii a Palestině). Takzvaní bogomilové sami sebe nazývali pojmem \"„křesťané“\" a v jejich řadách se aktivně uplatnili i nižší křesťanští duchovní.\n\nOd 10. do 15. století se bogomilské křesťanství udrželo na Balkáně, především v oblasti Bulharska a Bosny a Hercegoviny. Podle některých pramenů přispěla misijní činnost bogomilů v Itálii a jižní Francii ke vzniku hnutí patarenů, valdenských a katarů.\n\nZa zakladatele tohoto ke křesťanství se hlásícího náboženského proudu, který byl byzantskou i římskou církví vnímán jako hereze, je považován Bogomil (Bogumil), jenž působil jako venkovský kněz v Bulharsku v 10. století a který měl v počátcích tohoto hnutí vůdčí význam. Samo pojmenování \"„bogomil“\" má význam \"„Boha milující“\" a je zmiňováno řadou dochovaných antibogomilských dokumentů, mezi které patří např. Beseda proti Bogomilům.\n\nNa vznik hnutí silně působily sociální poměry a odpor proti byzantské kultuře a jejímu společenskému řádu. Bogomilové mnohdy pocházeli z utlačovaných sociálních vrstev, kritizovali zesvětštění společnosti i byzantské církve, kladli důraz na mravnost, protestovali proti tlaku světské i církevní vrchnosti, odmítali princip nadvlády, světské právo, soudy, přísahy a trest smrti a užívání násilí. Žádali sociální spravedlnost a rovnost.\n\nO učení a víře takzvaných bogomilů se dozvídáme pouze z polemických spisů namířených proti jejich víře, protože jejich vlastní literatura byla ničena. V náboženské rovině bogomilové podle dochovaných zpráv uznávali existenci Boha a ďábla, v ďáblu však neviděli bytost Bohu rovnou, ale padlého anděla – ďábel stvořil hmotný svět, vedle něhož existuje duchovní svět boží. Duše člověka je od Boha, ale odloučila se od něho, takže upadla v moc ďábla, jenž ji spoutal tělem. K dílu ďábla tak patří i udržování života, tedy i manželství a plození dětí – z toho důvodu někteří z bogomilů, působící prakticky jako bogomilští duchovní, žili v celibátu, avšak řadoví bogomilští věřící žili manželským životem. Protože věřili, že pravý Bůh se nechce spojit s nečistou hmotou, odmítali církevní učení o Kristově současném plném božství i lidství, zpochybňovali Kristovu smrt na kříži a zmrtvýchvstání. Ježíš Kristus podle jejich víry nespasil svět svou obětí, ale svým učením. Odmítali dále církevní svátosti, znamení kříže, ctění Panny Marie, náboženské obrazy, chrámy, bohoslužebné obřady, kněžství. Římskou i byzantskou církev odmítali jako závadnou verzi křesťanství, zkaženou od doby císaře Konstantina. Sami se chápali jako očišťovatelé Kristova učení k jeho původní podobě a věřili, že tvoří pravou církev. Jejich hnutí mělo laický ráz – měli prostá shromáždění věřících s modlitbami a výklady těch částí Bible, které uznávali. Brali zřetele na individuální uplatnění a spoléhali se na vlastní schopnost ke kázání. Časem se mezi bogomily vytvořila vrstva věřících, kteří se rozhodli žít v celibátu, nejíst maso, vejce máslo sýry a nepít víno, zatímco zbylí věřící se řídili jejich vedení, ale sami nežili natolik asketickým životem, měli děti a neodpírali ani vojenskou službu.\n\nPůvodní bogomilové odmítali Starý zákon a řídili se pouze Novým zákonem. Pozdější byzantští bogomilové učinili výjimku u starozákonních Žalmů a Knih proroků. Nepřijímali však Písmo doslovně. Základem jejich učení bylo přesvědčení, že to, co je viditelné, je zlé.\n\nŠíření bogomilství (a koneckonců i jiných dualistických výkladů křesťanské věrouky) bylo v Byzantské říši považováno za velmi závažný problém. Objevovalo se čas od času v průběhu různých století ve všech okrajových oblastech říše (tedy kromě Balkánu, kde bylo hlavně bogomilství rozšířeno i v oblastech Levanty). Bogomilské knihy byly páleny (proto se také nedochovala žádná díla), věřící byli souzeni a zavíráni do vězení, či zabíjeni. Nezřídka jim také byl přisuzován sodomitismus a jiné sexuální úchylky. S úpadkem byzantské moci na Balkáně museli problém šířícího se bogomilství řešit také i nastupující středověké státy – Srbsko, kterému vládli Nemanjići, a Bulharsko. Po tom, co se sv. Vladimír na přelomu 10. a 11. století nechal pokřtít, pronikli bogomilové i na Kyjevskou Rus. Ze Srbska byli nuceni stáhnout se do Bosny, kde se jejich víra podle některých badatelů stala oficiálním náboženstvím Bosenské církve až do prosazení islámu. Na území Byzance zprávy o bogomilech mizí v době po pádu Konstantinopole roce 1453, v Bulharsku v polovině 18. století Právě souvislost s jejich vysokým a pozdním výskytem v Bulharsku (jakož i vznik sekty tamtéž) dal vzniknout hanlivým výrazům v různých evropských jazycích, jako např. bougre ve francouzštině, bugger v angličtině či buzerant v češtině.\n\n\n"}
{"id": "368966", "url": "https://cs.wikipedia.org/wiki?curid=368966", "title": "Oscar Gustave Rejlander", "text": "Oscar Gustave Rejlander\n\nOscar Gustave Rejlander (1813 Švédsko – 18. ledna 1875 Londýn) byl piktorialistický fotograf.\n\nOscar Gustave Rejlander se narodil ve Švédsku roku 1813. Výtvarné vzdělání nabyl v Římě, kde kromě studia maloval portréty a kopíroval staré mistry. V roce 1841 odešel do Anglie.\n\nZačal fotografovat nejprve za účelem pořízení skic pro své obrazy. Později si však otevřel fotoateliér a vydělával si portrétováním. V polovině padesátých let také učil fotografovat Lewise Carrolla.\n\nRoku 1854 začal Rejlander experimentovat se skládáním obrazů z více negativů. První fotomontáž ze 3 snímků vystavoval v prosinci 1855. Následujícím rokem byl zvolen členem londýnské \"Královské fotografické společnosti\".\n\nV roce 1857 vystavil Rejlander v Manchesteru na výstavě soudobého umění alegorickou fotomontáž \"Dva způsoby života\". Snímek o rozměrech 40×80 cm se skládal ze 30 záběrů. 25 modelů znázorňuje na jedné polovině ctnosti a na druhé zábavu a neřesti. Fotografie vyvolala pohoršení i nadšení. Uznání se autorovi dostalo od královny Viktorie, která fotografii zakoupila pro prince Alberta. Vzhledem k nákladnosti alegorických fotomontáží a neporozumění ze strany veřejnosti se Rejlander časem vrátil k portrétní fotografii, která jej však rovněž nedokázala materiálně zajistit. Po smrti vikomtesy Clementiny Hawarden napsal nekrolog zveřejněný 27. ledna 1865 v časopise British Journal of Photography. Asi v polovině 60. let se věnoval cyklu dětí bez domova \"Děti z ulice\" (\"The Street Urchins\"). Snímky vypadají jako sociální dokument z ulice, ale v některých případech se jedná a pečlivě aranžované a retušované snímky z ateliéru.\n\nRejlander spolupracoval s Charlesem Darwinem, pro jehož publikaci \"Projev citů u člověka a zvířete\", která vyšla v roce 1873, pořídil 28 fotografií. Byl výborným kreslířem, fotografie nazvětšoval, překreslil křídou, opět nafotografoval a nechal otisknout v Darwinově knize.\n\n\n"}
{"id": "368983", "url": "https://cs.wikipedia.org/wiki?curid=368983", "title": "Skyros", "text": "Skyros\n\nSkyros (řecky Σκύρος) je řecký ostrov v Egejském moři. Ostrov je kopcovitý, typickým stromem jsou pinie. Na jeho pobřeží se nachází řada písečných pláží, pro svoji izolovanost však není zahraničními rekreanty příliš vyhledávaný. Největším sídlem je Skyros, zvaná také \"Chora\". Řecké vojenské letectvo udržuje na ostrově strategicky položeném na jižním konci souostroví Severní Sporady základnu, letiště je využíváno i turisty. Na ostrově žije endemická rasa poníků.\n\nV obci, obecní jednotce resp. v komunitě žilo v roce 2011 2994 obyvatel. Celkem je v obci 19 sídel, z nichž 15 je na hlavním ostrově Skyros a čtyři v roce 2011 bez stálých obyvatel jsou na ostrůvcích Skyropoúla, Sakarino, Exo Podies a Mesa Podia. Sídla na ostrově Skyros s uvedením počtu obyvatel v závorce jsou Skyros (1657), Molos (618), Trachi (196), Linaria (116), Aspous (107), Acherounes (65), Achilli (53), Kaslamitsa (43), Kalikri (43), Nifi (31), Loutro (28), Peykos (24), Atsitsa (13), Kira Panagia (0), Mela (0).\n\nOstrov byl osídlen od nepaměti, v lokalitě Palamari se našly nádoby pelasgického původu. Podle legendy se na Skyru skrýval Achilles, aby nemusel do Trojské války, narodil se tu také jeho syn Neoptolemos. V klasických dobách patřil ostrov Athéňanům, později ho ovládaly Římská říše, Byzantská říše, Benátská republika a Osmanská říše, od roku 1821 je součástí Řecka. Na ostrově je pohřben anglický básník Rupert Brooke, který zemřel ve zdejším přístavu v roce 1915.\n"}
{"id": "368990", "url": "https://cs.wikipedia.org/wiki?curid=368990", "title": "Mistrovství světa v ledním hokeji 1987", "text": "Mistrovství světa v ledním hokeji 1987\n\n52. Mistrovství světa a 63. mistrovství Evropy se hrálo ve dnech 17. dubna - 3. května 1987 ve Vídni v Rakousku.\n\nMistrovství světa bylo rozděleno na dvě části. V první se všech osm účastníků utkalo systémem každý s každým. První čtyři týmy pak postoupily do finálové skupiny, další čtyři do skupiny o udržení. Ve finálové skupině se předchozí výsledky nezapočítávaly, zatímco ve skupině o udržení se započítávaly všechny výsledky z první části. Výsledky vzájemných utkání evropských týmů, sehraných v první části, stanovily pořadí mistrovství Evropy. Vítěz finálové skupiny stal mistrem světa, poslední tým ze skupiny o udržení sestupoval do skupiny B.\n\nK = utkání Československo - USA 4:2 bylo pro doping hráče Scotta Younga (USA) kontumováno 4:0 ve prospěch ČSSR.\n SSSR – Švýcarsko 13:5 (6:1, 3:2, 4:2)\n\n17. dubna 1987 (10:00) – Vídeň (Wiener Stadthalle)\nBranky SSSR: 1:41 Vjačeslav Bykov, 10:07 Valerij Kamenskij, 11:13 Valerij Kamenskij, 16:07 Andrej Chomutov, 17:40 Alexander Semak, 18:04 Vladimir Krutov, 23:11 Vladimir Krutov, 29:09 Andrej Chomutov, 34:44 Valerij Kamenskij, 48:00 Sergej Starikov, 50:10 Vladimir Krutov, 54:39 Sergej Makarov, 59:35 Alexej Gusarov\nBranky Švýcarska: 7:22 Peter Schlagenhauf, 27:08 Reto Dekumbis, 29:39 Peter Jaks, 44:33 Reto Dekumbis, 52:13 Bruno Rogger\nRozhodčí: Tyszkiewicz (POL) – Lipina (TCH), Korentschnig (AUT)\nVyloučení: 7:4 (2:0)\nDiváků: 2 000\n\n17. dubna 1987 (13:00) – Vídeň (Wiener Stadthalle)\nBranky Švédska: 5:14 Lars Karlsson, 19:22 Lars Molin, 20:28 Thomas Eklund\nBranky SRN: nikdo\nRozhodčí: Šubrt (TCH) – Prusov, Gerasimov (URS)\nVyloučení: 6:4 (1:0)\nDiváků: 4 000\n\n17. dubna 1987 (16:00) – Vídeň (Wiener Stadthalle)\nBranky Československa: 2:41 Petr Vlk, 15:09 Jiří Šejba, 16:10 David Volek, 31:13 Miloslav Hořava, 38:11 Igor Liba\nBranky Finska: 39:21 Jarmo Kuusisto, 48:28 Timo Jutila\nRozhodčí: Banfield (CAN) – von de Fenn (GER), Lundström (SWE)\nVyloučení: 11:12 (2:1)\nDiváků: 3 500\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nFinsko: Jarmo Myllys – Hannu Virta, Arto Ruotanen, Timo Jutila, Jarmo Kuusisto, Teppo Numminen, Pekka Laksola – Jari Torkki, Pekka Järvelä, Risto Kurkinen – Petri Skriko, Risto Jalo, Raimo Summanen – Reijo Mikkolainen, Janne Ojanen, Timo Susi – Karl Jalonen, Christian Ruuttu, Jukka Seppo.\n\n17. dubna 1987 (19:30) – Vídeň (Wiener Stadthalle)\nBranky Kanady: 14:02 Troy Murray, 21:02 Barry Pederson, 52:24 Dan Quinn\nBranky USA: 50:56 Tom Kurvers\nRozhodčí: Jalarvo – Venhenen (FIN), Kunz (SUI)\nVyloučení: 4:5\nDiváků: 8 000\n\n18. dubna 1987 (13:00) – Vídeň (Wiener Stadthalle)\nBranky Finska: 5:49 Raimo Summanen, 26:55 Karl Jalonen, 35:13 Risto Kurkinen\nBranky Švýcarska: 2:38 Gaetan Boucher, 29:35 Peter Jaks\nRozhodčí: Hart (USA) – Hausner (AUT), Lipina (TCH)\nVyloučení: 3:4 (2:1)\nDiváků: 2 500\n\n18. dubna 1987 (16:00) – Vídeň (Wiener Stadthalle)\nBranky USA: 29:40 Brian Erickson, 56:12 Ron Wilson\nBranky Švédska: 2:24 Robert Nordmark, 20:44 Bengt Åke Gustafsson, 27:09 Thomas Eklund, 29:21 Matti Pauna, 35:29 Mats Kihlström, 57. Thomas Eklund\nRozhodčí: Morozov (URS) – Vanhanen (FIN), Kunz (SUI)\nVyloučení: 11:4 (1:2)\nDiváků: 2 500\n\n18. dubna 1987 (16:00) – Vídeň (Donaupark-WIG Halle)\nBranky SRN: nikdo\nBranky SSSR: 32:35 Sergej Starikov, 35:32 Vjačeslav Bykov, 38:52 Igor Larionov, 49:35 Jurij Chmylov, 51:52 Sergej Makarov, 55:17 Igor Larionov, 57:04 Vjačeslav Bykov\nRozhodčí: Banfield (CAN) – Korentschnig (AUT), Gerasimov (URS)\nVyloučení: 10:8 (0:3, 0:1)\nDiváků: 1 500\n\n18. dubna 1987 (19:30) – Vídeň (Wiener Stadthalle)\nBranky Československa: 42:24 Dušan Pašek\nBranky Kanady: 59:45 Anthony Tanti\nRozhodčí: Lindgren (SWE) – von de Fenn (GER), Lundström (SWE)\nVyloučení: 7:7 (1:0)\nDiváků: 8 500\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nKanada: Sean Burke – Craig Hartsburg, Zarley Zalapski, Bob Rouse, Doug Bodger, Bruce Driver – Dirk Graham, Keith Acton, Dino Ciccarelli – Anthony Tanti, Barry Pederson, Brian Bellows – Kirk Muller, Mike Foligno, Dan Quinn – Kevin Dineen, Troy Murray, Allan Secord.\n\n20. dubna 1987 (13:00) – Vídeň (Wiener Stadthalle)\nBranky Finska: 17:47 Petri Skriko\nBranky SRN: 26:02 Miroslaw Sikora, 26:43 Udo Kiessling, 37:42 Helmut Steiger\nRozhodčí: Morozov – Prusov (URS), Gerasimov (URS)\nVyloučení: 3:4\nDiváků: 5 000\n\n20. dubna 1987 (16:00) – Vídeň (Wiener Stadthalle)\nBranky SSSR: 2:31 Anatolij Semjonov, 6:48 Vladimir Krutov, 7:11 Sergej Světlov, 14:46 Sergej Světlov, 15:11 Michail Vasiljev, 21:49 Sergej Světlov, 27:27 Alexej Kasatonov, 36:56 Valerij Kamenskij, 38:20 Anatolij Semjonov, 45:37 Vjačeslav Bykov, 50:18 Vladimir Krutov\nBranky USA: 19:01 Craig Janney, 54:03 Aaron Broten.\nRozhodčí: Jalarvo (FIN) – von de Fenn (GER), Lundström (SWE)\nVyloučení: 4:10 (4:1) + Wollanin na 10 min.\nDiváků: 4 000\n\n20. dubna 1987 (16:00) – Vídeň (Donaupark-WIG Halle)\nBranky Kanady: 8:54 Doug Bodger, 16:13 Barry Pederson, 40:47 Anthony Tanti, 44:50 Keith Acton, 47:29 Anthony Tanti, 48:57 Dino Ciccarelli\nBranky Švýcarska: 32:53 Peter Schlagenhauf.\nRozhodčí: Karandin (URS) – Korentschnig, Hausner (AUT)\nVyloučení: 9:8 (3:0)\nDiváků: 1 000\n\n20. dubna 1987 (19:30) – Vídeň (Wiener Stadthalle)\nBranky Československa: 02:31 Miloslav Hořava, 17:14 Luděk Čajka, 23:28 Libor Dolana\nBranky Švédska: 30:10 Bengt Åke Gustafsson, 59:01 Thomas Eklund\nRozhodčí: Hart (USA) – Vanhanen (FIN), Kunz (SUI)\nVyloučení: 9:10 (1:0)\nDiváků: 7 000\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nŠvédsko: Åke Lilljebjörn – Robert Nordmark, Mats Kihlström, Tommy Albelin, Anders Eldebrink, Lars Karlsson, Peter Andersson – Håkan Loob, Bengt Åke Gustafsson, Håkan Södergren – Peter Sundström, Lars Molin, Mikael Andersson – Thomas Eklund, Anders Carlsson, Lars Gunnar Pettersson – Thomas Sandström, Thomas Rundqvist, Matti Pauna.\n\n21. dubna 1987 (13:00) – Vídeň (Wiener Stadthalle)\nBranky SRN: 4:09 Miroslaw Sikora, 20:09 Helmut Steiger, 23:21 Daniel Held, 30:23 Roy Rödger, 49:24 Harald Kreis\nBranky Kanady: 25:44 Dino Ciccarelli, 37:57 Anthony Tanti, 51:19 Kevin Dineen\nRozhodčí: Šubrt (TCH) – Lundström (SWE), Hausner (SUI)\nVyloučení: 6:6\nDiváků: 4 000\n\n21. dubna 1987 (16:00) – Vídeň (Wiener Stadthalle)\nBranky Švédska: 0:29 Thomas Sandström, 3:56 Håkan Södergren, 10:49 Lars Gunnar Pettersson, 13:07 Matti Pauna, 18:04 Mikael Andersson, 21:28 Anders Carlsson, 28:00 Jonas Bergqvist, 29:23 Håkan Södergren, 32:56 Håkan Södergren, 36:40 Anders Eldebrink, 54:25 Peter Sundström, 55:43 Thomas Sandström\nBranky Švýcarska: 44:01 Pietro Cunti\nRozhodčí: Tyszkiewicz (POL)- Prusov (URS), Gerasimov (URS)\nVyloučení: 5:4\nDiváků: 3 000\n\n21. dubna 1987 (16:00) – Vídeň (Donaupark-WIG Halle)\nBranky USA: 41:23 Jimmy Carson, 44:45 Tom Kurvers\nBranky Finska: 2:14 Teppo Numminen, 8:13 Jari Torkki, 29:10 Pekka Järvelä, 29:48 Jari Torkki, 37:49 Pekka Järvelä\nRozhodčí: Banfield (CAN) – Lipina (TCH), von de Fenn (GER)\nVyloučení: 9:7 (0:1) + Jim Johnson na 10 min.\nDiváků: 1 500\n\n21. dubna 1987 (19:30) – Vídeň (Wiener Stadthalle)\nBranky Československa: 43:36 Libor Dolana\nBranky SSSR: 27:53 Vjačeslav Fetisov, 29:46 Igor Larionov, 39:36 Sergej Starikov, 42:41 Vjačeslav Fetisov, 48:43 Alexej Kasatonov, 56:36 Vjačeslav Bykov\nRozhodčí: Lindgren (SWE) – Vanhanen (FIN), Kunz (SUI)\nVyloučení: 6:6 (0:2, 0:1)\nDiváků: 8 000\n\nČSSR: Dominik Hašek – Antonín Stavjaňa, Bedřich Ščerban, Drahomír Kadlec, Jaroslav Benák, Luděk Čajka, Miloslav Hořava – Libor Dolana, Jiří Kučera, Petr Vlk – David Volek, Jiří Hrdina, Jiří Doležal – František Černý, Dušan Pašek, Jiří Šejba – Rostislav Vlach, Vladimír Růžička, Igor Liba.\n\nSSSR: Jevgenij Bělošejkin – Alexej Kasatonov, Vjačeslav Fetisov, Sergej Starikov, Igor Stělnov, Alexej Gusarov, Vasilij Pěrvuchin – Sergej Makarov, Igor Larionov, Vladimir Krutov - Andrej Chomutov, Vjačeslav Bykov, Valerij Kamenskij – Sergej Světlov, Anatolij Semjonov, Sergej Prjachin – Michail Vasiljev, Alexander Semak, Jurij Chmylov.\n\n23. dubna 1987 (13:00) – Vídeň (Wiener Stadthalle)\nBranky SSSR: 22:33 Alexej Kasatonov, 25:27 Vladimir Krutov, 42:55 Igor Larionov, 49:14 Sergej Světlov\nBranky Finska: nikdo\nRozhodčí: Šubrt (TCH) – Lundström (SWE), von de Fenn (GER)\nVyloučení: 5:5 (1:0)\nDiváků: 4 000\n\n23. dubna 1987 (16:00) – Vídeň (Wiener Stadthalle)\nBranky USA: 22:51 Tony Granato, 29:43 Brian Erickson, 34:48 Brian Leetch, 39:49 Aaron Broten, 42:11 Brian Lawton, 53:09 Kevin Stevens\nBranky SRN: 2:05 Dieter Medicus, 54:20 Georg Holzmann, 57:27 Udo Kiessling, 58:09 Udo Kiessling.\nRozhodčí: Lindgren (SWE) – Lipina (TCH), Prusov (URS)\nVyloučení: 11:6 (2:2)\nDiváků: 4 000\n\n23. dubna 1987 (16:00) – Vídeň (Donaupark-WIG Halle)\nBranky Československa: 27:28 Libor Dolana, 28:58 David Volek, 45:34 Libor Dolana, 50:30 Vladimír Růžička, 57:23 Igor Liba\nBranky Švýcarska: 24:10 Thomas Vrabec, 27:03 Gaetan Boucher\nRozhodčí: Jalarvo (FIN) – Korentschnig, Hausner (AUT)\nVyloučení: 4:5 (0:1, 1:0)\nDiváků: 2 000\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Miloslav Hořava, Drahomír Kadlec – David Volek, Jiří Hrdina, Rostislav Vlach – Dušan Pašek, Jiří Šejba, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nŠvýcarsko: Olivier Anken – Andreas Ritsch, Bruno Rogger, Jakob Kölliker, Fausto Mazzoleni, Eduard Rauch, Marco Müller, Sandro Bertaggia – Jörg Eberle, Alfred Lüthi, Thomas Vrabec – Peter Jaks, Gaetan Boucher, Reto Dekumbis – Manuele Celio, Pietro Cunti, Roman Wäger – Gil Montandon, Peter Schlagenhauf.\n\n23. dubna 1987 (19:30) – Vídeň (Wiener Stadthalle)\nBranky Švédska: 20:39 Tommy Albelin, 30:34 Mikael Andersson, 32:22 Mats Kihlström, 45:15 Håkan Loob\nBranky Kanady: 17:54 Brian Bellows, 41:39 Anthony Tanti, 50:24 Kevin Dineen\nRozhodčí: Morozov (URS) – Vanhanen (FIN), Kunz (SUI)\nVyloučení: 10:8 (2:1, 1:0)\nDiváků: 8 000\n\n24. dubna 1987 (16:00) – Vídeň (Wiener Stadthalle)\nBranky Finska: 21:41 Pekka Järvelä, 41:20 Janne Ojanen, 55:09 Janne Ojanen, 57:34 Teppo Numminen\nBranky Švédska: 33:37 Mikael Andersson\nRozhodčí: Šubrt – Lipina (TCH), Prusov (URS)\nVyloučení: 10:7 (0:0, 1:0)\nDiváků: 7 500\n\n24. dubna 1987 (19:30) – Vídeň (Wiener Stadthalle)\nBranky SSSR: 9:32 Valerij Kamenskij, 21:58 Sergej Makarov, 55:30 Vladimir Krutov\nBranky Kanady: 9:47 Dino Ciccarelli, 36:49 Kirk Muller.\nRozhodčí: Hart (USA) – Vanhanen (FIN), Kunz (SUI)\nVyloučení: 8:8 (1:0)\nDiváků: 9 500\n\n25. dubna 1987 (16:00) – Vídeň (Wiener Stadthalle)\nBranky USA: 6:37 Edward Olczyk, 10:22 Clark Donatelli, 32:53 Brian Erickson, 43:29 Bobby Carpenter, 44:36 Jimmy Carson, 51:02 Mark Johnson\nBranky Švýcarska: 34:07 Jakob Kölliker, 45:15 Alfred Lüthi, 58:54 Reto Dekumbis\nRozhodčí: Šubrt (TCH) – Korentschnig, Hausner (AUT)\nVyloučení: 8:3 (0:1)\nDiváků: 2 000\n\n25. dubna 1987 (19:30) – Vídeň (Wiener Stadthalle)\nBranky Československa: 2:48 Vladimír Růžička, 21:57 Petr Rosol, 51:19 Dušan Pašek, 51:36 Libor Dolana, 54:49 Jiří Hrdina\nBranky SRN: 30:19 Gerd Truntschka, 33:18 Manfred Wolf\nRozhodčí: Banfield (CAN) – Prusov, Gerasimov (URS)\nVyloučení: 2:5 (2:0) + Jiří Kučera na 5 min.\nDiváků: 7 000\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nSRN: Helmut de Raaf – Udo Kiessling, Andreas Niederberger, Harald Kreis, Horst-Peter Kretschmer, Dieter Medicus, Manfred Schuster – Helmut Steiger, Gerd Truntschka, Georg Franz – Manfred Ahne, Ernst Höfner, Axel Kammerer – Georg Holzmann, Manfred Wolf, Daniel Held – Dieter Hegen.\n\n26. dubna 1987 (16:00) – Vídeň (Wiener Stadthalle)\nBranky Kanady: 4:05 Dan Quinn, 6:21 Kevin Dineen, 10:47 Kevin Dineen, 25:42 Kirk Muller, 35:23 Dino Ciccarelli, 44:29 Troy Murray, 54:28 Keith Acton\nBranky Finska: 38:28 Teppo Numminen, 40:31 Pekka Järvelä\nRozhodčí: Morozov (URS) – von de Fenn (GER), Lundström (SWE)\nVyloučení: 5:4 (1:1)\nDiváků: 8 000\n\n26. dubna 1987 (19:30) – Vídeň (Wiener Stadthalle)\nBranky SSSR: 11:56 Sergej Starikov, 20:46 Vladimir Krutov, 34:18 Sergej Světlov, 59:33 Sergej Makarov\nBranky Švédska: 5:36 Anders Carlsson, 29:03 Anders Carlsson\nRozhodčí: Banfield (CAN) – Kunz (SUI), Vanhanen (FIN)\nVyloučení: 7:8 (2:1) + Michail Vasiljev na 5 min.\nDiváků: 7 000\n\n27. dubna 1987 (16:00) – Vídeň (Wiener Stadthalle)\nBranky SRN: 2:31 Udo Kiessling, 25:00 Dieter Hegen, 28:06 Roy Rödger, 41:16 Helmut Steiger\nBranky Švýcarska: 14:56 Gaetan Boucher, 22:34 Alfred Lüthi, 25:10 Manuele Celio\nRozhodčí: Lindgren (SWE) – Lipina (TCH), Gerasimov (URS)\nVyloučení: 4:4 (1:0, 1:0)\nDiváků: 6 500\n\n27. dubna 1987 (19:30) – Vídeň (Wiener Stadthalle)\nBranky Československa: 26:30 Jiří Hrdina, 35:56 Jiří Hrdina, 51:47 Dušan Pašek, 59:53 Dušan Pašek\nBranky USA: 6:50 Craig Janney, 58:54 Mark Johnson\nRozhodčí: Tyszkiewicz (POL) – von de Fenn (GER), Lundström (SWE)\nVyloučení: 9:11 (1:1) + Gord Roberts na 10 min.\nDiváků: 1 500\n\nČSSR: Jaromír Šindel – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – Jiří Šejba, Dušan Pašek, František Černý – Libor Dolana, Jiří Kučera, Petr Vlk – Jiří Hrdina, Vladimír Růžička, Igor Liba – David Volek, Rostislav Vlach, Jiří Doležal.\n\nUSA: John Vanbiesbrouck – Brian Leetch, Gord Roberts, Ron Wilson, Jim Johnson, Tom Kurvers, Craig Wolanin – Edward Olczyk, Mark Johnson, Bob Brooke – Brian Erickson, Jimmy Carson, Aaron Broten – Brian Lawton, Tony Granato, Bobby Carpenter – Kevin Stevens, Craig Janney, Scott Young.\n\n SSSR – Kanada 0:0\n\n29. dubna 1987 (16:00) – Vídeň (Wiener Stadthalle)\nRozhodčí: Lindgren (SWE) – von de Fenn (GER), Lindström (SWE)\nVyloučení: 4:4\nDiváků: 9 500\n\nSSSR: Bělošejkin – Kasatonov, Fetisov, Starikov, Stělnov, Gusarov, Pervuchin – Makarov, Larionov, Krutov – Chomutov, Bykov, Kamenskij – Světlov, Semjonov, Prjachin – Vasiljev, Semak, Chmyljov.\n\nKanada: Froese – Hartsburg, Zalapski, Patrick, Bodger, Murphy, Driver – Dinnen, Acton, Graham – Bellows, Pederson, Tanti – Foligno, Muller, Quinn – Ciccarelli, Murray, Secord.\n\n29. dubna 1987 (19:30) – Vídeň (Wiener Stadthalle)\nBranky Československa: 2:11 Petr Rosol, 5:36 Libor Dolana, 19:46 Dušan Pašek\nBranky Švédska: 9:44 Håkan Loob, 20:12 Håkan Loob, 59:21 Håkan Loob\nRozhodčí: Banfield (CAN) – Vanhanen (FIN), Kunz (SUI)\nVyloučení: 9:7 (1:1)\nDiváků: 9 000\n\nČSSR: Dominik Hašek – Mojmír Božík, Jaroslav Benák, Drahomír Kadlec, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nŠvédsko: Åke Lilljebjörn – Tommy Albelin, Anders Eldebrink, Lars Karlsson, Peter Andersson, Robert Nordmark, Mats Kihlström – Bengt Åke Gustafsson, Thomas Sandström, Håkan Loob – Thomas Eklund, Thomas Rundqvist, Matti Pauna – Jonas Bergqvist, Anders Carlsson, Håkan Södergren – Peter Sundström, Lars Molin, Mikael Andersson\n\n1. května 1987 (16:00) – Vídeň (Wiener Stadthalle)\nBranky Československa: 4:12 David Volek, 10:58 Jiří Doležal, 45:19 Petr Rosol, 47:55 Dušan Pašek\nBranky Kanady: 6:27 Lawrence Thomas Murphy, 34:58 Keith Acton\nRozhodčí: Morozov (URS) – Lundström (SWE), Von de Fenn (GER)\nVyloučení: 5:8 (1:1, 1:0) + Mike Foligno na 10 min a do konce utkání.\nDiváků: 9 500\n\nČSSR: Dominik Hašek – Drahomír Kadlec, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nKanada: Robert Glenn Froese – Craig Hartsburg, Zarley Zalapski, James Allan Patrick, Doug Bodger, Lawrence Thomas Murphy, Bruce Driver – Brian Bellows, Barry Pederson, Anthony Tanti – Mike Foligno, Kirk Muller, Dan Quinn – Kevin Dineen, Keith Acton, Dirk Graham – Dino Ciccarelli, Troy Murray, Allan Secord.\n\n1. května 1987 (19:30) – Vídeň (Wiener Stadthalle)\nBranky SSSR: 8:24 Vladimir Krutov, 50:46 Vladimir Krutov\nBranky Švédska: 13:16 Anders Eldebrink, 58:39 Thomas Sandström\nRozhodčí: Šubrt (TCH) – Vanhanen (FIN), Kunz (SUI)\nVyloučení: 6:6 (1:0)\nDiváků: 9 500\n\nSSSR: Bělošejkin – Kasatonov, Fetisov, Starikov, Stělnov, Gusarov, Pervuchin – Makarov, Larionov, Krutov – Chomutov, Bykov, Kamenskij – Světlov, Semjonov, Prjachin – Vasiljev, Semak, Chmyljov.\n\nŠvédsko: Lindmark – Svensson, Kihlström, Karlsson, Peter Andersson, Albelin, Eldebrink – Eklund, Rundqvist, Pauna – Sundström, Molin, Mikael Andersson – Loob, Sandström, Gustafsson – Bergqvist, Carlsson, Södergren.\n\n3. května 1987 (13:00) – Vídeň (Wiener Stadthalle)\nBranky Švédska: 11:38 Thomas Rundqvist, 16:48 Mikael Andersson, 17:42 Anders Eldebrink, 27:19 Lars Gunnar Pettersson, 34:40 Bengt Åke Gustafsson, 46:03 Håkan Loob, 50:33 Lars Molin, 52:01 Thomas Sandström, 59:00 Anders Carlsson\nBranky Kanady: nikdo\nRozhodčí: Hart (USA) – Vanhanen (FIN), Kunz (SUI)\nVyloučení: 11:13 (2:0)\nDiváků: 9 500\n\nŠvédsko: Lindmark – Albelin, Eldebrink, Karlsson, Peter Andersson, Nordmark, Kihlström – Sandström, Gustafsson, Loob – Eklund, Rundqvist, Pettersson – Bergqvist, Carlsson, Södergren – Sundström, Molin, Mikael Andersson.\n\nKanada: Froese – Hartsburg, Zalapski, Patrick, Bodger, Murphy, Driver – Dinnen, Acton, Muller – Bellows, Pederson, Tanti – Foligno, Quinn, Secord – Ciccarelli, Murray.\n\n3. května 1987 (17:00) – Vídeň (Wiener Stadthalle)\nBranky Československa: 9:41 Antonín Stavjaňa\nBranky SSSR: 52:43 Vladimir Krutov, 54:58 Igor Stělnov\nRozhodčí: Jalarvo (FIN) – Lundström (SWE), von de Fenn (GER)\nVyloučení: 6:5 (1:1)\nDiváků: 9 500\n\nČSSR: Dominik Hašek – Drahomír Kadlec, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – Libor Dolana, Jiří Kučera, Petr Vlk – David Volek, Jiří Hrdina, Jiří Doležal – Petr Rosol, Vladimír Růžička, Igor Liba – Jiří Šejba, Dušan Pašek, František Černý.\n\nSSSR: Jevgenij Bělošejkin – Alexej Kasatonov, Vjačeslav Fetisov, Sergej Starikov, Igor Stělnov, Alexej Gusarov, Vasilij Pěrvuchin – Sergej Makarov, Igor Larionov, Vladimir Krutov – Andrej Chomutov, Vjačeslav Bykov, Valerij Kamenskij – Sergej Světlov, Anatolij Semjonov, Sergej Prjachin – Michail Vasiljev, Alexander Semak, Jurij Chmylov.\n\n SRN – Švýcarsko 8:1 (4:0, 2:0, 2:1)\n\n28. dubna 1987 (16:00) – Vídeň (Wiener Stadthalle)\nBranky SRN: 0:29 Gerd Truntschka, 3:25 Dieter Hegen, 8:28 Dieter Hegen, 13:44 Roy Rödger, 31:47 Helmut Steiger, 39:29 Manfred Ahne, 43:19 Roy Rödger, 58:49 Dieter Hegen\nBranky Švýcarska: 54:40 Bruno Rogger\nRozhodčí: Morozov (URS) – Gerasimov (URS), Korentschnig (AUT)\nVyloučení: 5:7 (2:0, 1:0) + Gerd Truntschka, Ernst Höfner, Patrice Brasey, Sandro Bertaggia na 5 min.\nDiváků: 3 000\n\n28. dubna 1987 (19:30) – Vídeň (Wiener Stadthalle)\nBranky Finska: 4:19 Raimo Summanen, 22:03 Risto Kurkinen, 29:34 Jari Torkki, 29:51 Teppo Numminen, 31:32 Reijo Mikkolainen, 59:41 Karl Jalonen\nBranky USA: 2:18 Tony Granato, 12:24 Tom Kurvers, 34:56 Brian Leetch, 38:21 Brian Lawton.\nRozhodčí: Šubrt – Lipina (TCH), Prusov (URS)\nVyloučení: 7:7 + Janne Ojanen na 5 min.\nDiváků: 2 000\n\n30. dubna 1987 (16:00) – Vídeň (Wiener Stadthalle)\nBranky Finska: 15:41 Risto Kurkinen, 23:23 Jari Torkki, 30:09 Pekka Järvelä, 30:31 Timo Susi, 39:44 Teppo Numminen, 46:00 Järvi, 47:22 Jari Torkki\nBranky Švýcarska: 13:30 Pietro Cunti, 26:06 Peter Jaks, 26:19 Alfred Lüthi, 38:16 Roman Wäger\nRozhodčí: Hart (USA) – Gerasimov (URS), Hausner (AUT)\nVyloučení: 4:5\nDiváků: 3 000\n\n30. dubna 1987 (19:30) – Vídeň (Wiener Stadthalle)\nBranky USA: 1:47 Aaron Broten, 17:56 Brian Lawton, 25:22 Brian Erickson, 26:13 Aaron Broten, 44:09 Bobby Carpenter, 50:14 Edward Olczyk\nBranky SRN: 5:15 Gerd Truntschka, 23:00 Helmut Steiger, 55:24 Roy Rödger\nRozhodčí: Šubrt – Lipina (TCH), Prusov (URS)\nVyloučení: 11:5 (1:0, 1:0) + Tom Kurvers a Horst-Peter Kretschmer na 5 min.\nDiváků: 4 000\n\n2. května 1987 (16:00) – Vídeň (Wiener Stadthalle)\nBranky USA: 7:22 Bob Brooke, 14:58 Aaron Broten, 30:33 Mark Johnson, 39:24 Bob Brooke, 47:17 Brian Leetch, 48:39 Edward Olczyk, 53:52 Edward Olczyk\nBranky Švýcarska: 21:17 Andreas Ritsch, 24:48 Andreas Ritsch, 34:15 Marco Müller, 49:24 Peter Schlagenhauf\nRozhodčí: Jalarvo (FIN) – Hausner, Korentschnig (AUT)\nVyloučení: 5:3 (2:0) + Gord Roberts a Jörg Eberle na 5 min.\nDiváků: 2 500\n\n2. května 1987 (19:30) – Vídeň (Wiener Stadthalle)\nBranky SRN: 12:01 Dieter Hegen, 14:11 Dieter Hegen\nBranky Finska: 13:26 Janne Ojanen, 23:04 Timo Susi\nRozhodčí: Banfield (CAN) – Lipina (TCH), Prusov (URS)\nVyloučení: 8:7 (1:1)\nDiváků: 8 000\n\n\n1. Švédsko\nBrankáři: Peter Lindmark, Åke Lilljebjörn, Anders Bergman.\nObránci: Anders Eldebrink, Tommy Albelin, Mats Kihlström, Lars Karlsson, Peter Andersson, Magnus Svensson, Robert Nordmark.\nÚtočníci: Thomas Eklund, Anders Carlsson, Lars Gunnar Pettersson, Thomas Sandström, Lars Molin, Mikael Andersson, Jonas Bergqvist, Thomas Rundqvist, Matti Pauna, Håkan Södergren, Peter Sundström, Bengt Åke Gustafsson, Håkan Loob.\nTrenér: Tommy Sandlin, Curt Lindström.\n\n2. SSSR\nBrankáři: Jevgenij Bělošejkin, Sergej Mylnikov, Vitālijs Samoilovs.\nObránci: Alexej Kasatonov, Vjačeslav Fetisov, Igor Stělnov, Sergej Starikov, Alexej Gusarov, Vasilij Pěrvuchin, Michail Tatarinov, Zinetula Biljaletdinov.\nÚtočníci: Sergej Makarov, Igor Larionov, Vladimir Krutov, Andrej Chomutov, Vjačeslav Bykov, Valerij Kamenskij, Sergej Světlov, Anatolij Semjonov, Sergej Prjachin, Michail Vasiljev, Alexander Semak, Jurij Chmylov.\nTrenéři: Viktor Tichonov, Vladimir Jurzinov.\n\n3. Československo\nBrankáři: Dominik Hašek, Jaromír Šindel, Karel Lang.\nObránci: Mojmír Božík, Jaroslav Benák, Luděk Čajka, Miloslav Hořava, Antonín Stavjaňa, Bedřich Ščerban, Drahomír Kadlec.\nÚtočníci:David Volek, Jiří Hrdina, Jiří Doležal, Jiří Šejba, – Dušan Pašek, František Černý, Petr Rosol, Vladimír Růžička, Igor Liba, Libor Dolana, Jiří Kučera, Petr Vlk, Rostislav Vlach.\nTrenéři: Ján Starší, František Pospíšil.\n\n4. Kanada\nBrankáři: Robert Glenn Froese, Sean Burke, Patrick Riggin.\nObránci: Scott Ronald Stevens, Bruce Driver, Doug Bodger, Craig Hartsburg, Zarley Zalapski, Lawrence Thomas Murphy, James Allan Patrick, Bob Rouse.\nÚtočníci: Barry Pederson, Anthony Tanti, Dan Quinn, Keith Acton, Troy Murray, Mike Foligno, Dino Ciccarelli, Allan Secord, Dirk Graham, Brian Bellows, Kirk Muller, Kevin Dineen.\nTrenér: Dave King.\n\n5. Finsko\nBrankáři: Hannu Kampuri, Jarmo Myllys, Jukka Tammi.\nObránci: Pekka Laksola, Teppo Numminen, Timo Jutila, Jukka Virtanen, Arto Ruotanen, Jarmo Kuusisto, Hannu Virta.\nÚtočníci: Jari Torkki, Pekka Järvelä, Risto Kurkinen, Petri Skriko, Risto Jalo, Raimo Summanen, Reijo Mikkolainen, Janne Ojanen, Timo Susi, Karl Jalonen, Christian Ruuttu, Jukka Seppo.\nTrenér: Rauno Korpi.\n\n6. SRN\nBrankáři: Helmut de Raaf, Karl Friesen, Josef Schlickenrieder.\nObránci: Udo Kiessling, Andreas Niederberger, Harald Kreis, Horst-Peter Kretschmer, Dieter Medicus, Manfred Schuster, Joachim Reil.\nÚtočníci: Helmut Steiger, Gerd Truntschka, Georg Franz, Manfred Ahne, Ernst Höfner, Axel Kammerer, Georg Holzmann, Daniel Held, Manfred Wolf, Dieter Hegen, Miroslaw Sikora, Marcus Kuhl, Roy Rödger.\nTrenér: Xaver Unsinn.\n\n7. USA\nBrankáři: John Vanbiesbrouck, Mike Richter, Chris Terreri.\nObránci: Brian Leetch, Jim Johnson, Tom Kurvers, Craig Wolanin, Ron Wilson, Gord Roberts.\nÚtočníci: Mark Johnson, Kevin Stevens, Brian Lawton, Bobby Carpenter, Bob Brooke, Jimmy Carson, Aaron Broten, Craig Janney, Tony Granato, Brian Erickson, Edward Olczyk, Clark Donatelli, Scott Young, Lane McDonald.\nTrenér: Dave Peterson.\n\n8. Švýcarsko\nBrankáři: Olivier Anken, Richard Bucher, Renato Tosio.\nObránci: Andreas Ritsch, Bruno Rogger, Jakob Kölliker, Fausto Mazzoleni, Eduard Rauch, Marco Müller, Sandro Bertaggia, Patrice Brasey.\nÚtočníci: Jörg Eberle, Alfred Lüthi, Thomas Vrabec, Peter Jaks, Gaetan Boucher, Reto Dekumbis, Manuele Celio, Pietro Cunti, Roman Wäger, Gil Montandon, Peter Schlagenhauf, Thomas Müller.\nTrenér: Simon Schenk.\n\n Francie - Norsko 5:5 (2:2, 2:1, 1:2)\n\n26. března 1987 – Canazei\n\n26. března 1987 – Canazei\n\n27. března 1987 – Canazei\n\n27. března 1987 – Canazei\n\n27. března 1987 – Canazei\n\n28. března 1987 – Canazei\n\n28. března 1987 – Canazei\n\n29. března 1987 – Canazei\n\n29. března 1987 – Canazei\n\n29. března 1987 – Canazei\n\n30. března 1987 – Canazei\n\n30. března 1987 – Canazei\n\n31. března 1987 – Canazei\n\n31. března 1987 – Canazei\n\n31. března 1987 – Canazei\n\n1. dubna 1987 – Canazei\n\n1. dubna 1987 – Canazei\n\n2. dubna 1987 – Canazei\n\n2. dubna 1987 – Canazei\n\n2. dubna 1987 – Canazei\n\n3. dubna 1987 – Canazei\n\n3. dubna 1987 – Canazei\n\n4. dubna 1987 – Canazei\n\n4. dubna 1987 – Canazei\n\n4. dubna 1987 – Canazei\n\n5. dubna 1987 – Canazei\n\n5. dubna 1987 – Canazei\n\n5. dubna 1987 – Canazei\n\n Bulharsko - Rumunsko 3:7 (1:0, 1:6, 1:1)\n\n20. března 1987 – Herlev\n\n20. března 1987 – Hørsholm\n2:1)\n\n20. března 1987 – Herlev\n\n20. března 1987 – Hørsholm\n\n21. března 1987 – Hørsholm\n\n21. března 1987 – Herlev\n\n22. března 1987 – Kodaň\n\n22. března 1987 – Kodaň\n\n23. března 1987 – Hørsholm\n\n23. března 1987 – Herlev\n\n23. března 1987 – Herlev\n\n23. března 1987 – Hørsholm\n\n25. března 1987 – Herlev\n\n25. března 1987 – Hørsholm\n\n25. března 1987 – Hørsholm\n\n25. března 1987 – Herlev\n\n26. března 1987 – Herlev\n\n26. března 1987 – Hørsholm\n\n26. března 1987 – Hørsholm\n\n26. března 1987 – Herlev\n\n28. března 1987 – Hørsholm\n\n28. března 1987 – Herlev\n\n28. března 1987 – Kodaň\n\n28. března 1987 – Kodaň\n\n29. března 1987 – Kodaň\n\n29. března 1987 – Herlev\n\n29. března 1987 – Hørsholm\n\n29. března 1987 – Kodaň\n\nTchaj-wan sehrál čtyři zápasy, které se nepočítaly do Mistrovství světa a byly brány jako exhibice. Prohrál 3:31 s Austrálií, 0:24 s Koreou, 1:12 s Novým Zélandem a remizoval 2:2 s Hongkongem.\n\n Austrálie - Hongkong 37:0 (15:0, 10:0, 12:0)\n\n13. března 1987 – Perth\n\n13. března 1987 - Perth\n\n14. března 1987 – Perth\n\n14. března 1987 - Perth\n\n15. března 1987 - Perth\n\n15. března 1987 - Perth\n\n17. března 1987 – Perth\n\n17. března 1987 – Perth\n\n18. března 1987 – Perth\n\n18. března 1987 – Perth\n\n20. března 1987 – Perth\n20. března 1987 – Perth\n\n\n"}
{"id": "368994", "url": "https://cs.wikipedia.org/wiki?curid=368994", "title": "Éta", "text": "Éta\n\nÉta (majuskulní podoba Η, minuskulní podoba η, řecký název Ήτα) je sedmé\npísmeno řecké abecedy a v systému řeckých číslovek má hodnotu 8.\n\nV moderní řečtině reprezentuje zavřenou přední nezaokrouhlenou samohlásku (), zatímco v klasické starořečtině reprezentovala dlouhou polootevřenou přední nezaokrouhlenou samohlásku (). V některých starších dialektech starořečtiny reprezentovala písmeno 'Η' neznělou glotální frikativu (), v tomto významu ji do svého písma převzali Etruskové a následně se v tomto významu začala používat i v latince jako písmeno \"H\". Ve významu ji převzala cyrilice, vyvinulo se z ní písmeno 'И'.\n\nminuskulní varianta písmena 'η' se používá jako symbol pro:\n\nV Unicode je podporována jak \nV HTML je možné je zapsat pomocí &#919; respektive &#951;. Lze je také zapsat pomocí HTML entit\n&Eta; respektive &eta;. \n\nV LaTeXu se minuskulní éta píše příkazem \\eta, místo majuskulní éty se používá písmeno 'H' z latinky.\n"}
{"id": "368996", "url": "https://cs.wikipedia.org/wiki?curid=368996", "title": "Litanie na Rea", "text": "Litanie na Rea\n\nLitanie na Rea (název je odvozen od formální podobnosti s novodobými litaniemi; původní egyptské pojmenování skladby znělo Kniha uctívání Rea na Západě nebo Uctívání Spojeného na Západě) je moderní označení užívané v egyptologii pro staroegyptské literární dílo – jednu z tzv. podsvětních knih z doby Nové říše vyhrazenou pro výzdobný program královských hrobek. Skládá se ze dvou částí: začíná tzv. velkou litanií oslovující slunečního boha Rea v jeho 75 jménech a podobách, které na sebe bere při své pouti po nebi a podsvětím, druhou část tvoří nepříliš jasný text, z nějž se zřetelněji vyděluje 9 oddílů zaobírajících se Reovou přítomností v podsvětí a jeho vztahy s Usirem a zemřelým králem. Cílem skladby bylo v analogii k věčnému slunečnímu cyklu integrovat jej do noční pouti slunce a zajistit mu tím vzkříšení a posmrtný život.\n\nÚseky \"Litanie na Rea\" jsou poprvé doloženy v době 18. dynastie v hrobce vezíra panovnice Hatšepsuty Veseramona. O něco později jsou zaznamenány v pohřební komoře hrobky a na pohřebním rubáši Thutmose III.; na něm je uveden téměř úplný text úvodní velké litanie. Poté užívání skladby mizí a znovu se objevuje až v době Sethiho I. (KV 17), od kdy je až do konce Nové říše vyhrazena pro královské pohřby. Je součástí výzdoby první a druhé přístupové chodby hrobek všech Sethiho nástupců až po Ramesse V. (KV 9), poté jsou její části znovu použity až u Ramesse IX. (KV 6) a Ramesse X. (KV 18).\n\n\"Litanie na Rea\" se skládá ze dvou částí. První část je tvořena tzv. velkou litanií. Zde je bůh Re jednotlivě oslovovován 75 jmény v každé ze svých 75 podob, které na sebe bere v průběhu své pouti nebem a podsvětím. Každá jednotlivá invokace začíná oslovením: \"„Chvála tobě, Ree mocný…“\" a je doprovázana příslušným vyobrazením. Některé podoby jsou tvořeny tradiční Reovou ikonografií – Re je např. skarabem jako Cheprer, kocourem, dítětem, beranem jako \"ba\". Jiné jsou ovšem znázorněny jako postavy mumií s rozdílnými hlavami a atributy. Některé Reovy podoby jsou označeny jmény jiných velkých bohů, zejména členů Devatera; Sutecha ovšem nahrazuje Hor. Řada jmen zdůrazňuje Reovo spojení s podsvětím: je označován jako \"„Ten, který je z podsvětí“\", \"„Ten, který se modlí nad hroby“\", \"„Ten, který obnovuje svět“\", či přímo \"„Západ“\", jiná odkazují na mrtvé či dokonce rozkládající se tělo boha a na jeho následné znovuzrození. Dále je důraz je kladem na představu prosvětlení temnoty a na dobrodiní pro blažené a tresty pro zatracené, které spolu se světlem do podsvětí přicházejí. Hlavním tematem je ovšem splynutí Rea s Usirem – zemřelým bohem podsvětí, jímž se oba ve věčném cyklu stále znovu obnovují.\n\nDruhou část textu tvoří 9 oddílů, tzv. malých litanií, které svým obsahem navazují na předcházející velkou litanii:\n1. litanie – zemřelý král, který hovoří ve 3. osobě, prohlašuje, že zná všechny podoby Rea a jeho jména, ztotožňuje se s jeho \"ba\" a prohlašuje, že proto bezpečně projde podsvětím, 2. litanie – obyvatelům podsvětí je přikázano, aby vytvořili pro krále cestu, jíž jako člen Reova průvodu projde podsvětím, 3. litanie – král se ztotožňuje s Nunem, Reovým \"ba\" a s jeho podobami, 4. litanie – vzývání Usira a jeho setkání s Reem, 5. litanie – ochrana před podsvětními vrahy a jinými nebezpečími, 6. litanie – identifikace krále s blaženými obyvateli podsvětí, 7. litanie – král se stává bohem tím, že jeho vnitřní orgány a jednotlivé části jeho těla jsou prohlášeny za totožné s některým z bohů, 8. litanie – král je ztotožňován s Usirem, prohlašuje se za jeho dědice a oslovuje obyvatele podsvětí přinášející obětiny, 9. litanie – oslava podsvětí jako země života a ztotožnění krále s Reem, po němž \"ba\" odchází na nebesa a tělo na zemi.\n\n"}
{"id": "368998", "url": "https://cs.wikipedia.org/wiki?curid=368998", "title": "Jan Zelenka", "text": "Jan Zelenka\n\nJan Zelenka (5. prosince 1923 Ústí nad Orlicí – 21. února 1998 Praha) byl český a československý novinář, dlouholetý ústřední ředitel Československé televize, politik Komunistické strany Československa, a poslanec Sněmovny lidu Federálního shromáždění za normalizace.\n\nVystudoval Filozofickou fakultu Univerzity Karlovy. V letech 1955–1962 byl šéfredaktorem pražského večerníku \"Večerní Praha\", v období let 1962–1966 redaktorem a zpravodajem Československé tiskové kanceláře, pak od roku 1967 do května 1968 a znovu od dubna do srpna 1969 zastával post šéfredaktora časopisu \"Květy\". Jeho profesní a politická kariéra vyvrcholila za normalizace. Od srpna 1969 až do roku 1989 byl ústředním ředitelem Československé televize. V letech 1971–1973 byl zároveň předsedou správní rady Mezinárodní rozhlasové a televizní organizace. V roce 1973 získal Řád práce, roku 1983 Řád Vítězného února. V Československé televizi se podílel na pořadech Hudba z respiria, Vysílá studio Jezerka a Křeslo pro hosta.\n\nZastával i stranické posty. XVI. sjezd KSČ ho zvolil za kandidáta Ústředního výboru Komunistické strany Československa. XVII. sjezd KSČ ho zvolil členem Ústředního výboru Komunistické strany Československa.\n\nDlouhodobě zasedal v nejvyšším zákonodárném sboru. Ve volbách roku 1971 zasedl do Sněmovny lidu (volební obvod č. 84 – Ústí nad Orlicí, Východočeský kraj). Mandát obhájil ve volbách roku 1976 (obvod Ústí nad Orlicí), volbách roku 1981 (obvod Ústí nad Orlicí) a volbách roku 1986 (obvod Ústí nad Orlicí). Ve FS setrval do prosince 1989, kdy rezignoval v rámci procesu kooptace do Federálního shromáždění po sametové revoluci.\n\n"}
{"id": "368999", "url": "https://cs.wikipedia.org/wiki?curid=368999", "title": "Lorenzo Caleppi", "text": "Lorenzo Caleppi\n\nLorenzo kardinál Caleppi (29. dubna 1741, Cervia – 10. ledna 1817, Rio de Janeiro) byl italský kardinál římskokatolické církve.\n\nByl synem hraběte a studoval v Ravenně a Ceseně. Na kněze byl vysvěcen 1. května 1772 biskupem Giuseppem Garampim, jemuž v letech 1772-1785 sloužil jako zástuupce a auditor nunciatur ve Varšavě a ve Vídni. V Římě působil v různých funkcích, například jako diplomat v Neapoli. Roku 1801 se stal titulárním arcibiskupem v Nisibu. Ve stejném roce se stal nunciem v Portugalsku. Roku 1808, po vpádu Francie do Portugalska, odcestoval do Brazílie, kde roku 1817 zemřel. Roku 1816 byl jmenován kardinálem, nikdy se však úřadu neujal. Je pohřben v kostele San António v Rio de Janeiru.\n\n"}
{"id": "369001", "url": "https://cs.wikipedia.org/wiki?curid=369001", "title": "Kulík písečný", "text": "Kulík písečný\n\nKulík písečný (\"Charadrius hiaticula\") je malý, široce rozšířený zástupce čeledi kulíkovitých.\n\nJe velký přibližně jako křepelka, dorůstá 18–20 cm, váží 50–70 g a v rozpětí křídel měří 35–41 cm. Má tělo podsaditého tvaru, delší končetiny, krátký zašpičatělý zobák a poměrně nápadné zbarvení. Má šedohnědý hřbet, křídla a temeno, bílé břicho, oranžové končetiny, tmavý pruh přes oko a prsa, bílé čelo a oranžovočervený zobák s černou špičkou. Je o něco větší než velmi podobný kulík říční, který postrádá tmavé zbarvení na špičce zobáku a má výraznější tenký žlutý proužek kolem oka. Obě pohlaví se zbarvením neliší, mladí ptáci mají jednotvárnější zbarvení a od dospělců je můžeme snadno rozeznat podle světle hnědého, často neúplného pruhu na prsou a šedožlutě zbarvených končetin.\n\nKulík písečný je rozšířený a početně zastoupený druh, jehož populace čítá zhruba 410–540 000 jedinců. Hnízdí především při severním pobřeží evropského a asijského kontinentu, v Grónsku a v severovýchodní Kanadě. Je částečně tažný, evropští ptáci své hnízdiště opouští v rozmezí mezi srpnem až zářím a migrují směrem na jih až po jižní pobřeží vzdáleného afrického kontinentu. Pravidelně, ale nepočetně protahuje také přes Českou republiku, ojediněle na našem území i zahnízdí.\n\nZdržuje se jednotlivě, často bývá zaznamenáván v přítomnosti jiných druhů bahňáků. Potravu vyhledává obvykle na bahnitých a písčitých březích vod, požírá především malý hmyz, korýše a červy. Ozývá se charakteristickým dvojslabičným „tuip“.\n\nKulík písčitý hnízdí na zemi na písčitém nebo bahnitém podkladu. Klade 3–5 lehce nažloutlých vajec s tmavým skvrněním, na kterých sedí střídavě oba rodiče přibližně po dobu 23–26 dnů. V období hnízdění jsou oba rodiče a nechráněná vejce velmi zranitelná, proto kulík písečný využívá k odlákání predátorů od hnízda vnímavou metodu. V případě, že se k hnízdu přiblíží predátor, jeden z rodičů rychle odběhne od hnízda, hlasitě křičí, předstírá neschopnost letu a pozornost predátora obrátí na sebe. V dostatečné vzdálenosti od hnízda vzletí a o něco později se znovu vrátí k hnízdu.\n\nV současné době rozeznáváme u kulíka písečného tři poddruhy, které se mezi sebou mírně liší velikostí a zbarvením.\n\n\n\n"}
{"id": "369004", "url": "https://cs.wikipedia.org/wiki?curid=369004", "title": "Eva Kotvová", "text": "Eva Kotvová\n\nEva Kotvová, rozená Eva Vopatová (* 1948) je česká tanečnice, bývalá dramaturgyně redakce zábavy, bývalá moderátorka zpravodajství Československé televize a podnikatelka. Jedná se o třináctinásobnou mistryni Československa ve společenském tanci.\n\nPo ukončení studií na Fakultě žurnalistiky Univerzity Karlovy v roce 1973 začala pracovat PhDr. Kotvová v Československé televizi jakožto redaktorka, krátce na to se stala první ženou, jež působila ve funkci hlasatelky a moderátorky tehdejších \"Televizních novin\".\n\nMnohonásobná mistryně ČSR.\n\nzdroj: www.majkluvsvet.cz\n\n\n"}
{"id": "369005", "url": "https://cs.wikipedia.org/wiki?curid=369005", "title": "Leo Esaki", "text": "Leo Esaki\n\nLeo Esaki ( ; 12. března 1925, Ósaka, Japonsko) je japonský experimentální fyzik a elektronik, proslulý zejména studiem tunelového jevu u elektronů v pevných látkách, zejména polovodičích. Tyto práce vedly ke konstrukci Esakiho (tunelových) diod.\n\nZa svůj objev získal Nobelovu cena za fyziku za rok 1973, spolu s americkým fyzikem norského původu Ivarem Giaeverem a anglickým fyzikem Brianem Josephsonem.\n\nPráce experimentátorů Esakiho a Giavera i teoretika Josephsona jsou významné mimo jiné tím, že demonstrují existenci typického jevu kvantové mechaniky (tunelový jev) na zcela makroskopické úrovni. Je tak korigován nesprávný avšak častý názor, že kvantová mechanika se týká výlučně jevů na mikroskopické úrovni.\n\nEsaki prováděl svůj výzkum tunelového jevu během zaměstnání v japonské firmě 東京通信工業株式会社 Tókjó Cúšin Kógjó kabušikigaiša (nyní známá jako Sony) okolo roku 1958. Poté pracoval v šedesátých letech v USA u firmy IBM, kde vytvořil významné práce v oblasti polovodičových supermřížek. V pozdějších letech, po získání Nobelovy ceny, působil Leo Esaki v Japonsku jako prezident několika univerzit, např. univerzity v japonském vědeckém městečku Cukuba (University of Tsukuba).\n\n"}
{"id": "369015", "url": "https://cs.wikipedia.org/wiki?curid=369015", "title": "Havraní", "text": "Havraní\n\nHavraní (německy \"Rabenstein\", do roku 1948 česky \"Rabštejn\") je zaniklá obec nacházející se jihozápadně od Novosedla a severně od Velké Javorské, na severovýchodním svahu Rabensteinských výšin (\"Rabenstein Hohe\"). Obec stávala na tomto místě až do doby po druhé světové válce. Úředně spadala pod Dolní Polici.\n\nPoprvé je uváděna v roce 1565 v urbáři panství Zákupského jako \"Rabenstein\" a poté také v roce 1602 jako \"Rabnstein\". V roce 1612 se uvádějí „chalupnici“ v \"Neugrund\" a \"Rabenstein\". \n\nPodle berní ruly ve vsi \"Rabenstein\" žilo v roce 1654 pět chalupníků. O šest let později tentýž počet, z něhož však na rozdíl od \"Neugrund\" měl pozemky pouze jeden o rozloze 1,1-5 korců (0,3-5 ha). Zbylí čtyři vlastnili polnosti s rozlohou 5,1-15 korců (1,5-4,3 ha). Obyvatelé se však živili částečně i předením, hlavně ale lesními pracemi a obchodem s máslem. Pracoval zde i tesař s nádeníkem a bývala zde i chmelnice (0,06 ha).\n\nVzácnou návštěvu v obci měli v roce 1778, kdy ji navštívil při svých cestách císař Josef II., jenž z Rabensteinských výšin přehlížel kraj. Proto tu na jeho počest byly vysazeny dvě lípy. V roce 1787 zde stávalo již 17 domů a v roce 1833 ještě o jeden víc a žilo tu 88 obyvatel. Obec společně s \"Neugrund\" patřila pod obec \"Nieder Politz\" – Dolní Polici.\n\nV roce 1930 zde ve 12 domech žilo 67 obyvatel. Ještě v roce 1935 se obec rozrostla na 18 domů. Existoval tu také spolek dobrovolných hasičů, dále hostinec \"Gasthaus zum guten Ruh\" a tabáčnická trafika No 11. patřící panu Florianu Melzerovi. Po druhé světové válce bylo veškeré obyvatelstvo odsunuto do Německa a ves zanikla. \n\n"}
{"id": "369019", "url": "https://cs.wikipedia.org/wiki?curid=369019", "title": "Dálněvýchodní federální okruh", "text": "Dálněvýchodní federální okruh\n\nDálněvýchodní federální okruh Ruské federace (rusky Дальневосточный федеральный округ) je jedním z osmi federálních okruhů Ruska. Zaujímá východní část asijského Ruska. Sídlem správy je Vladivostok.\n\nOkruh zabírá 36,4 % plochy Ruska a je to jeho nejrozlehlejší federální okruh. Počet obyvatel mírně ubývá: podle sčítání v r. 2002 zde žilo 6 692 865; v r. 2010 to bylo 6 293 129. Podíl městského obyvatelstva činí 74,8 %.\n\n\nZabajkalský kraj a republika Burjatsko jsou součástí Dálněvýchodního okruhu od listopadu 2018, kdy přešly na základě výnosu prezidenta Putina ze správy Sibiřského federálního okruhu do Dálněvýchodního.\n\n"}
{"id": "369021", "url": "https://cs.wikipedia.org/wiki?curid=369021", "title": "Láska je Láska", "text": "Láska je Láska\n\nLáska je Láska (v anglickém originále The L Word) je americký koprodukční seriál stanice Showtime popisující život lesbických žen, bisexuálů a transsexuálů a jejich přátel žijících v Los Angeles.\n\nPrvní díl měl premiéru v 18. ledna 2004. Šestá a poslední sezóna byla v USA uvedena 22. února 2009. Mimo USA seriál distribuuje MGM Worldwide Television. V České republice je seriál vysílán od 14. srpna 2011 na Prima Love.\n\nSeriál byl vytvořen výkonnou producentkou Ilene Chaiken (Barb Wire, The Fresh Prince of Bel-Air). Dalšími výkonnými producenty byli také Steve Golin (Být Johnem Malkovichem) a Larry Kennar (Barber Shop). Vedle Chaiken se na psaní scénářů podílely Guinevere Turner (Americké Psycho), Cherien Dabis (Amreeka) a Rose Troche (Go Fish, Six Feet Under).\n\nSeriál se natáčel ve Vancouveru v Britské Kolumbii v Coast Mountain Films Studios, dříve známé jako Dufferin Gate Studios Vancouver. Studio bylo jeden čas ve vlastnictví Dufferin Gate Productions, sesterské společnosti Temple Street Productions, kanadského producenta americké verze seriálu Queer as Folk.\n\nHudbu k druhé řadě seriálu vytvořila skupina EZgirl. Řada dalších hudebních interpretů doprovodila atmosféru seriálu. Ke každé řadě byl vydán samostatný soundtrack.\n\nSeriál byl v USA po premiéře v roce 2004 přijat poměrně dobře. Například New York Times ve své recenzi vyzdvihl způsob jakým byly v seriálu pojaty a vykresleny lesbické postavy, které, jak deník podotnul, byly doposud v televizním světě spíše řídké a jejich sexuální identitu si bylo nutné domyslet. Deník ale také citoval tvůrkyni seriálu Ilene Chaikenová, která odmítla vidět seriál jako politické médium a sebe jako kulturního misionáře. Jak zdůraznila: \"...dělám seriálové melodrama. Nejsem kulturní misionářka.\"\nNa druhou stranu poslední řada seriálu vysílaná v USA v roce 2009 si už takový aplaus nevysloužila. Ve své kritice New York Times například poznamenal, že poslední řada působila spíše jako \"sapfóská Playboy fantazie\" a že seriál sám o sobě neprojevil dostatečný zájem o \"proměnlivý portrét zkušeností homosexuálů\".\n\nSeriál vzbudil také zájem v oblasti queer studií a mediálních studií. Eve Kosofsky Segdwicková (2006) zhodnotila první řadu seriálu poměrně pozitivně, když zmínila jeho potenciál zanechat skutečnou a nepředvídatelnou stopu v mediálním světě, i když rovněž zmínila konvenčnost \"dovedně provedeného\" vyprávění seriálu. Podle Kosofsky Segdwick byla první řada seriálu \"slibná\" a přinášející \"nové formy přátelství do televizní pustiny, kterou optimisticky straší.\"\n\nJiní autoři podrobili kritice heteronormativitu seriálu například ve způsobech jak se vyrovnal s dominantními normami o sexualitě a genderu. Mezi hlavní manifestace heteronormativity patřily podle S. A. Chamberse z Univerzity Johna Hopkinse například bizarní fixace na heterosexuální sex, (re)produkce heterosexuální touhy, předpoklad heterosexuálního publika a konzistentní konstrukce vyprávění heterosexuální romance.\n\nSeriál nebo jeho interpreti byli nominováni nebo oceněni několika televizními cenami.\n\n\n"}
{"id": "369029", "url": "https://cs.wikipedia.org/wiki?curid=369029", "title": "Sibiřský federální okruh", "text": "Sibiřský federální okruh\n\nSibiřský federální okruh Ruské federace (rusky Сибирский федеральный округ; Sibirskij feděralnyj okrug) je jedním z 8 federálních okruhů Ruska. Zaujímá středozápadní část asijského Ruska a většinu geografického vyznačení Sibiře. Sídlem správy je Novosibirsk.\n\nOkruh zabírá 30,0 % rozlohy Ruska. Počet obyvatel mírně ubývá: podle sčítání v r. 2002 zde žilo 20 062 938; v r. 2010 to bylo 19 256 426. Podíl městského obyvatelstva činí 72,0 %.\nBurjatsko Zabajkalský kraj\n\n\nDo roku 2018 byly součástí Sibiřského okruhu i Zabajkalský kraj a republika Burjatsko. V listopadu tohoto roku přešly na základě výnosu prezidenta Putina ze správy Sibiřského federálního okruhu do Dálněvýchodního.\n\n"}
{"id": "369030", "url": "https://cs.wikipedia.org/wiki?curid=369030", "title": "Václav Bůžek", "text": "Václav Bůžek\n\nVáclav Bůžek (* 10. ledna 1959 Český Krumlov) je český historik, vedoucí Historického ústavu Filozofické fakulty Jihočeské univerzity. Odborně se zabývá převážně hospodářskými, kulturními a sociálními dějinami středoevropské šlechty a aristokratických dvorů v raném novověku.\n\nVystudoval historii na Filozofické fakultě Univerzity Karlovy v Praze, kde získal v roce 1982 doktorský titul. Poté pracoval v Ústavu československých a světových dějin ČSAV a v roce 1984 nastoupil jako odborný asistent katedry historie Pedagogické fakulty Jihočeské univerzity. Od roku 1991 působí jako vedoucí Historického ústavu Jihočeské univerzity v Českých Budějovicích. V roce 1988 získal titul kandidáta historických věd, v roce 1992 se stal docentem českých dějin a v roce 1999 profesorem. V letech 2001-2004 působil jako prorektor univerzity pro vědu a výzkum a od 1. března 2004 do února 2011 jako rektor univerzity. Je autorem několika desítek vědeckých studií publikovaných v domácích i zahraničních odborných časopisech a také mnoha knižních monografií zabývajících se především hospodářskými, kulturními a sociálními dějinami české a středoevropské šlechty a šlechtických dvorů v raném novověku. Jeho knihu o Ferdinandu Tyrolském vydalo v německém překladu nakladatelství Böhlau Verlag.\n\n\n"}
{"id": "369042", "url": "https://cs.wikipedia.org/wiki?curid=369042", "title": "Uralský federální okruh", "text": "Uralský federální okruh\n\nUralský federální okruh Ruské federace (rusky Уральский федеральный округ) je jedním z 9 federálních okruhů Ruska. Zaujímá západní část asijského a východní část evropského Ruska. Sídlem správy je Jekatěrinburg.\n\nOkruh zabírá 10,5 % rozlohy Ruska. Počet obyvatel mírně ubývá, podle sčítání v r. 2002 zde žilo 12 373 926; v r. 2010 to bylo 12 080 526. Podíl městského obyvatelstva činí 79,9 %.\n\n\n"}
{"id": "369050", "url": "https://cs.wikipedia.org/wiki?curid=369050", "title": "Serafino Dubois", "text": "Serafino Dubois\n\nSerafino Dubois (10. října 1817, Řím – 15. ledna 1899, tamtéž) byl italský šachový mistr a teoretik, v polovině 19. století nejlepší italský hráč.\n\nSerafino Dubois hrál šachy od svých čtrnácti let. Byl pokračovatelem italské šachové školy, jejíž zásady se snažil v praxi ověřit v zápasech s mnoha předními šachisty své doby.\n\nRoku 1846 sehrál v Římě mnoho partií s anglickým šachistou Marmadukem Wyvillem a zvítězil nad ním 55:26. V další sérii mu poskytl výhodu tahu a pěšce a prohrál 30:39.\n\nRoku 1847 Dubois vedl první italskou šachovou rubriku v římském časopsie \"L'Album\".\n\nRoku 1855 navštívil Dubois Paříž a sehrál zde v \"Café de la Régence\" několik zápasů. Julesa Arnouse de Rivièra porazil 21:8 (=3), nad C. A. Seguinem zvítězil 4:0 (=2) a nad J. Budzinskym 12:5 (=3). Prohrál jen s méně známým M. Lecrivainem v poměru 1:4. Roku 1856 sehrál další zápas s Rivièrem, jehož výsledek je ztracen a v Turíně porazil Kowského 11:1 (=1).\n\nRoku 1859 spolupracoval v Římě na vydávání prvního italského šachového časopisu \"La Rivista degli Scacchi\" \n\nRoku 1862 dosáhl Dubois svého nejvýznamnějšího mezinárodního výsledku, kdy byl pátý (v konkurenci čtrnácti předních světových hráčů) na mezinárodním šachovém turnaji v Londýně roku 1862 za Adolfem Anderssenem, Louisem Paulsenem, Johnem Owenem a G. A. MacDonnellem, přičemž na turnaji porazil budoucího mistra světa Wilhelmem Steinitze. V témže roce však se Steinitzem prohrál zápas v poměru 3:5 (=1), ale zvítězil nad Corneliem Bonnetim\nV dubnu roku 1863 se Dubois přestěhoval jako učitel italštiny do Nizozemska, ale po dvou letech jej chronická bronchitida donutila k návratu zpět do Itálie, kde se plně koncentroval na sepisování svých děl o šachových zahájeních a o propagaci italských šachových pravidel:\n\n\nV oblasti šachové teorie je známa Duboisova varianta v Hamppe-Muziovu gambitu ve Vídeňské hře \"1.e4 e5 2.Jc3 Jc6 3.f4 exf4 4.Jf3 g5 5.Sc4 g4 6.0-0 gxf3 7.Dxf3 Je5 8.Dxf4 Qf6\" a Dubois-Retiho obrana ve Skotském gambitu \"1.e4 e5 2.Jf3 Jc6 3.d4 exd4 4.Sc4 Jf6\".\n\n"}
{"id": "369052", "url": "https://cs.wikipedia.org/wiki?curid=369052", "title": "Povolžský federální okruh", "text": "Povolžský federální okruh\n\nPovolžský federální okruh Ruské federace (rusky Приволжский федеральный округ) je jedním z 8 federálních okruhů Ruska. Zaujímá jihovýchodní část evropského Ruska. Sídlem správy je Nižnij Novgorod.\n\nOkruh zabírá 6,8 % rozlohy Ruska. Počet obyvatel ubývá, podle sčítání v r. 2002 zde žilo 31 154 744; v r. 2010 to bylo 29 899 699. Podíl městského obyvatelstva činí 70,8 %.\n\n\n"}
{"id": "369062", "url": "https://cs.wikipedia.org/wiki?curid=369062", "title": "Alfonso Visconti", "text": "Alfonso Visconti\n\nAlfonso Visconti (1552 Milán – 19. září 1608 Macerata) byl italský kardinál římskokatolické církve, nuncius u dvora Rudolfa II..\n\nPocházel ze šlechtické rodiny, jeho strýc byl kardinál Antonmaria Sauli. Studoval právo v Pavii. Po roce 1574 odešel do Říma. V letech 1589 až 1591 působil jako nuncius u císařského dvora. Roku 1591 se stal biskupem v Cervii. V letech 1595 až 1598 nuncius v Uhrách. Kardinálem byl zvolen roku 1599 (titulární kostel San Giovanni a Porta Latina, o rok později San Sisto). Je pohřben v bazilice města Loreto.\n\n"}
{"id": "369063", "url": "https://cs.wikipedia.org/wiki?curid=369063", "title": "Womanizer", "text": "Womanizer\n\nWomanizer (\"Sukničkář\") je pilotní singl z šestého studiové alba Circus americké zpěvačky Britney Spears, který vyšel v září 2008. Womanizer zopakoval úspěchy prvního singlu této zpěvačky ...Baby One More Time.\n\nPremiéru měl singl už 26. září v amerických rádiích.\n\nSingl ihned po vydání začal dobývat první příčky hitparád v mnoha zemích a byl i velice kladně přijat kritiky.\nPromo CD Single\n\nVideoklip se natáčel v září v Los Angeles. Premiéru si odbyl 10. října na ABC v pořadu 20/20. Ve videklipu hraje Britney několik rolí. Od manželky, přes sekretářku a číšnici, až po nahou ženu v sauně. Video bylo přijato velice kladně a je dokonce často označováno za její dosud nejlepší. Koncept klipu vymyslela sama Britney.\n\nSinglu se v hitparádách velmi daří od jeho vydání. V Billboard Hot 100 po dvou týdnech zlomil historický rekord, když se z 96. pozice vyhoupnul na první místo, což se Britney Spears podařilo teprve podruhé v její kariéře, naposledy to dokázal singl ...Baby One More Time, který v roce 1999 dosáhl též na první místo.\n"}
{"id": "369065", "url": "https://cs.wikipedia.org/wiki?curid=369065", "title": "Polná (Hazlov)", "text": "Polná (Hazlov)\n\nPolná (německy a do roku 1947 \"Hirschfeld\"<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref>) je vesnice v okrese Cheb, spadající pod obec Hazlov. V roce 2011 zde trvale žilo 49 obyvatel.\n\nPolná leží 2 kilometry jihozápadně od Hazlova v nadmořské výšce 535 metrů. V blízkosti se nachází okrajová část Smrčin.\n\nPrvní zmínka o vesnici pochází z roku 1307, kdy spolu s Lipnou, Franky a Podílnou tvořili jeden celek, náležející Zedtwitzům z Libé. V roce po vzniku obcí 1850 přechází Polná do ašského okresu. Později se stává samostatnou obcí, do které spadají ještě samoty Podílná (\"Halbgebäu\") a Franky. V současné době spadá vesnice pod obec Hazlov. Na konci 19. století žilo v obci kolem 640 obyvatel. Po 2. světové válce a vysídlení německých obyvatel zůstala Polná téměř prázdná. Vytvoření hraničního pásma navíc zavinilo stržení několika domů. V blízkosti Polné byla vystavěna budova Pohraniční stráže.\n\n\nDo Polné se lze dostat po červeně značené turistické cestě. Ta začíná v blízkosti Podílné, a pokračuje přes Aš až do Hranic. Polnou také prochází cyklistické trasy 2065 a 2057.\n\n"}
{"id": "369070", "url": "https://cs.wikipedia.org/wiki?curid=369070", "title": "İmralı", "text": "İmralı\n\nİmralı (dříve také Emrali) je čtvrtý největší ostrov v Marmarském moři. Patří Turecku. Pojmenován je podle osmanského admirála a dobyvatela ostrova Emira Aliho.\n\nZe severu na jih je ostrov 8 km dlouhý a ze západu na východ 3 km. Rozloha ostrova je 13,32 km² a délka pobřeží 17,6 km. Největší bod, Türk Tepesi (Turecký kopec), je vysoký 217 m.\n\nPoté, co se ostrova zmocili Osmané, založili na něm námořní základnu a odřízli tak Byzanc od spojení s Bursou. Jméno ostrova bylo odvozeno od jeho dobyvatele Emira Aliho, prvního osmanského admirála.\n\nAž do turecké války za nezávislost (1919-1922) byly na ostrově tři řecké vesnice. Roku 1913 žilo na ostrově 1200 Řeků v 250 domech. Byly zde škola a tři kláštery. Řecky se ostrov jmenoval Kalolimnos. Hlavními produkty tehdy byly ryby a cibule. Nejznámějším Řekem z tohoto ostrova byl Kimon Fiar, který emigroval do USA a stal se překladatelem řecké poezie.\n\nV roce 1923 došlo k výměně obyvatel mezi Řeckem a Tureckem.\n\nOstrov poté přešel pod správu tureckého námořnictva. Až do roku 1935 byl ostrov neobydlený.\n\nPozději sloužil ostrov jako ostrovní vězení, a tak se oblast okolo ostrova stala zakázanou zónou. Mezi bývalé známé vězně patřili premiér Adnan Menderes, ministr zahraničí Fatin Rüştü Zorlu a ministr financí Hasan Polatkan, kteří byli odsouzeni k trestu smrti a v roce 1961 na ostrově popraveni. Mezi další významné vězně patřili kurdský režisér Yılmaz Güney (uprchl v roce 1981) a Billy Heyws, pašerák hašiše a autor knihy Půlnoční expres (uprchl v roce 1975).\n\nOd roku 1999 je jeho jediným vězněm Abdullah Öcalan, bývalý předseda Kurdské strany pracujících. Ostatní vězni byli přeloženi do jiných vězení mimo ostrov.\n\n"}
{"id": "369073", "url": "https://cs.wikipedia.org/wiki?curid=369073", "title": "Lipná (Hazlov)", "text": "Lipná (Hazlov)\n\nLipná (německy: \"Lindau\", do roku 1948 česky \"Lindov\") je vesnice v okrese Cheb, spadající pod obec Hazlov. V roce 2011 zde trvale žilo 22 obyvatel.\n\nLipná leží v údolí dva kilometry západně od obce Hazlov, v nadmořské výšce 530 metrů. V blízkosti se nachází Ostrožský potok a okrajová část Smrčin.\n\nPrvní zaznamenaná zmínka o Lipné pochází z roku 1307, kdy Jindřich Nothaft daroval třetinu desátku Lipné a Polné německým rytířům. Lidé zde měli práci jen v zemědělství a poté v malém žulovém dole, proto zůstala vesnice vždy malá a nezajímavá. V Současné době zde žije pouhých 15 obyvatel ve 14 domech, z nichž navíc 5 jsou rekreační stavení.\n\nV blízkosti Lipné, na silnici do Skalky se nachází v blízkosti železnice kamenný smírčí kříž s nápisem IHS a s probodlým srdcem, jenž má jasnou historii. V roce 1675 zde otec ze Skalky zavraždil svého syna, a podle Marklovy kroniky mu „vyrval vnitřnosti a vysál krev“. Soudní spisy z let 1675–1676 potvrzují, že byl za tento čin viník popraven mečem. Podél silnice směrem k Polné se poté nachází několik kamenných památníků bývalých německých obyvatel a malá výklenková kaplička.\n\nPřes Lipnou nevede žádná turistická stezka, ale lze se sem dostat z jeden kilometr vzdálené Polné, kterou prochází červeně značená turistická trasa a cyklistické trasy 2065 a 2057.\n\n\n"}
{"id": "369081", "url": "https://cs.wikipedia.org/wiki?curid=369081", "title": "KV 1", "text": "KV 1\n\nKV1 nacházející se v egyptském Údolí králů sloužila jako pohřební hrobka faraona Ramesse VII.\n\nVstup byl vytesán do základní strany na konci kopce první severozápadní větve údolí. Hrobka je nedokončená a zahrnuje otevřenou rampu coby vchod, chodbu, klenutou pohřební komoru J a nedokončenou komoru. Zdi jsou zdobeny výňatky z knihy Brány, knihy Jeskyní, knihy Země a obřadu Otevření úst. Stropy jsou pomalované motivy letících supů a astronomickými počty. Prozkoumal ji egyptolog Edvin Brock.\n\n"}
{"id": "369084", "url": "https://cs.wikipedia.org/wiki?curid=369084", "title": "Světové dny mládeže 2005", "text": "Světové dny mládeže 2005\n\nSvětové dny mládeže 2005 byly celkově 12. celosvětovým setkáním mládeže pořádaným římskokatolickou církví. Uskutečnily se ve dnech 16. – 21. srpna 2005 v Kolíně nad Rýnem. Byly to první světové dny mládeže a první zahraniční cesta papeže Benedikta XVI., který na akci dorazil 18. srpna. Světové dny však byly naplánovány již papežem Janem Pavlem II. během předešlých světových dní mládeže v Torontu v roce 2002. Heslem světových dní mládeže v Kolíně byl úryvek z Matoušova evangelia: \"„Přišli jsme se mu poklonit.“\" \nBěhem prvních pěti dní dorazilo okolo 400 000 mladých lidí z 200 zemí světa, během víkendu pak více než 1 000 000. K těm bylo připojeno okolo 600 biskupů a kardinálů a na 6600 reportérů.\n\nPůvodně měl na světové dny mládeže dorazit papež Jan Pavel II. Poté co však ze začátku roku 2005 zemřel, nahradil ho v tomto úkolu jeho nástupce Benedikt XVI., a podnikl tak zároveň svojí první apoštolskou cestu. Většina poutníků na světových dnech plánovala cestu ještě v době, kdy doufali, že uvidí Jana Pavla II. Předtím než Benedikt XVI. sloužil hlavní mši, setkal se ještě s několika politiky a dalšími lidmi.\n\nPapež umožnil získat plnomocné odpustky pro účastníky světových dnů mládeže a částečné odpustky pro všechny, kdo se modlí upřímně a s kajícím srdcem, aby křesťanská mládež\n\nAsi 1 000 000 lidí po nočním venkovním čekání a kempování se připojilo k závěrečné mši papeže Benedikta XVI. na prostranství Marienfeld, poblíž vesnice Kerpen, asi 20 kilometrů jihozápadně od Kolína nad Rýnem. Účastníci, kteří byli příliš daleko a na papeže tak neviděli přímo ho mohli sledovat pomocí 15 velkoplošných obrazovek.\n\nMnoho zajímavých skupin se účastnilo světových dní mládeže: školy, univerzity, farnosti a všechna nová hnutí byla reprezentována svými účastníky.\n"}
{"id": "369092", "url": "https://cs.wikipedia.org/wiki?curid=369092", "title": "Kalolimnos", "text": "Kalolimnos\n\nKalolimnos (druhý pád \"Kalolimnu\") ( ) je řecký ostrov v souostroví Dodekanés v jihovýchodní části Egejského moře. Nachází se mezi ostrovem Kalymnos na západě a ostrovem Imia na východě nedaleko tureckého pobřeží. Tvoří jednu obec spolu s ostrovem Kalymnos.\n\nOstrov má mírně protažený tvar ve směru východ západ v délce 2 km. Široký je 800 m. Rozloha ostrova je 1,95 km². Ostrov je skalnatý s příkrými svahy.\n\nStálé obyvatel k roku 2011 měl ostrov 2. Ostrov je stálým stanovištěm řecké armády. Jediná osada se nachází na jižním pobřeží.\n\nNa ostrově žijí divoké kozy.\n"}
{"id": "369097", "url": "https://cs.wikipedia.org/wiki?curid=369097", "title": "Pipeta", "text": "Pipeta\n\nPipeta je laboratorní nástroj sloužící k přesnému odměřování objemů kapalin.\n\nKlasické skleněné pipety se vyrábějí v objemech jednotek až 100 mililitrů, existují i mikropipety určené pro zlomky mililitrů. Pipety se rozlišují na nedělené (umožňující odměřit jeden stanovený objem) a dělené (rovnoměrně kalibrované po celé délce a umožňující odměření rozdílných objemů). Vzhledem ke konstrukci jsou nedělené pipety přesnější.\n\nObecně jsou pipety přesnější než odměrné válce či kádinky. To je dáno velkým poměrem výšky a průměru pipety, kdy se stejná chyba v odečtení menisku projeví v podstatně menším objemu. Dále je na pipetách mnohem jemnější kresba rysek než na odměrných válcích či kádinkách.\n\nDle laboratorních zásad se veškeré látky nasávají výhradně pomocí balónku nebo pístového nástavce. Dříve se mnoho látek pipetovalo ústy, což mělo za následek v nejlepším případě znečištění vzorku slinami, v nejhorším pak poleptání úst.\n\nV současnosti se pro rutinní práci používají automatické pipety (viz obrázek), kdy je objem určen zdvihem pístu a tedy není nutnou jej odčítat. Další výhodou je, že kapalina se nasává do \"špičky\", což je oddělitelný plastový konus připevněný na konec pipety, který se nevymývá, nýbrž po použití vyhazuje.\n\n\n"}
{"id": "369099", "url": "https://cs.wikipedia.org/wiki?curid=369099", "title": "Welland (přítok Severního moře)", "text": "Welland (přítok Severního moře)\n\nWelland je řeka ve východní Anglii. Je 56 km dlouhá. Po tisíce let byla hlavní vodní cestou přes část Fenin nazývanou \"Jižní Holandsko\".\n\nPramení u Market Harborough v Leicestershire, pak teče východním směrem přes Ketton, Stamford, The Deepings, Crowland, Cowbit a Spalding a pak do estuáru Wash Severního moře ve Fosdyke Bridge.\n\nJe to jedna z řek ve Feninách, které byly rozděleny bahnem. Mezi širokými náspy jsou dva kanály postavené se záměrem, aby se zaplavené vody měly prostor rozlít, zatímco příliv u ústí chránil volnou výpusť. Nicméně po záplavách v roce 1947 byla postavena nová díla, např. Korunovační kanál, aby regulovala záplavy ve Spaldingu a z nutnosti už bahna nejsou dále pastvinami, ale mohou se využívat jako orná půda.\n\nNa březích leží úrodná orná půda, většinou tvořená mořskými nánosy, které svědčí pěstování cibulek, jež proslavily Spalding. Nicméně už to není takový symbol Spaldingu jako v minulosti.\n\nŘeka na svém horním toku svědčí populaci volně žijících hnědých pstruhů. Střednímu toku kolem Stamfordu dominuje okoun říční, dolní tok kolem Spaldingu obývají štiky, okouni a candáti.\n\nJméno řeky pochází z keltštiny a \"může\" znamenat něco jako \"dobrá řeka\" (ekvivalent k Humberu). Záznam z neuvedeného data nazývá toto místo \"Weolud\". Současné hláskování jména je deformací keltštiny a zdá se, že bylo ovlivněno slovy \"well land\", poukazující na úrodnou půdu pro pastviny.\n"}
{"id": "369102", "url": "https://cs.wikipedia.org/wiki?curid=369102", "title": "Dolní cesty dýchací", "text": "Dolní cesty dýchací\n\nDolní cesty dýchací zahrnují některé orgány dýchací soustavy, jimiž proudí vzduch při dýchání. Dýchací soustava přechází z horních cest dýchacích do dolních cest dýchacích tzv. hrtanovou příklopkou.\n\nHrtan (\"larynx\") je trubice skládající se mimo jiné z těchto částí:\n\nChrupavky jsou spojeny vazy, klouby a svaly. Podílí se na změně velikosti hrtanové štěrbiny při dýchání a řeči. Hlasové ústrojí (hlasivky) představují hlasové vazy mezi hlasivkovými chrupavkami a chrupavkou štítnou. Hlasových vazů jsou dva páry: pravé (horní), mezi nimiž je hlasová štěrbina, a nepravé (dolní) – vydechovaný zvuk rozechvívá pravé hlasové vazy.\n\nPrůdušnice je nepárová trubice, která je dlouhá 12–13 cm a široká 1,5–1,8 cm. Je vyztužena 15 až 20 podkovovitými chrupavkami. Sliznice obsahuje řasinkový epitel.\n\nPrůdušky vystupují do plic. Obě průdušky (pravá a levá) jsou vyztuženy podkovovitými chrupavkami. Jsou vystlány řasinkovým epitelem, který kmitá směrem nahoru (odstranění nečistot).\n\n"}
{"id": "369107", "url": "https://cs.wikipedia.org/wiki?curid=369107", "title": "Jiří Langmajer", "text": "Jiří Langmajer\n\nJiří Langmajer (* 3. června 1966 Plzeň) je český divadelní, filmový a televizní herec a komik.\n\nNa Pražské konzervatoři v letech 1981–1987 vystudoval hudebně-dramatický obor. Již během studií ho režisér Karel Smyczek obsadil do nezanedbatelných rolí v seriálu \"Třetí patro\" či filmu \"Proč?\". Po ukončení studií hrál v různých divadelních souborech, až roku 1992 nastoupil do angažmá v Divadle pod Palmovkou, kde zůstal až do roku 2005 (s výjimkou let 1998–2000, kdy byl v angažmá Divadla na Vinohradech). Od té doby je na volné noze. Hrál také v Národním divadle, Hudebním divadle Karlín a dalších.\n\nV roce 1999 se stal držitelem Ceny Thálie pro umělce do 33 let, v roce 2003 byl nominován na Cenu Alfréda Radoka v kategorii herec roku. Na Českého lva byl nominován v roce 1999 za herecký výkon ve vedlejší roli ve filmu \"Návrat idiota\", v roce 2006 pak za herecký výkon v hlavní roli ve filmu \"Pravidla lži\".\nCelou řadu pozoruhodných rolí vytvořil v televizi, například ve filmu \"Zdivočelá země\" či seriálu \"Ordinace v růžové zahradě\", jedná se i o dobrého dabingového herce.\n\nV červenci 2019 se oženil se svojí přítelkyní, herečkou Adélou Gondíkovou. Má dvě dospělé dcery z předchozího manželství.\n\n\n\n"}
{"id": "369109", "url": "https://cs.wikipedia.org/wiki?curid=369109", "title": "Ignazio Calvi", "text": "Ignazio Calvi\n\nIgnazio Calvi (21. ledna 1797, Reggio Emilia – 17. srpna, 1876, Finale Emilia) byl italský šachový mistr první poloviny 19. století.\n\nIgnazio Calvi byl vystudovaný chemik (1819). Roku 1834 se zúčastnil revoluce v Savojsku proti absolutistické vládě a musel uprchnout do Francie, kde žil čtrnáct let. Během té doby se stal jedním z nejlepších šachových profesionálů v šachové kavárně Café de la Régence a vydělal si zde v průběhu čtyř let 40 000 franků. Nejvýznamnější Calviho výsledek, kterého v té době dosáhl, byla roku 1845 remíza 7:7 (=1) v zápase s předním německým šachistou Lionelem Kieseritzkym.\n\nRoku 1848 se mohl Calvi konečně vrátí do vlasti. Zde roku 1849 v Modeně mimo jiné remizoval v zápase s Corneliem Bonnetim 8:8 (=4) a vyhrál zápas s Francescem Discartem 10:5 (=2). Pak vstoupil do armády, kterou roku 1862 opustil v hodnosti majora a stal se lekárníkem.\n\n"}
{"id": "369111", "url": "https://cs.wikipedia.org/wiki?curid=369111", "title": "Knut Veliký", "text": "Knut Veliký\n\nKnut Veliký (cca 985 – 12. listopadu 1035) byl vikinský král Dánska, Anglie, Norska a části Švédska (souhrnně tzv. „Severská říše“). Jeho státnické, politické a vojenské úspěchy ho řadí mezi největší evropské osobnosti té doby. Jako vládce anglické arcidiecéze a diecéze dánské a jako vlivná postava mezi středověkými panovníky byl uznávanou autoritou i mezi církevními hodnostáři a dokázal prosadit velké výhody pro své lidi u papeže. Někdy bývá označován jako \"císař severu\".\n\nKnut byl synem dánského krále Svena Forkbearda, a dědicem skandinávských panovníků. Jméno jeho matky není známo, i když je pravděpodobně synem Sigrid, dcery polského knížete Měška. Podobně není ani přesně známo datum jeho narození. Zdá se pravděpodobné, že se narodil někdy mezi lety 980 až 990.\n\nNeexistuje téměř žádná informace o jeho životě, dokud se nestal součástí vikinských sil pod vedením jeho otce, které zaútočily na Anglii roku 1013. Tato výprava byla vyvrcholením vikinských útoků z předchozích let. Anglie byla brzy dobyta. Sven zahájil konsolidaci svého panství a zanechal Knuta se stráží u flotily, zatímco sám pobýval v Gainsborough. Po Svenově náhlé smrti se měl Knut stát jeho následníkem. Angličtí šlechtici ale nepřijali Knuta jako svého krále.\n\nVrchní rada anglosasů - Witenagemot - zvolila za Svenova následníka v Anglii původního krále Ethelreda, který byl v té době v exilu v Normandii. To byla skutečnost, která přiměla Knuta k odplutí do Dánska. Spolu s Vikingy byli odvezeni i rukojmí, kteří byli u Vikingů jako záruka spojenectví anglosasů s Knutovým otcem Svenem.\n\nPo Svenově smrti se Knutův starší bratr Harald stal dánským králem. Knut mu nabídl, aby vládli společně, což se ale nesetkalo s bratrovým porozuměním. Zdá se, že Harald nabídl Knutovi velitelství vojska pro invazi do Anglie výměnou za to, že si nebude klást nárok na následnictví na dánském trůnu. Knut s tímto návrhem zřejmě souhlasil a vypravil se do Anglie s daleko větším vojskem než předtím.\n\nV létě roku 1015 vyrazila Knutova flotila do Anglie. Jeho vojsko čítalo asi 10 000 vojáků na 200 lodích. Podle Peterboroughské kroniky dorazil Knut se svým vojskem na počátku září do Sandwiche a plavil se dál kolem Kentu a Wessexu až dorazil do ústí Frome. Odsud vyrazil na Dorset, Wiltshire a Somerset.\n\nVikingové se na zimu usídlili ve Wessexu, zatímco jejich protivník se nacházel v Londýně. V té době se ke Knutovi připojil správce Mercie, jeden z nejbohatších anglických šlechticů, spolu se svým loďstvem čítajícím čtyřicet lodí. Knut se uprostřed zimy vydal na sever přes Temži, aby se utkal s vojskem správce Northumbrie. Podobně jako Wessex i Northumbrie byla brzy dobyta.\n\nEdmund byl uzavřen v Londýně, jeho jediném útočišti a smrt jeho otce Ethelreda znamenala, že byl zvolen králem. Knut se vydal se svým loďstvem k Londýnu v květnu a jeho muži vybudovali na okraji města své tábory. Vikingové vykopali příkop, který měl odříznout Londýn od okolí, ale ještě před jeho dokončením se Edmundovi podařilo uniknout z města a vydal se do Wessexu, aby tam shromáždil vojsko na obranu před Knutovým vojskem. Podařilo se mu vybojovat s Vikingy dvě bitvy u Selwood Forest a Sherstonu, ale žádná z nich nepřinesla jednoznačné vítězství. Edmundovi se podařilo prolomit obklíčení Londýna, ale Knutovi se později toto sevření podařilo obnovit.\n\nK rozhodujícímu střetu došlo v říjnu v bitvě u Assandunu v Essexu. Knut v této bitvě vyhrál rozhodujícím způsobem. Edmundovo vojsko bylo poraženo a on sám unikl, ale byl dostižen poblíž Forest of Dean v Gloucestershire, kde došlo k poslední potyčce, která měla zachránit anglického krále. Edmund byl donucen uzavřít s Knutem mírovou dohodu, jejímž obsahem bylo rozdělení vlivu obou panovníků. Edmund zůstal vládcem Wessexu, zatímco Knutovi připadlo území na sever od Temže. Důležitým ujednáním bylo i ustanovení o tom, že pokud jeden z panovníků zemře, druhému připadne území spravované tím druhým. Po Edmundově smrti 30. listopadu se stal jeho následníkem Knut. Anglickým králem byl korunován na Vánoce a k uznání tohoto stavu anglickou šlechtou došlo v lednu následujícího roku.\n\nVikinský král Knut byl jedním z nejúspěšnějších anglických králů. Jeho státnická politika a ochrana proti nájezdníkům přinesla Anglii dlouhou dobu stability a blahobytu. Vláda nad Anglií a dánský původ mu umožňovaly ovládat téměř celou Skandinávii a podstatnou část Britských ostrovů.\n\nV červenci 1017 se Knut oženil s Emmou Normanskou, vdovou po Ethelredovi a dcerou vévody z Normandie. Tímto sňatkem si zajistil vyšší nárok v nástupnictví na anglický trůn z pohledu Normanů a stejně tak zvýšil ochranu proti možným uchazečům o trůn ze strany Ethelredových potomků Eduardem a Alfrédem. Knut navrhl, aby se jeho syn Hardiknut stal jeho následníkem a dva syny z předchozího manželství z tohoto práva vyloučil.\n\nKrálovským výnosem byla země rozdělena na čtyři velká hrabství. Byly to Wessex, pod přímou správou samotného Knuta, Mercie, kterou ovládal Eadrik, Východní Anglie, kterou spravoval Thorkel a Northumbrie, kde vládl Erik. Toto rozdělení bylo základem vzniku středověkých baronství, která vytvářela oporu svrchované vlády krále. Správcové těchto hrabství znamenali dokonce i za Knutovy vlády reálnou hrozbu. Poslední výkupné ve výši 82 500 liber obdržel Knut roku 1018. Knut se cítil dostatečně bezpečný, aby dovolil Vikingům návrat do jejich domova ve Skandinávii a za jejich služby vyplatil 72 000 liber.\n\nVálky vedené na obranu království byly vhodnou příležitostí k upevnění pozice některých anglických šlechticů. Jedním z nich byl Godwin, hrabě z Wessexu. Za dlouhodobou podporu krále v bojích s jeho nepřáteli ho Knut odměnil pozicí správce Wessexu. Tím se Godwin a jeho rodina, až do ovládnutí Anglie Normany, stali nejvlivnějšími postavami Anglie. Jedním z Godwinových synů byl i Harold II. Godwinson.\n\nKnut ve své osobě spojil vládu nad Anglií i Dánskem a oběma národům tato vláda přinesla dlouholeté období stability a bohatství. Obnovil zákony krále Edgara, aby umožnil obnovu Danelawu. Obnovil i platnost původních zákonů, které potvrdil v sérii vyhlášek, které měly řešit stížnosti, jež se k němu donesly. Posílil měnu emisí mincí stejné velikosti a váhy, jaké byly používány v Dánsku a ostatních oblastech Skandinávie. To umožnilo velký nárůst obchodu a zvýšení ekonomické úrovně Anglie. Knut je popisován jako úspěšný a bohatý král, i když některé aspekty popisu jeho vlády byly zřejmě ovlivněny jeho dobrým vztahem k církvi, která byla autorem historických záznamů, ze kterých jsou čerpány údaje o jeho vládě. Takže je například označován jako pobožný muž, i když udržoval hříšný poměr se dvěma ženami.\n\nPo smrti Svena Forkbearda se dánským králem stal Knutův bratr Harald. Harald se nechtěl s Knutem dělit o vládu nad Dánskem, ale podpořil ho jako velitele vojska, které mělo dobýt Anglii. Je možné, že se Harald osobně zúčastnil i obléhání Londýna. Harald zemřel roku 1018 a Knut se vydal do Dánska, aby uplatnil svůj nárok na jeho trůn.\n\nZdá se, že mínění Dánů mu nebylo nakloněno, protože existují zmínky o útoku v Pomořansku, kde si vydobyl Knutovu důvěru Godwin, který velel nočnímu útoku na nepřátelské pozice. Roku 1020 byla jeho vláda nad Dánskem stabilní a vrátil se zpět do Anglie. Svým zástupcem jmenoval svého strýce Ulfa Jarla, kterému byla svěřena péče o Knutova syna Hardiknuta.\n\nKdyž se švédský král Jakob Anund a norský král Olaf II. Haraldsson dověděli o Knutově odjezdu z Dánska, začali společně útočit na Dánsko. Ulf navrhl nespokojeným mužům, aby zvolili za svého krále Hardiknuta, který byl v té době ještě dítě. To byla od Ulfa lest, protože jako Hardiknutův opatrovník se stal vládcem království on sám. Když se zpráva o útocích na Dánsko donesla Knutovi, vypravil se tam s vojskem a spolu s Ulfem vydobyli v bitvě o Helgea obnovu svrchovanosti. Ulf byl ale krátce po oslavě vítězství napadnut a zabit Knutovou osobní stráží. Informace o podrobnostech Knutovy vlády nad Dánskem za doby, kdy sídlil v Anglii, jsou skoupé.\n\nHrabě Erik Hakonsson vládl Norsku za panování Knutova otce Svena a Norové se pod Erikovým vedením účastnili na invazi do Anglie v letech 1015 a 1016. Knut se Erikovi odvděčil tím, že ho jmenoval správcem Northumbrie. Norsko kontroloval Sven, Erikův bratr, ale ten byl v bitvě u Nesjaru poražen. Králem Norska se tak stal Olaf Haraldsson a Dánové ztratili vládu nad touto zemí.\n\nKnut se pokusil obnovit svůj vliv ve Skandinávii a zřejmě roku 1026 došlo k bitvě u Holy River proti Švédům, vedeným Olafem Haraldssonem, a Norům, vedeným Anundem Olafssonem. Vítězství v této bitvě upevnilo Knutovu kontrolu Skandinávie. Jižní část Skandinavského Poluostrova (Skanie, Halland a Blekinge) byla částí Dánska - od doby vytvoření dánského království a až do Roskildského Míru roku 1658.\n\nV roce 1027 Knut vykonal pouť do Říma za „vykoupení své duše a spásu svých národů“. Zde se také zúčastnil korunovace Konráda II. císařem Svaté říše římské.\n\nPo návratu z Říma se Knut vrátil do Anglie a se čtyřiceti loďmi vyrazil do norského přístavu Trondheim. Olaf Haraldsson nebyl schopen odporu, protože jeho šlechtici, vydatně podporování Knutovým zlatem, byli proti němu. Knut byl korunován králem a stal se tak králem Anglie, Dánska a Norska. Správcem v Norsku ustanovil Hakona, syna Erika Hakonssona.\n\nPo Hakonově smrti se Olaf Haraldson vrátil do země spolu se Švédským vojskem, ale padl v bitvě u Stiklestadu roku 1030. Knutova snaha ovládnout znovu Norsko, bez podpory šlechty prostřednictvím Elgiflu z Normandie a Svena Knutssona nebyla úspěšná.\n\nKnut zemřel roku 1035 v Shaftesbury v Dorsetu. Byl pochován v původním klášteře ve Winchesteru. Po jeho smrti se jeho nástupcem v Dánsku stal Hardiknut, který tam vládl jako Knut III. V Anglii se stal jeho nástupcem, až do své smrti roku 1040, Harold I. Hardiknut sjednotil království dánské a anglické až do své smrti roku 1042. Jeho nástupcem se stal Eduard III. Vyznavač, kterého Hardiknut povolal zpět z exilu v Normandii a usmířil se s ním.\n"}
{"id": "369114", "url": "https://cs.wikipedia.org/wiki?curid=369114", "title": "Maršíkov", "text": "Maršíkov\n\nObec Maršíkov (německy \"Marschendorf\") je administrativní součást lázeňské obce Velké Losiny (okres Šumperk). Rozkládá se v zaříznutém údolí Maršíkovského potoka, východně centra Velkých Losin. Je známa především svým dřevěným roubeným kostelem sv. Michaela, který je postaven bez jediného hřebíku.\n\nPrvní písemná zmínka o Maršíkovu pochází z roku 1351, již tehdy byla v Maršíkově fara. Roku 1494 byla vesnice propuštěná z markraběcího léna, v 16. století již náležela k losinskému panství. Počátkem 17. století byla ves od tohoto panství oddělena a připojena k Vízmberku (dnešní Loučná nad Desnou). V roce 1609 si místní evangelíci vybudovali dřevěný kostel, který se dochoval do dneška. Maršíkov byl součástí severomoravského pastvinářství.\n\nRoku 1786 byla na části pozemků postavena osada Nový Maršíkov, která později splynula s obcí. Po roce 1848 se Maršíkov stal součástí soudního okresu Vízmberk. Obec byla nadále čistě zemědělská. Po vzniku první republiky měla v obci největší podporu německá agrární strana, která zvítězila ve volbách roku 1935. I po roce 1945 zůstal Maršíkov zemědělskou obcí.\n\nPo odsunu německého obyvatelstva byl Maršíkov dosídlen obyvateli jiných oblastí. Významné hospodářské objekty např. obsadily rodiny z Valašska (Bylnice, 20 obyvatel, kteří se zde natrvalo usadili – viz Šerý 2008) Maršíkov byl připojen k obci Velké Losiny v roce 1976.\n\nDěti zpočátku navštěvovaly farní školu ve Velkých Losinách, kolem roku 1800 se začalo vyučovat po domech a v roce 1833 byla postavena škola v obci, která je nyní obytným rodinným domem. V roce 2006 byla dokončena rekonstrukce budovy (užívaná jako škola) na společenský dům. \n\nÚdaje (mimo aktuálního) jsou převzaty z Vlastivědy šumperského okresu.\n\n\n"}
{"id": "369117", "url": "https://cs.wikipedia.org/wiki?curid=369117", "title": "Útočný odznak pěchoty", "text": "Útočný odznak pěchoty\n\nÚtočný odznak pěchoty (: \"Infanterie Sturmabzeichen\") byl německý válečný odznak udílený vojákům Waffen-SS a Wehrmachtu za druhé světové války.\n\nStříbrná verze byla zavedena 20. prosince roku 1939 velitelem OKH polním maršálem Waltherem Brauchitschem. Byla udílena vojákům pěchoty po splnění alespoň jednoho následujících kritérií:\n\n\nBronzová verze byla zavedena 1. června roku 1940 a byla udílena motorizovaným obrněným jednotkám po splnění alespoň jednoho z následujících kritérií:\n\n\nOdznak byl navržen firmou C. E. Junker v Berlíně, při čemž jeho tvar je oválný a na každé straně má čtyři dubové listy. V horní části odznaku je německá orlice svírající v drápech svastiku a přes odznak je napříč umístěna puška Mauser Kar 98k s bajonetem. Spodní strana odznaku je rovná a je zde špendlík k připnutí.\n\nV roce 1957 byl vzhled odznaku stejný s výjimkou svastiky, která byla odstraněna.\n"}
{"id": "369118", "url": "https://cs.wikipedia.org/wiki?curid=369118", "title": "Kartuziánský řád", "text": "Kartuziánský řád\n\nKartuziánský řád neboli kartuziáni (lat. \"Ordo Cartusiensis\", zkratka \"OCart\") jsou katolický mnišský polopoustevnický řád založený roku 1084 svatým Brunem (pro mnichy i mnišky) a papežem potvrzený v roce 1176. Jméno řádu a označení svých klášterů kartouza mají podle latinského názvu pohoří La Chartreuse (latinsky \"Cartusium\") severně od Grenoblu, kde sídlí mateřský klášter nazývaný Grande Chartreuse, \"Velká kartouza\". Motto kartuziánské řehole je: \"„Stat crux dum volvitur orbis“\" (\"Kříž stojí, i když se svět kymácí\").\n\nŘád založil spolu se šesti společníky svatý Bruno Kolínský u Grenoblu ve Francii. V letech 1122–1127 sepsal Gvigo (pátý opat kláštera) reguli tohoto řeholního společenství. Roku 1141 se sešla generální kapitula – nejvyšší orgán kartuziánské řehole.\n\nŘeholní pravidla byla pod názvem \"„Statuta ordinis cartusiensis a domino Guigone priore cartusie edita“\" knihtiskem vydána v Basileji roku 1510. Řídí se řeholí sv. Benedikta doplněnou o ustanovení kamalduského řádu (odnož tzv. bílých benediktů s poustevnickým způsobem života). Jejich oděvem je bílý hábit s bílým koženým řemenem, široký bílý škapulíř s kapucí a venkovní černý plášť s kapucí. Patrony řádu jsou Panna Marie a sv. Bruno.\n\nZ více než stovky doložených lokalit klášterů vynikají některé uměleckým ztvárněním klášterního kostela či sochařskými díly. Jsou to zejména:\n\nJiž několik staletí se v horském prostředí kartuziánského kláštera Grande Chartreuse v blízkosti Grenoblu zhotovuje známý bylinný likér Chartreuse s nezaměnitelnou hořko-sladkou chutí a vůní. Likér původně vyvinul neznámý alchymista jako \"elixír dlouhého života\". Mnichům dal zašifrovaný recept maršál François Annibal d'Estrées v roce 1605 a údajně jim trvalo 150 let jej rozluštit. Likér byl módním dámským pitím v 19. století, proslavil se například na rakouském císařském dvoře.\n\nKartuziáni přišli do českých zemí roku 1342, tj. v době největšího rozmachu řádu. Zapojili se plně do mnohovrstevného duchovního a kulturného prostředí doby lucemburské. Počínaje královskou fundací Kartouzy na Smíchově, přes kartouzy v Králově Poli, ve Valdicích a vlastně i v Tržku, byly založeny v blízkosti sídelních měst fundátorů, kterým výstavba kláštera zajišťovala nejen podíl na modlitbách řeholníků, ale dodávala také patřičné náboženské a kulturní zázemí jejich rezidencím.\n\nPostiženi nepřízní husitských válek, opustili kartuziáni Prahu, ale dokázali přivést většinu svých domů k novému rozkvětu a najít své příznivce i v měšťanském prostředí. Teprve osvícenské reformy císaře Josefa II. zlikvidovaly v Čechách kartuziánskou spiritualitu definitivně.\n\nKartuziány uvedl do Čech král Jan Lucemburský \"po příkladu některých zvěčnělých knížat, chtěje něco vykonati k stálé paměti své\". Smrt milované dcery Markéty 1. července 1341 patrně jen uspíšila dřívější úmysl již slepého panovníka, který vystavil zakládací listinu dne 1. února 1342. Určitý vzor měl král v počínání svého strýce, trevírského arcibiskupa Balduina Lucemburského, který si tento řád oblíbil a založil mu dva kláštery – roku 1331 v Koblenci a roku 1338 přímo v Trevíru. Již dříve byli někteří přemyslovští králové příznivci francouzské \"La Grande Chartreuse\".\n\nPro budoucích dvacet čtyři mnichů vykázal král místo vně hradeb Prahy, kde se na levém břehu Vltavy táhl dosti široký rovinný pruh, pokrytý volněji rozsetými sídelními soubory. Zakladatel si u nich vymínil modlitby a služby Boží za sebe a za svou rozvětvenou rodinu, Lucemburky i Přemyslovce, celkem za dvacet osob. Ve dnech, kdy konvent vzpomínal jejich památky, měl převor přilepšit bratřím na stravě. Základem královského nadání byl dvůr na Újezdě u Prahy, s ornou půdou, zahradami a veškerým příslušenstvím, oceněný na 400 kop pražských grošů. Patřilo k němu pět mlýnů na obou březích Vltavy. Ke stavbě kláštera určil král dříví z brdských lesů a hlavně 2000 hřiven stříbra z Kutné Hory v několika splátkách. Kartouza, podřízená přímo panovníkovi a vyňatá z pravomoci zemských úřadů, byla také osvobozena od všech daní a dávek. Naopak – sama je směla od poddaných kláštera vybírat ve svůj prospěch. Řeholníci využili i výsady svobodně držet v Praze dům a zakoupili na Starém Městě dnešní dům čp. 246 v Liliové ulici, zvaný U zlatého zajíce. Časem získali kartuziáni od dobrodinců i koupěmi další vesnice, stálé příjmy, vinice: odkazem dostali například dům se zahradou na břehu Vltavy poblíž kláštera.\n\nMalá skupinka zakladatelů v čele s převorem přišla do Prahy roku 1342, s největší pravděpodobností z rakouského Mauerbachu. Počet mnichů se rozrostl na zakladatelem stanovených dvacet čtyři, mimo něž v kartouze žili bratři laikové a donáti. Odhaduje se, že v době rozkvětu žilo v klášteře na čtyřicet osob, nepočítaje v to lidi na řádovém domě závislé, kteří zajišťovali hmotné potřeby řeholníků. Známe z písemných pramenů kováře, který měl svou dílnu u ohradní zdi. Převor Albert rozdělil roku 1386 chmelnici, ležící u kláštera od břehu Vltavy až k veřejné silnici, na 24 stejných dílů, na kterých si novousedlíci vystavěli své domky. Kartouza se tedy podílela na kultivaci příměstského území Prahy.\n\nVzhled pražské kartouzy můžeme jen tušit, z její gotické architektury neznáme nic. Stavba byla dokončena pravděpodobně roku 1356 a později doplňována – o barevná chrámová okna, vyřezávané oltáře, malby a sochy. V kostele byly vztyčeny mramorové náhrobky. O tom nám podávají zprávy soudobé písemné prameny, které také architekturu kartouzy označují za \"Podivuhodné a chvályhodné dílo, dům obzvlášť vznešený a slavný\". Předpokládá se, že do jisté míry odpovídal pražskému příkladu velkolepý klášter kartuziánů v Gdaňsku, založený roku 1389 a osazený z Prahy.\n\nObyvatele kartouzy známe málo. Z posloupnosti převorů se vynořují – osvětlena podrobnostmi – jen některá jména a zprávy o jednotlivých mniších jsou ještě skoupější. Řád na veřejnost téměř nevystupoval, pouze prokurátor kláštera častěji docházel na konzistoř k úřednímu jednání. Řehole, jejímž posláním bylo především rozjímání, kontemplace, teologické bádání, a nikoli kazatelství či duchovní správa, kladla velký důraz na knižní produkci. Kartuziáni měli ve 14. století velké a dobře organizované knihovny s naučnou i bohovědnou literaturou. Kromě vlastní literární činnosti se věnovali opisování, půjčování a výměně knih. Jakub, plebán v Nelahozevsi, koupil roku 1376 od kláštera bibli, za kterou zaplatil 6 kop grošů. O tři roky později sliboval katedrální písař Jan Buškovec vrátit kartouze vypůjčenou knihu a epistolář. Ve zdejším skriptoriu se knihy psaly a opisovaly, ale jejich iluminace byla svěřována cechovním malířům. Rozptýlené rukopisy pražské kartouzy nalézáme dnes v knihovnách v Praze, ve Vídni, v Římě i jinde.\nŘadu literárně činných pražských kartuziánů zahajuje slavný skladatel latinských hymnů, Konrád z Haimburgu. Na popud arcibiskupa Arnošta z Pardubic sestavil roku 1360 lekcionář o šesti čteních a mariánských homiliích z děl církevních spisovatelů. Dílo, zvané \"Orationale\" či \"Mariale Ernesti\", bylo určeno svatovítským mansionářům, kteří denně zpívali officium o Panně Marii v pražské katedrále. Později sestavil Konrád výtah z tohoto díla, známý pod jménem Laus Mariae nebo \"Matutinale Beatæ Mariæ Virginis\" o třech lekcích na den. Stručná verze dosáhla značné obliby a v opisech se rozšířila mezi kněžstvem. Ještě populárnější byla sbírka modliteb veršovaná ke cti Matky Boží a svatých se souborem rozličných hodinek Scala coeli Konrádova následníka Alberta, převora v letech 1382–1392, důvěrného přítele arcibiskupa Jana z Jenštejna. V díle obou pražských kartuziánů se hlásí devotio moderna, reformní hnutí směřující k zvnitřnění náboženského života, jasným pastoračním záměrem. Oba sestavují mimoliturgické pobožnosti: Konrád proto, aby denním střídáním lekcí podnítil zbožnost misionářů; Albert, jak sám výslovně praví, proto, \"aby světský nebo řeholní kněz, když by pro zaneprázdnění nebo z nedbalosti vynechali povinný brevíř, měli v nich doplněk a náhradu.\" Vrcholem literárního díla pražských kartuziánů je nesporně dílo Jana Rodeho. Pobýval ve zdejším klášteře s dvouletou přestávkou v letech asi 1400–1412. Svých šest asketicky laděných epištol napsal převážně kněžím nebo jiným duchovním osobám na téma ideál kněze či řeholníka. Zatímco jeho předchůdci usilovali o mravní obrodu kněžstva nepřímo, kritizuje Rode hříchy duchovních slovy tvrdými a nevybíravými. Výmluvně zapřísahá a prosí, aby se ti, jimž píše, polepšili. Epištoly nebyly zamýšleny jako soukromé dopisy, nýbrž byly adresovány kněžstvu obecně. Opisy zejména prvních tří se rozšířily z Prahy do četných rukopisných kodexů Evropy. Ze spisů vikáře pražské kartouzy Michala vzpomeňme spis \"De regimine principum\", který napsal pro bavorského vévodu Ruperta, jenž \"ráčil si vyžádati ode mne nějaké pojednání o čtyřech ctnostech\", jak autor předesílá v úvodu.\nOchránci kláštera byli pochopitelně čeští králové z lucemburské dynastie. Svou přízeň mu projevovali pražští arcibiskupové, zejména Jan z Jenštejna byl přítelem kartuziánské myšlenky a své přátelství osvědčoval celému řádu. Po zhoubném požáru La Grande Charteuse přispěl roku 1371 na její obnovu. \"Na svém hradě roudnickém dal si vymalovati muka pekelná, radosti rajské a život kartuziánský.\" V pražském paláci měl malou světničku, kterou nazýval svou \"kartuzí\". Byla to obdoba soukromé kaple sv. Kateřiny na Karlštejně, do které utíkal před světským ruchem císař Karel IV. Když arcibiskup Jenštejn zamýšlel složit svůj úřad a vstoupit do kláštera, vybral za posla k papeži převora pražské kartouzy Alberta. Ostatně, sám Urban VI. byl řádu příznivě nakloněn a své důvěrníky volil právě z řad kartuziánů. Jana z Jenštejna také navštívilo jedenáct převorů, vracejících se z generální kapituly kartuziánského řádu. Na paměť budoucím nechal arcibiskup tuto událost zvěčnit malbou ve věži roudnického hradu. Jenštejnovým vlivem byl v řádě svátek Navštívení Panny Marie zaveden už před rokem 1390. Přitom officium nového svátku bylo zveřejněno až o rok později. Podíl českých kartuziánů na hnutí devotio moderna jsme již letmo zmínili, účast Jana z Jenštejna je dobře známa. Nemenší úlohu v něm sehrál řád augustiniánů kanovníků. S jejich domem v arcibiskupské Roudnici uzavřela pražské kartouza duchovní bratrství – členové jednoho konventu měli účast na modlitbách konventu druhého. Pražský klášter tak učinil smlouvou z 12. června 1376. Toto přátelství trvalo i po zničení pražského domu a kartuziáni i ze svého vyhnanství posílali zprávy svým roudnickým augustiniánům. Zde vzpomínali syny sv. Bruna při bohoslužbách vždy 12. října. Z klášterních dobrodinců musíme zvláště zmínit rodinu pánů z Vartenberka; v klášterním kostele bylo pohřbeno šest členů tohoto mocného rodu. Nekrologium k jejich jménům připojuje poznámku \"velký dobrodinec\". Zdá se také, že převor Markvart (1407–1420) pocházel z této rodiny. Generální kapitula jej dispenzovala od pravidla, že nemá být převorem, kdo není alespoň dva roky po profesi. Uvedenou domněnku podpírá i zpráva o sbírce, kterou o vigilii svátku Všech svatých roku 1408 učinila Žofie, manželka Petra z Vartenberka, se svou dcerou Eliškou. Kolekta vynesla 100 hřiven stříbra a obě paní odvedly výtěžek převoru kartouzy.\nVýlučné postavení pražské kartouzy ukazuje rozhodnutí řádové kapituly roku 1389, která nařizuje posílat sem jen nejlepší členy řádu, a to jen s vědomím otce generála, \"neboť král, panstvo i vysoký klerus často návštěvou svou dům ten ctí, aby pobožnostem se oddali\". Pak ovšem požadovaná odloučenost od světa musela poněkud ustoupit.\n\nKartouza Hortus Beatae Mariae (Zahrada Panny Marie) byla matkou čtyř nových založení: kláštera Gratia Dei u Štětína roku 1360, kartouzy na Králově Poli u Brna roku 1375, domu \"Rubus Sanctae Mariae\" (Keř Panny Marie) v Tržku u Litomyšle roku 1376 a kláštera Paradisus Sanctae Mariae u Gdaňsku roku 1382. Tadeáš Hájek z Hájku uvedl ve své Kronice ještě jinak neznámou kartouzu v Poděbradech, založenou Bočkem z Kunštátu, pradědem Jiřího z Poděbrad, v šedesátých letech 14. století. Tato zpráva však není pravdivá. Následně se dokonce uvádělo, že rozjímaví kartuziáni měli v Poděbradech klášterní školu.\nZánik pražského kláštera kartuziánů spadá do samého počátku výbuchu husitského ničení, bezprostředně po smrti krále Václava IV. Avšak již od roku 1417 posílal pražský převor do okolních kartuzií, hlavně do německých, knihy a klenoty k úschově. Odpoledne 17. 11. 1419 vytáhl zástup lidu Újezdskou branou z Prahy, vylomil klášterní vrata a vyplenil kartuziánům sklep. V kostele vandalové rozbíjeli oltáře, sochy, ostatkové schrány. Mnichy pak dav dovedl na Staroměstskou radnici, kde se jich ujali konšelé. Otcové města poslali řeholníky pod ochranou pryč z rozbouřené Prahy. Dne 18. listopadu vzplál v opuštěné kartouze oheň, který strávil za několik hodin klášterní stavení na čadící trosky. Časem budovy zanikly téměř beze stopy. Zbytky kamenných substrukcí byly archeologicky zjištěny na Smíchově na širokém pásu území mezi ulicemi Kartouzskou a Lidickou. To odpovídá kartouzské zvyklosti vytyčování velkých pozemků, na nichž každý mnich měl svou vlastní celu se zahrádkou.\n\nVelkolepou nádheru zničeného kláštera kartuziánů nám dává tušit také dopis jednoho z vyhnanců: \"Máme schováno bohoslužebného náčiní více, než některé domy řádu našeho mají.\" Generální kapitula nařídila pražským mnichům zůstat pohromadě, nicméně naděje na obnovení kartouzy mizela den ode dne. Po Markvartově smrti byl roku 1420 ustanoven novým převorem Albert, zůstal však jen titulární hlavou kláštera. Poslední pražský mnich, Mikuláš z Hlohova, zemřel roku 1464 v rakouském Aggsbachu. Zahrada Panny Marie byla prvním násilně zrušeným domem řádu. Do té doby ubyl kartuziánům jen málokterý klášter, a to jen když nadání nestačilo výživě řeholníků nebo když vybrané místo mělo nezdravou polohu.\nMyšlenka obnovit kartouzu v hlavním městě království se vynořovala v průběhu staletí znovu a znovu. Hned roku 1420 slíbil Zikmund Lucemburský rozchvácený majetek restituovat, ovšem sám dal v letech 1436 a 1437 klášterní statky zapsat svým věřitelům. Věci, rozeslané kdysi z Prahy do úschovy, scházely se zpět velmi pomalu. Několikrát opakovaná výzva generální kapituly (ještě roku 1512) svědčí jasně o neúspěchu. Moravští kartuziáni, kteří udrželi své domy přes husitské války, dali bezvýsledný podnět k obnovení pražské kartouzy za vlády Ladislava Pohrobka. Založit kartuziánům klášter v Praze zamýšlel Albrecht z Valdštejna, když politické nepokoje zmařily roku 1618 jeho nadání ve Štípě. Skoupil několik domů vedle svého paláce – Zahrada Panny Marie by tak rozkvetla na jiném místě. I z tohoto plánu sešlo a generál uvedl řeholníky do Jičína. Konečně poslední pokus byl učiněn v 18. století. P. Petr Hugon Mellagen z valtické kartouzy obdržel 7. května 1723 od císaře Karla VI. povolení postavit v Praze kartuziánský klášter pro dvacet čtyři mnichů. Podmínkou byla jistina 200 000 zlatých rýnských. P. Petr sice koupil a částečně zamluvil pozemky zahrad, vinic i letohrádků, ale úspěchu nedosáhl ani on. Na Smíchově zůstalo po kartuziánech jen jméno. Jak víme z kupní smlouvy, pražští jezuité zde získali v 16. století zahradu \"v místě zvaném Kartouzy\". Dnes vede Smíchovem ulice zvaná od minulého století Kartouzská.\n\nTaké bratr císaře Karla IV., markrabě Jan Jindřich Lucemburský, se rozhodl na sklonku života obohatit své sídelní město o klášter kartuziánů. Potřebné místo mu vykázal uprostřed lesů na návrší nad Brnem, kde měl v osadě Královo Pole venkovskou rezidenci. Dne 13. srpna 1375 zasvětil budoucí kartouzu Nejsvětější Trojici, nadal ji potřebným jměním, vybavil ze zemského práva, osvobodil od povinností a platů a vzal pod svou bezprostřední ochranu. Olomoucký biskup Jan stvrdil fundační listinu svou pečetí o tři dny později. Těžce nemocný zakladatel zemřel již 13. listopadu téhož roku a výstavba domu připadla jeho synovi a nástupci Joštovi. Počet obyvatel kláštera byl stanoven na obvyklých dvanáct bratří s převorem v čele a s potřebnou čeledí. První mniši přišli z dolnorakouské Jemnice a usadili se na zmíněném rytířském hrádku, který byl také následně začleněn do klášterního celku. Roku 1387, když převorové dvou německých kartouz určovali z příkazu generální kapituly hranice královopolského domu, stálo teprve sedm cel, vymezených na severní a západní straně příkopem a na straně jižní zdí. Podobně jako další brněnské architektury druhé poloviny 14. století byla i kartouza postavena z cihel. Jejich omítka iluzívně naznačovala kvádrování a tento výzdobný motiv zařazuje Královo Pole do zajímavé skupiny staveb doby lucemburské s malovanými průčelími, jako byl pražský královský palác Václava IV. na Hradě. Jednolodní halu kostela s polygonálním závěrem dělil lettner se dvěma oltáři na chór otců s hrotitými okny a na chór bratří, osvětlovaný okny kruhovými a oknem západní zdi. Na východě se připojovaly po stranách sakristie a kapitulní síň, na jejichž zdech byly nalezeny stopy původních maleb. Uprostřed chóru otců byl roku 1405 pohřben zakladatelův nejmladší syn, markrabě Prokop.\nNová kartuziánská komunita se záhy včlenila do duchovního života sousedního města: kaplan brněnského farního kostela sv. Jakuba Jan jí roku 1387 daroval celou svou knihovnu, vymíniv si, že mu bude až do smrti v klášteře poskytnuto ubytování s obvyklým zaopatřením. Z Prahy byl do Brna poslán jako převor v letech 1406 až 1408 Hamburčan Jan Rode. Přátelské styky na duchovním poli udržovala kartouza jak s mateřskou Jemnicí, tak se sousední kartouzou dolanskou: příslušné úmluvy byly uzavřeny v letech 1384 a 1415.\nPo vypuknutí husitských nepokojů dostal převor povolení v případě potřeby konvent rozpustit a rozsadit řeholníky po sousedních kartouzách. Když přitáhli husité k Brnu, utekla se celá komunita za městské hradby. Opuštěný klášter byl zpleněn a vypálen, jeho statky se dostaly ve válečných zmatcích světským držitelům. V Brně si mniši koupili roku 1448 dům či spíše palác v Jakubské uličce od třebíčských benediktinů. Do 60. let se hlásí dva kodexy, chované dnes ve vídeňské Národní knihovně: královopolskému kartuziánovi Matějovi z Judenburku patřil německý výklad Desatera od proslulého vídeňského dvorního teologa Nicolase von Dinkelsbühl. Část spisu je ilustrovaná, zbytek jeho výzdoby zůstal v podkresbě. Na české poměry třetí čtvrti 15. století neobyčejné bohatě vypravený je zdejší antifonář, zdobený dvěma desítkami figurálních iniciál a dalšími malbami na okrajích jednotlivých listů. Pořízení nákladných rukopisů nám dává nahlédnout do obnovy kláštera v době poděbradské. Podporu krále Jiřího z Poděbrad obrátil vniveč nájezd Matyášových uherských vojsk roku 1468. I přes to, že La Grande Charteuse vypsala na obnovu sbírku po celém řádu, scházely se peníze pomalu. Velkým dobrodincem se ukázala brněnská měšťanská rodina Langů, která v několika generacích pamatovala na kartuziány svými odkazy. Bernard Lang se stal v lednu 1482 novým převorem brněnských kartuziánů, zatímco jeho bratr Antonín stál v čele jemnické kartouzy, aby roku 1490 vystřídal Bernarda v Brně. Zdá se, že následující věk v dějinách brněnské kartouzy vyplňuje stagnace a ve druhé polovině 16. století vrcholí uvolnění tuhé kázně. Když řadový vizitátor požadoval roku 1590 sesazení převora Petra, opřel se mu olomoucký biskup Stanislav Pavlovský, který hlavní příčinu nepořádků viděl právě v častém střídání převorů. Biskup také připomínal vynikající vědeckou pověst Petra Carbonaria, autora díla o hebrejštině, které vyšlo nedlouho předtím tiskem s císařskou podporou. Patrně ze 16. století pochází mariánský obraz, později poničený od Švédů a ctěný až dodnes jako milostný. Rokem 1604 jsou datovány renesanční chórové lavice, které z ořechového dřeva pro kostel vyřezal a architektonickými i figurálními motivy vyzdobil Emerich Thurn. Dvojice velkých lavic z chóru otců jsou zachovány na místě. Menší z chóru břatří jsou dnes v Muzeu města Brna a v pražském Uměleckoprůmyslovém muzeu.\nRoku 1619 propadla kartouza konfiskaci protestantských stavů. Po vítězství císařských vojsk sestavil převor soupis škod z let 1619 až 1620, které dohaduje i s uloupenými klenoty a potravinami na dva a půl tisíce zlatých. Klášter byl odškodněn z protestantům zabraného majetku a roku 1626 mohl již půjčit zadluženému městu na vydržování vojska 5000 zlatých. Ještě třikrát byla kartouza vydrancována švédským vojskem, které zde roku 1645 dokonce zřídilo svůj hlavní stan. Po skončení třicetileté války započali převorové, nyní povýšení do stavu moravských zemských prelátů, s obnovou kláštera. Duchovní obnova našla své vyjádření v obnově stavební, probíhající postupně v 50. až 90. letech 17. století. Barokizován byl kostel, byly rekonstruovány gotické cely a poté postaveny nové, areál byl podstatně rozšířen. Nově vznikla budova převorství i dlouhé křídlo průčelí, v jehož patře bylo zřízeno několik hostinských pokojů různé velikosti. Klášterní vstup zdůrazňoval reliéf sv. Bruna nad branou. Představu o tehdejším vzhledu kartouzy nám poskytuje obraz Martina Aretia, namalovaný asi v 70. letech 17. století, dnes uložený ve sbírkách Muzea města Brna.\n\nLabutí písní se stala rozsáhlá nová obnova, kterou podnikl poslední převor kláštera Cellae Trinitatis Anastasius Gottfried ve střízlivém duchu barokního klasicismu od 60. let 18. století. Nové průčelí kostela ozdobil Ondřej Schweigl sousoším Nejsvětější Trojice a sochami sv. Jana Křtitele – patrona poustevníků – a sv. Bruna – zakladatele řádu. Tentýž sochař pracoval na nové vynikajícím hlavním oltáři i na dalších klášterních zakázkách. K malířské výzdobě povolal převor z Vídně proslulého Antona Maulbertsche. Jeho fresky v kapitulní síni se vztahují jednak k životu kartuziánů obecně (alegorie Církve, Mlčenlivosti, postava sv. Bruna), i ke kartouze samé (zakladatel markrabě Jan). Pozoruhodné jsou postavy Janovy příbuzné, královny Žofie, a jejího zpovědníka, sv. Jana Nepomuckého. Maulbertschův spolupracovník Felix Lerder namaloval plátna dvou bočních oltářů kostela. Na stěny chrámu byla ve štukových rámech umístěna řada dvanácti apoštolů od Josefa Sterna. Pozdně barokní úpravy změnily nejen sakrální prostory, ale i řadu cel a dalších objektů. Nad sálem refektáře byla postavena knihovna, pro kterou převor roku 1771 koupil početnou knižní pozůstalost po zemřelém brněnském faráři od sv. Jakuba. Celkem zde bylo 271 rukopisů, 162 inkunábulí a na 3000 tisků. V sálech převorství vybudoval uměnímilovný Anastasius sbírku rytin a nevelkou, ale kvalitní obrazovou galerii. Písemné zprávy hovoří o dílech Dürerových, Leydenových, o Maulbertschových skicách i o Sassoferratově Madoně.\n\nDne 18. ledna 1782 přečetla císařská komise shromážděným kartuziánům dekret, jímž byl královopolský dům zrušen. Na Moravě byl prvním z dlouhé řady rozehnaných konventů. Mniši směli zůstat dalších pět měsíců pohromadě a rozhodnout se, zda přijmou státní penzi nebo zda odejdou do některé ze zahraničních kartouz, případně přestoupí do jiného řádu. Knihovna byla rozvezena a vydražena, převor, žijící do roku 1814 z penze, postupně rozprodal i své umělecké sbírky. Klášterní budovy byly určeny kasárnám, přilehlé pozemky rozparcelovány. Od vojenské správy převzalo bývalou kartouzu v roce 1964 Vysoké učení technické; v současnosti zde sídlí jeho Fakulta informačních technologií.\n\nKartouzu v Tržku u Litomyšle založil litomyšlský biskup Albert ze Šternberka roku 1378 nedaleko své rezidence. Ve vsi Tržek měl lovecký hrádek s velikou oborou, kterou určil jako stavební místo novému klášteru. Zakládací listinu vydal na této tvrzi 24. prosince 1378 a určil, že zde bude žít převor a dvanáct mnichů, mimo konvrše a jiné osoby podle tohoto řádu obvyklé. Nápodoba Krista a dvanácti učedníků je nasnadě. Biskup se zavázal na svoje náklady vystavět všechny potřebné budovy a opatřit bratřím výživu i oděv, stejně jako knihy, výzdobu kostela a bohoslužebné náčiní. Kartouza byla nazvána Keř Panny Marie (Rubus Sanctae Mariae) a posvěcena \"ku poctě Boží, Panny Marie a zvláště ve jméno Zvěstování Páně sv. Jana Křtitele i Všech svatých\". Albert ze Šternberka byl vysokým církevním hierarchou své doby, dvořanem Karla IV. Kartuziánský řád znal jak z císařské Prahy, tak i z blízkého Brna, kde markrabata moravská založila královopolskou kartouzu. Když si jeho synovec Petr vzal za ženu Annu, sestru markrabího Jošta, dostal se Albert do příbuzenského svazku s panujícím rodem Lucemburků a založením kartouzy ukázal sebevědomí vpravdě knížecí.\nGenerální kapitula řádu poslala k novému založení Jana z Lenpachu z kartouzy sv. Michala u Mohuče. V Tržku byl nejprve vystavěn malý kostel a tři cely pro představeného a dva mnichy; dva konvrši žili patrně někde poblíž. Biskup jim znovu potvrdil svůj zakladatelský úmysl a znovu slíbil postavit klášteru celkem patnáct cel z kamene, dokončit započatý kostel i se sakristií, kaple, refektář, křížovou chodbu, dobře klenutý sklep, studni, kuchyni a další místnosti, stejně jako obydlí pro konvrše, hosty a služebníky a také kamennou zeď kolem celého darovaného pozemku. Tento závazek složil do rukou Jana, převora pražské kartouzy. Klášter obdržel čtyři vsi pro svou výživu, které zakladatel zakoupil blízko svých rodových statků na Moravě, mezi nimi i Dolany u Olomouce, do kterých byl klášter posléze přenesen. Ve svém klášteře pobýval Albert ze Šternberka častěji; víme, že 12. ledna 1380 zde vyhlásil klatbu na markraběte Jošta. Zemřel o dva dny později, s největší pravděpodobností právě zde. Pochován byl v jiném svém nadání, u augustiniánů v Moravském Šternberku.\n\nVliv kartuziánů postihujeme v okolí Tržku jen málo a nepřímo: V jakémsi církevním sporu svědčil 23. února 1383 Bruno, kartuziánský profes z Tržku. V Litomyšli objevuje se rodina Kartusů, z nichž Matěj Kartus († 1389) byl augustiniánem ve zdejším klášteře. Soudili bychom, že jejich jméno ukazuje právě k prostředí tržecké kartouzy.\nPrávní nejasnosti zapříčinily, že po celých deset let nebyl nový řeholní dům náležitě opatřen. Stejně tak vzdálenost fundačních vesnic nedovolovala konvršům, aby obdělávali půdu, a klášter se musel spolehnout na nedostatečný roční příjem. Generální kapitula tedy ráda v červnu 1389 svolila, aby kartouza byla podle záměru markraběte Jošta přenesena do Dolan. Pokud by svolili převor a konvent nového kláštera, mohlo by něco majetku zůstat nedostavěnému domu v Tržku, čímž by zůstala naděje pro jeho budoucí oživení. Při jednáních se markrabě Jošt odvolával na údajný záměr zakladatele samého dům přenést, neboť poznal, že tvrz v Tržku není pro klášter vhodná. Hmotná tíseň přiměla konvent, aby již roku 1380 odprodal za sumu 20 zlatých a 2 kop grošů boleslavskému arcijáhnovi \"Liber viaticus\", věnovaný kdysi Albertem ze Šternberka. Většina mnichů odešla z Tržku po svolení generální kapituly a zbytek se definitivně přestěhoval do Dolan roku 1394. Tím dějiny Keře Panny Marie končí. Žižkovo vojsko na jaře 1421 opuštěný klášter spálilo a objekty zanikly téměř beze stopy.\n\nNedostatečné zabezpečení biskupské kartouzy v Tržku přimělo řeholníky vyjednávat o změně místa. Jako nejvýhodnější se ukázalo přeložit dům od východočeské Litomyšle na některý z moravských statků, zvláště když zakladatelův synovec Petr ze Šternberka a brněnský markrabě Jošt přislíbili záměru svou podporu. S jejich pomocí bylo možné začít roku 1389 s výstavbou nové kartouzy v Dolanech u Olomouce. Přenesení kláštera schválila generální kapitula a poslala dva své převory k posouzení situace a vytyčení nového stavebního místa. Malá skupina řeholníků, soudili bychom asi na tři, v Tržku zůstala pro případ, že by se jej podařilo udržet a v budoucnu přivést k rozkvětu, ale záhy i ona následovala větší část konventu, vedenou Štěpánem Šramem, na Moravu. Tento Štěpán byl patrně posledním mužským členem starého moravského rodu Šramů, kteří bývali biskupskými many. Pracoval v nové kanceláři mladého krále Václava IV., jejímž představeným byl Jan z Jenštejna. Vzpomeňme zde znovu Jenštejnovy příchylnosti ke kartuziánskému řádu, neboť Štěpán si po ukončení kancelářské služby zvolil právě tuto řeholi. S arcibiskupem jej sbližovala i snaha o prosazení nového svátku Navštívení Panny Marie, který kartuziáni přijali ještě před jeho oficiálním zveřejněním. Úsilí o obranu církve a obhajoba porušeného řádu věcí přivedly Štěpána z Dolan do tábora odpůrců Husových. Polemická literární činnost, uložená dnes v třech známých spisech, vyplňuje několik desetiletí jeho kartuziánského života.\nZákladní kámen dolanského klášterního kostela položil roku 1390 markrabě Jošt a kartouza sama byla, alespoň ve svém základním rozvrhu, dokončena roku 1396, kdy dva sousední převorové vytyčili její klauzuru. Bohatství dochovaných architektonických detailů prozrazuje slohové vztahy k brněnské kartouze, další stavbě podporované moravskými markrabaty. Kněžiště kostela provázely po stranách kaple sv. Jeronýma a sakristie, klenební žebra byla malována červenou a zelenou barvou, zatímco omítky byly bílé a okrově žluté. Patrně těsně u přepážky, oddělující chóry otců a bratří, byl ve významné poloze osové pohřben převor Štěpán Šram, ctěný jako druhý zakladatel kartouzy. Cely vytápěla kamna zdobená kachly s rozmanitými reliéfy figurálními – gryfa, orlice, jezdce na koni, Adama a Evy – i rostlinnými.\nK Dolanům se vztahuje jeden z významných českých rukopisů konce 14. století, Moralia papeže Řehoře, nyní v knihovně v Herzogenburgu. Nesmírně oblíbené Řehořovo dílo bylo ve středověku takřka nezbytnou součástí klášterních knihoven. Herzogenbuský exemplář napsal Jan z Břehu, mnich z Dolan, původně příslušník rakouské kartouzy v Mauerbachu. Na Moravu přešel roku 1397 a přenesl rukopis, patrně již napsaný, s sebou, spolu s dalšími knihami pro nedávno ustavený klášter. Když roku 1404 zemřel, měly být jeho knihy vráceny mateřskému Mauerbachu. Slohový charakter výzdoby kodexu neukazuje ani na rakouské ani na moravské umělecké prostředí, nýbrž do Prahy. Zjevně byl rukopis, s vynechanými místy pro ilustrace, na sklonku 14. století svěřen pražským malířům. Nejméně 123 rukopisů dolanské provenience chová ve svých sbírkách olomoucká Státní vědecká knihovna, dalších 130 kusů je uloženo jinde. Knižní bohatství kartouzy v Dolanech paradoxně zachovala nejistota doby husitské, kdy konvent svůj dům opustil a uchýlil se za pevné hradby Olomouce. Roku 1425 se kláštera zmocnili vojáci Dobrše z Tvorkova, kteří jej s pomocí okolních vesničanů přeměnili na opevněnou baštu, z níž ohrožovali sousední Olomouc. Proto také později, roku 1437, měšťané kartouzu koupili a nechali zbořit. To umožnilo novodobým archeologickým vykopávkám rekonstruovat gotické objekty v původním stavu, nezměněné pozdějšími úpravami.\n\nV Olomouci koupili dolanští kartuziáni roku 1428 od Maříka z Radovesnic dům s kaplí, zvaný podle bývalého majitele šternberský. Jediný dům pochopitelně nestačil k životu celého společenství a po rozhodnutí pokračovat v řeholním životě uvnitř městských hradeb získali kartuziáni po několika směnách a koupích vhodný pozemek na Předhradí. Městská rada souhlasila roku 1437 s výstavbou nového kláštera a svůj souhlas potvrdila roku 1443, kdy stavební práce již patrně pokročily. Ani přidělené území kartuziánům zcela nestačilo, museli se rozšířit i za přiléhající hradby a náhradou postavit nový hradební úsek. V 60. letech 15. století pokračovala patrně i stavba kostela Nanebevzetí Panny Marie a za jeho návštěvu jsou roce 1469 udělovány odpustky. Přeložená kartouza byla v Olomouci nazvána \"Domus Vallis Josephus\". Shodou okolností vznikal na olomouckém Předhradí současně klášter augustiniánů vypuzených z Lanškrouna, který ještě za klidných poměrů uzavřel s dolanskou kartouzou konfraternitu. Nedostatek prostředků prodlužoval stavbu a ještě roku 1514 osvobozuje král kartuziány od zemské berně \"pro chudobu a všeliké vydání na stavby klášterní\". Z blíže neznámých důvodů požadoval řádový vizitátor roku 1590 tak jako v Brně odvolání olomouckého převora. Převor František z Bernkastlu poslal své mnichy roku 1617 k založení kartouzy ve Štípě. Dlouhodobé obsazení města Švédy za třicetileté války nemohlo nedolehnout i za zdi klauzury – jezuité si tehdy u kartuziánů schovali alespoň zbytek své knihovny. Obnovené zřízení zemské pozvedlo převory mezi preláty a vracející se hospodářská prosperita po třicetileté válce postupně zlepšila i finanční situaci kartuziánů. Roku 1669 mohli koupit statek Doubravici a roku 1675 zahájili stavební obnovu svého kláštera, která vyvrcholila 3. listopadu 1690 vysvěcením přestavěného kostela se sedmi novými oltáři. Z druhé poloviny 17. století pocházejí i stally otců a bratří, které připomínají chórové lavice kláštera kartuziánů z Králova Pole. (Dnes jsou v kostele Povýšení sv. Kříže v Prostějově.) Na počátku následujícího století přikoupil převor vesnice Lechovice, Pavlov a Radnice. Převor Wiedeman nechal postavit nový knihovní sál pro rozsáhlou sbírku rukopisů, prvotisků a knih a úpravy pokračovaly i za převora posledního, Antonína Skyby. První olomoucký biskup Matyáš František Chorinský z Ledské vysvětil roku 1776 v obnoveném chrámu čtyři mramorové, velkým nákladem pořízené oltáře. Kromě titulního oltáře Nanebevzetí Panny Marie to byly boční oltáře dvanácti apoštolů, sv. mučedníků a v samostatné kapli oltář sv. Jana Nepomuckého.\nDne 19. ledna 1782 byla kartouza zrušena, převor a šestnáct mnichů dům opustili, umělecké zařízení bylo rozvezeno, klášter přeměněn na vojenskou pekárnu. V letech 1839–46 vyrostla na jeho místě kasárna.\n\nZaložit kartuziánský klášter bylo přáním první manželky Albrechta z Valdštejna, bohaté Lukrecie z Landeka. Hned po její smrti 23. března 1614 informoval Valdštejn převora olomoucké kartouzy o úmyslu nového založení ve Štípě, na landekovských statcích u lukavského panství. Jednání pokračovala i o dva roky později a 1. května 1617 vydal Albrecht z Valdštejna v Lukavě zakládací listinu. Výstava kláštera rychle pokračovala a roku 1620 stál jeho kostel před zaklenutím. Bouřlivé politické poměry těchto let však přinutily řeholníky Štípu opustit a uchýlit se zpět do mateřské kartouzy v Olomouci.\nPo porážce stavovského vojska na Bílé Hoře získal vojevůdce Valdštejn ohromný pozemkový majetek v severních Čechách. Poté, co se Jičín stal jeho rezidencí, pomýšlel na patřičnou reprezentaci města zakládáním nových institucí a povoláváním rozličných duchovních řádů. Po vleklých jednáních o způsobu hmotného zabezpečení kartouzy vydal vévoda 8. prosince 1627 slavnostní potvrzení dřívějšího úmyslu svého a své první choti – založit dům mnichům kartuziánského řádu. Vykázal jim Valdice, vzdálené asi 3 kilometry od Jičína. Valdštejnova velkorysá nadace překonala svým rozsahem všechny dary, které kdy byly českým kartuziánům poskytnuty: obsahovala 22 vesnic, stálé příjmy k výživě bratří, po dobu deseti let pravidelnou částku 10 000 zlatých, určenou výstavbě kláštera. Jistá částka peněz byla přikázána La Grande Chartreuse ve Francii, aby byl v tamním chrámu postaven oltář a slouženy u něj mše za spásu zakladatelovy duše. Valdický klášterní chrám byl určen za pohřebiště valdštejnského rodu. Vévoda sem dal přenést ostatky Lukrecie z Landeka a roku 1628 sem doprovodil na poslední cestě svého předčasně zemřelého syna.\n\nArchitektonický projekt vypracovali a provedli valdštejnští architekti Andrea Spezza a Nicolas Sebregondi, kteří navrhovali i ostatní generálovy stavby v Jičíně a v Praze, uvádějíce do Čech umění raného baroka. Původní návrh, který plně respektoval strohé požadavky kartuziánských zvyklostí, neshledal Albrecht z Valdštejna jako dostatečně reprezentativní. Píše 14. června 1628 svému hejtmanovi: \"Když jsem byl posledně v Kartouzích, oznámil mi převorův stavitel, že mnišské cely mají být tři a půl lokte vysoké. Zdá se mi to nízké a nevím, proč to nebožtík stavitel udělal. Hleďte cely udělat bez prejudice architekta vyšší.\" S tímto monumentálním měřítkem souvisí i daleko větší rozměr chodeb oproti jiným kartouzám. Stropy cel musely být ozdobeny štukem a malovány. Přesto lze říci, že středověký typ kartuzie byl i ve Valdicích proveden ve svém téměř pevnostním vzhledu a základním stavebním programu. Barokní architekt zde uplatnil přísnou uměleckou dispoziční symetrii a bohatší rozložení hmot. Dominantou je kostel, druhou skupinu tvoří obydlí převora a společné místnosti a základní horizontální charakter udržují cely, příbytky laiků a hospodářské budovy prvního dvora. Původní umělecká myšlenka byla ve Valdicích provedena cele v době svého vzniku a pozdější změny a úpravy ji příliš nepoškodily. Jednotně koncipovaná barokní kartouza valdická má ojedinělé místo v celé kartuziánské architektuře.\nDům byl řeholníkům slavnostně odevzdán 2. července 1632. Do té doby bydleli od svého příchodu na radimském zámku. O měsíc později, 30. července, byl posvěcen základní kámen kostela Nanebevzetí Panny Marie a sv. Bruna. Vlastní stavba spadá do let 1632 až 1655, kdežto zařízení chrámu bylo pořízeno většinou až po jeho posvěcení, v letech 1660 až 1680, a některé úpravy kláštera se protáhly až do začátku 18. století. Tehdy byl také přistavěn sál knihovny a vyzdoben refektář. V archivu La Grande Chartreuse jsou Valdice zmiňovány jako \"Domus Assumptionis Beatæ Mariæ\" nebo jako \"Domus Castri Beatæ Mariæ\".\nPo zavraždění Albrechta z Valdštejna v Chebu dolehly útrapy třicetileté války i na jeho dosud šťastné panství. Kartouza byla vydrancována tolikrát, kolikrát byl Jičín navštíven nepřátelským vojskem. Kartuziáni se přestěhovali z vyrabovaného kláštera do panského domu ve městě. Ovdovělá vévodkyně dala v květnu 1636 převézt Valdštejnovo tělo do Valdic. Podle příkazu místodržících byla mrtvola do hrobky vložena bez veškerých poct.\nPoválečná činnost převorů se obrátila zejména k nápravě škod a neutěšeného stavu kláštera i jeho panství. Duchovní správu svých poddaných ovšem svěřovali jezuitům, zcela v duchu odloučenosti svého řádu od světa. Řemeslníci a dělníci, kteří obsluhovali kartouzu, se usadili v jejím bezprostředním okolí. Blízko kláštera byly pro ně postaveny dvě řady domků – každý nájemce stavení dostával i pravidelnou stravu z klášterní kuchyně. Na podzim roku 1688 byl pro ně dokončen před branami kartouzy kostelík sv. Josefa. Stejně tak pro jim poddané měšťany Pecky nechali kartuziáni přestavět v letech 1748-58 kostel sv. Bartoloměje. Z jednotvárného toku dní před námi vystupují jen některé význačnější události, například divadelní představení, které ve valdickém refektáři sehráli pro shromážděné mnichy jezuité, nebo sláva, s níž kartuziáni připomínali v červenci roku 1732 své sté výročí. Pravidelné společné vycházky řeholníků za klášterní zdi, na místa osamělá a méně navštěvovaná, dala jedné z lesních studánek v okolí i lidové pojmenování \"Kartuziánka\".\nPodle dekretu císaře Josefa II. byl valdický klášter zrušen 29. ledna 1782 a celý jeho majetek byl postupně rozprodán. Podle tehdejšího inventáře víme, že na hlavním oltáři kostela býval titulní obraz Nanebevzetí Panny Marie a dalších osm oltářů bylo v lodi. Chrám byl bohatě vyzdoben, na stěnách visely obrazy evangelistů, řádových světců i výjevy ze života Páně. Vydraženo bylo takřka vše – od \"sbírky mincí a sádrových odlitků mincí a dva globy\" až po vytrhané kování dveří a dubovou podlahu kapitulního sálu. Monumentální jezdecký portrét zakladatele se dostal do Valdštejnského paláce na Malé Straně v Praze, s částmi zařízení se shledáváme po venkovských kostelech bývalého klášterního panství. Výtečné dva oltáře sv. archanděla Michaela a sv. Bruna a Huga ze 70. let 17. století jsou dnes v Popovicích, kde je i šest barokních obrazů valtické křížové cesty. Prázdný objekt koupil kníže Trautsmannsdorf a zřídil zde z jednotlivých cel sklady a byty úředníků. Roku 1851 se pomýšlelo na zřízení pobočky pražského blázince, asi pro 250 osob. Nicméně budovy získal o šest let později erár a převedl sem část trestanců ze zrušeného státního vězení na Špilberku. Mezi prvními novými obyvateli byl i loupežník Babinský.\n\nKartuziánský řád má přibližně 400 členů, mužských klášterů je 18, ženských pět. Nejvíc klášterů (po pěti) se nachází ve Francii a Španělsku.\n\nV čele kartuziánského řádu je generální kapitula, kde se scházejí každé dva roky všichni představení klášterů. Vedle generální kapituly vede řád generál, kterého volí společenstvo ve Velké Kartouze (kde vznikl kartuziánský řád), a který je přitom i její představený. Také společenstva v jednotlivých klášterech si sama volí představeného.\n\n\n\n"}
{"id": "369120", "url": "https://cs.wikipedia.org/wiki?curid=369120", "title": "Kostel svatého Michaela (Maršíkov)", "text": "Kostel svatého Michaela (Maršíkov)\n\nKostel sv. Michaela v Maršíkově je cennou renesanční roubenou stavbou z roku 1609 s pozdějšími barokními a rokokovými úpravami. Je nejstarší zachovalou lidovou stavbou na severní Moravě. Kostel s původním interiérem je kulturní památkou I. kategorie.\n\nNa místě dnešního kostela stál starší kostel, který byl pro špatný stav stržen roku 1609. Na stavbu nového kostela byly použity dřevěné trámy ze strženého starého kostela ve Velkých Losinách. Stavba evangelického kostelíka byla dokončena ještě v tomtéž roce. Část nákladů byla hrazena z kostelní pokladny (konkrétně 187 tolarů), větší část hradili Žerotínové. Po bitvě na Bílé hoře byl Maršíkov připojen k losinské faře a kostel sv. Michaela se stal filiálním kostelem. V roce 1649 byl vysvěcen oltář se starším obrazem. V letech 1655–1657 proběhly větší úpravy, kostel byl mimo jiné vydlážděn. V letech 1776–1777 byla provedena rokoková výzdoba. V roce 1842 bylo předlážděno kněžiště. Roku 1900 byl zrušen hřbitov, který do té doby kostel obklopoval. Jedna z největších rekonstrukcí byla provedena v letech 1930–1931, kdy byl snížen terén kolem kamenných základů, kostel podezděn soklem a vyměněny uhnilé trámy (provedl maršíkovský stavitel Eduard Oth). Na rekonstrukci se finančně podílel i stát. Další opravy proběhly v padesátých letech, v roce 1964 a 1972. Kostel byl staticky zajištěn v roce 1994. Po roce 2000 proběhla oprava střech, zdiva a stropu financovaná městem Velké Losiny.\n\nV roce 2015 bylo při opravě střechy a věže v makovici nalezeno cínové pouzdro s listinami a novinami pocházejícími z předchozích oprav v letech 1753, 1888 a 1930.\n\nPodélný kostel s polygonálním závěrem, vestavěnou osmibokou věží nad střešním hřebenem, předsíní a sakristií na evangelijní straně ze severu. Vysoká valbová střecha je pokrytá šindelem. Vnější podoba je původní, narušena byla pouze barokním cibulovým zakončením vížky (1757), rovněž pokryté šindelem. Prostorná loď je 14 m dlouhá a 11,5 m široká, polygonálně zakončené kněžiště má hloubku 6 m. Na jeho levou stranu navazuje nízká sakristie. Hlavní vstup do kostela je chráněn malou předsíní.\n\nInteriér kostela je zachovaný v původní podobě, s řadou předmětů vnitřního vybavení. Vnitřní stěny jsou obedněny prkny, spáry mezi nimi překrývají laťky. Prkna jsou zdobena renesančním ornamentem v hnědočervené a tmavě šedé barvě. Poněkud netradiční je kazetový strop lodi, členěný pravoúhlými obrazci z lišt. Strop je podepřen dvěma sloupy. Architektonickým skvostem je dřevěná klenba kněžiště – napodobuje pravou klenbu, ve střední třetině tvoří plochý strop. Klenba je zdobena mělkými kazetami, na jižní straně je obohacená dvěma lunetami. Inspirací byla s jistotu klenba kostela sv. Jana Křtitele ve Velkých Losinách. Na západě je umístěn vestavěný kůr, který spočívá na šesti vyřezávaných sloupech. V sakristii je trámový strop. V lodi je dochovaná dlažba z velikých ploten z krupníku, kněžiště bylo předlážděno (1842).\n\n\nKostel již neslouží plně církevním účelům, mše se zde koná jednou za rok.\n\nV kostele je otevřená předsíň s možností nahlédnout přes dřevěnou mříž do interiéru. Zájemci o detailní prohlídku interiéru se mohou obrátit na správce – pana Lichnera (první dům pod kostelem), který jim kostel otevře\n\n"}
{"id": "369122", "url": "https://cs.wikipedia.org/wiki?curid=369122", "title": "Administrativní dělení Maďarska", "text": "Administrativní dělení Maďarska\n\nSoučasné administrativní dělení Maďarské republiky bylo zavedeno od roku 2013. Země je (od roku 1950) rozdělena na 19 žup (\"megyék\") a území hlavního města Budapešti, které má zvláštní statut. Župy se dále dělí na okresy ( , kterých bylo 175, později byl zrušen okres Polgárdi, takže současný počet je 174.\n\nPrvní formou správního rozdělení Maďarska bylo rozdělení do oblastí, které spadaly pod svrchovanost jednotlivých kmenů maďarských náčelníků po dobytí Panonské pánve. Posílením centrální vlády se v 10. století z oblastí staly již formální celky – župy, jejichž správci ze nazývaly župané. V některých oblastech hranice žup kopírovaly administrativní dělení dřívější Velké Moravy. Počet žup však v průběhu let stoupal a až v 15. století se župy stabilizovaly.\n\nZemě je (od roku 1950) rozdělena na 19 žup (\"megyék\") a území hlavní města Budapešti, které má zvláštní statut. Župy se dále dělí na okresy ( , dříve ).\n\nPředchozí administrativní dělení, které bylo zavedeno dne 3. srpna 1990, a modifikováno ještě v letech 1996 a 1999 dělilo župy na 168 okresů ( ). Dále zde bylo 23 měst s župním právem. Jedná se o města s větším počtem obyvatel, která mají stejná nebo podobná práva jako župy, ve kterých se nachází.. Sídla se poté dělí na města (\"város\"), obce (spíše chápány jako vesnice, \"község\" nebo \"falu\"), a velké obce (\"nagyközség\"). Jakékoliv sídlo pak lze označit pojmem \"település\" (sídlo).\n\nPodle celoevropské dělení NUTS je Maďarsko stupňovitě rozděleno na několik menších celků:\n\n\n\n"}
{"id": "369124", "url": "https://cs.wikipedia.org/wiki?curid=369124", "title": "Opavský kongres", "text": "Opavský kongres\n\nOpavský kongres (Troppauer Fürstenkongress, Opavský knížecí kongres) patří mezi kongresy monarchů z první třetiny 19. století. Konal se od 20. října do 20. prosince 1820 v Opavě. Popudem k jeho uspořádání byl revoluční vývoj v Neapoli v červenci toho roku.\n\nKníže Klemens Wenzel von Metternich pozval zástupce pěti evropských velmocí, aby se společně poradili o dalším politickém postupu. Za Rakousko, Rusko a Prusko se zúčastnili monarchové, korunní princové a diplomaté, zatímco Velkou Británii a Francii na jednání zastupovali jejich vyslanci. \n\nCar Alexandr I. stejně jako císař František byli přítomni osobně, Prusko zastupoval korunní princ Bedřich Vilém. Panovníci byli doprovázeni svými ministry zahraničí Ioannidem Kapodistriasem, Metternichem a Karlem Augustem von Hardenbergem.\n\nMetternich se pokoušel přimět státy na základě uzavřené Svaté aliance k dohodě na intervencích v těch zemích, které byly ohroženy revolucí. Kromě Království obojí Sicílie šlo také o intervence ve Španělsku a v Portugalsku, kde byla díky republikánským myšlenkám po napoleonských válkách zpochybňována další existence monarchie.\n\n19. listopadu podepsali panovníci Rakouska, Ruska a Pruska protokol, kterým byla potvrzena Metternichova linie zásahu zvenčí v případech počínajících revolucí s cílem jejich potlačení a tím zachování statu quo z roku 1815. Velká Británie proti této dohodě protestovala.\n\n20. prosince byl kongres ukončen bez přesné shody v otázce intervence v Království obojí Sicílie. Bylo však dohodnuto pokračování kongresu v Lublani 26. ledna 1821, kde měly být vyjasněny poslední detaily.\n\n\n"}
{"id": "369126", "url": "https://cs.wikipedia.org/wiki?curid=369126", "title": "Pokračovatelé Kosmovi", "text": "Pokračovatelé Kosmovi\n\nPokračovatelé Kosmovi je souhrnný název pro středověké autory přímo či nepřímo navazující na \"Kosmovu kroniku\", nejvýznamnější historické dílo raných českých dějin, které sepsal kronikář Kosmas zemřelý roku 1125. Na kroniku úzce navazují Kanovník vyšehradský a Mnich sázavský, anonymní autoři nazývaní podle místa působení. Oba se řadí mezi \"první pokračovatele Kosmovy\" popisující události do konce 12. století, pozdní \"druzí pokračovatelé Kosmovy\" pak popisují období posledních Přemyslovců. Označení odráží i to, že díla těchto autorů zdaleka nedosahují úrovně Kosmovy kroniky a nových vrcholů česká středověká historiografie dosáhla až po dvou staletích na počátku 14. století ve Zbraslavské a Dalimilově kronice.\n\nKanovník vyšehradský přímo navazuje na text \"Kosmovy kroniky\" končící rokem 1125 a líčí období vlády Soběslava I. v letech 1126–1140 a rok 1141. Tomuto knížeti je plně oddán, vidí v něm ideál panovníka a dílo je mu tendenčně nakloněno. V textu je znát i vlastenecké a protiněmecké zaměření, například hned na počátku v líčení vítězství Čechů v bitvě u Chlumce. Neznámý autor je na základě analýzy zmínek v textu považován za kanovníka vyšehradské kapituly. Asi o deset let později připojil neznámý autor k tomuto letopisu tzv. \"Vypravování o odboji\" popisující odboj Konráda Znojemského na počátku vlády knížete Vladislava II. roku 1142.\n\nMnich sázavský Kosmovu kroniku doplnil zejména o dějiny Sázavského kláštera a napsal pokračování kroniky pro léta 1126–1162. Nejvýznamnějším doplňkem Kosmovy kroniky je ucelené pojednání o legendárním založení kláštera svatým Prokopem obohacené o účast knížete Oldřicha. Dílo lze považovat za první českou klášterní kroniku, zatímco Kosmas jako nepřítel slovanské liturgie se o Sázavském klášteře vůbec nezmiňuje. Pokračování kroniky zahrnuje období Soběslava a část vlády Vladislava II. Autor byl členem Sázavského kláštera, smýšlením Čech hájící českou samostatnost vůči německé výbojnosti, konečnou redakci textu vytvořil v 70. letech 12. století.\n\nUdálosti 2. poloviny 12. století zachytili dva na sebe navazující nepřímí pokračovatelé Kosmovy, Vincentius a Jarloch. Vincentius (zemřel kolem 1174) byl učený kaplan pražského biskupa Daniela I., roku 1158 se s Vladislavem II. zúčastnil tažení císaře Fridricha I. Barbarossy proti Milánu a je autorem nedokončené kroniky Vladislavovy vlády v letech 1140–1167 se zvláštním zřetelem k zahraničnímu působení a kulturním poměrům. Jarloch (Gerlach) byl opat premonstrátského Milevského kláštera původem z Porýní, který zemřel kolem roku 1230. Dílo, z něhož se zachovala část končící rokem 1198, začal psát až na začátku 13. století a je na rozdíl od svých předchůdců více než stoupenec českých knížat zastáncem církevní emancipace.\n\nJako tzv. \"Druhé pokračování Kosmovo\" je chápán text letopisného svodu, který je obsažen v tzv. \"Dražickém kodexu\", který byl před rokem 1343 sepsán pro pražského biskupa Jana IV. z Dražic. Obsahuje opis \"Kosmovy kroniky\", výpisky z Jarlochova letopisu, podrobné svědectví o činnosti děkana pražské kapituly Víta a další chronologické poznámky.\n\n"}
{"id": "369127", "url": "https://cs.wikipedia.org/wiki?curid=369127", "title": "Ransdorf", "text": "Ransdorf\n\nRansdorf může znamenat\n\n"}
{"id": "369128", "url": "https://cs.wikipedia.org/wiki?curid=369128", "title": "Alois Kánský", "text": "Alois Kánský\n\nAlois Kánský (20. října 1954, Praha – 31. října 2008, Praha) byl český římskokatolický kněz, publicista a spisovatel. Působil jako kaplan v Plzni (1978 – 1985) a poté u sv. Markéty v Břevnově (1985 – 1990), poté spravoval farnosti u kostela sv. Gotharda v Bubenči (1990 – 1992), Roztoky u Prahy, Unětice, Libčice, na Levém Hradci a v Suchdole a na závěr byl farářem u sv. Antonína v pražských Holešovicích (1999 – 2008). \n\nV letech 1990–1991 byl šéfredaktorem Katolického týdeníku (post ztratil poté, co byl zveřejněněn fakt, že za komunistického režimu spolupracoval se StB). V roce 2001 vydal knihu \"Procházka kostelem. Malý průvodce pro děti\". \n\nAlois Kánský byl roku 1978 kardinálem Františkem Tomáškem vysvěcen na kněze. Do roku 1985 byl kaplanem v Plzni a poté do roku 1990 kaplanem u sv. Markéty v Břevnově. Dva roky působil jako administrátor farnosti u kostela sv. Gotharda v Bubenči a v letech 1992 až 1999 pak jako administrátor a poté farář v Roztokách u Prahy, Úněticích, Libčicích, na Levém Hradci a v Suchdole. Od roku 1999 působil jako farář u sv. Antonína v pražských Holešovicích.\n\nAlois Kánský za komunistického režimu pod nátlakem podepsal spolupráci s StB, k čemuž se po roce 1989 (poté co bylo jeho jméno zveřejněno v seznamu spolupracovníků StB) přiznal, omluvil se za to a označil to za své selhání. Podle svého vyjádření byl v době podpisu v těžké životní situaci, umírala mu matka a on sám byl těžce nemocný. Jiří Zajíc k tomu poznamenává, že Kánský ovšem po svém zavázání se ke spoluprací přerušil mnoho svých aktivit v podzemní církvi, aby neuváděl své spolupracovníky v nebezpečí, a ač podle Zajíce věděl o řadě aktivit třeba Tomáše Halíka, zjevně o nich ani o většině svých předchozích kontaktů své dozorčí důstojníky nikdy neinformoval.\n\nV roce 1986 sloužil zádušní mši při pohřbu básníka a nositele Nobelovy ceny Jaroslava Seiferta, která byla pod přísným dohledem komunistického režimu a tajné Státní bezpečnosti kvůli jeho sympatiím k Chartě 77. V devadesátých letech se intenzivně stýkal i s mnoha osobnostmi české kultury, pohřbíval populárního herce a moderátora Miloslava Šimka a oddával například herce Otakara Brouska ml. nebo dalšího televizního moderátora Dalibora Gondíka.\n\nOd prosince 1989 do října 1990 byl šéfredaktorem Katolického týdeníku. \nPoté co bylo jeho jméno zveřejněno v seznamu spolupracovníků StB, se za svou spolupráci následně omluvil, při čemž uvedl, že během své spolupráce s StB nikomu neublížil. \nPro děti a jejich rodiče napsal knihu \"Procházka kostelem. Malý průvodce pro děti\".\n\nZemřel náhle 31. října 2008 na faře v Holešovicích, kde poslední léta působil jako farář.\n\n"}
{"id": "369129", "url": "https://cs.wikipedia.org/wiki?curid=369129", "title": "Všeobecný útočný odznak", "text": "Všeobecný útočný odznak\n\nVšeobecný útočný odznak (: \"Allgemeines Sturmabzeichen\") byl německý válečný odznak udílený nepěchotním nebo tankovým osobám Waffen-SS nebo Wehrmachtu za druhé světové války.\n\nOdznak byl zaveden 1. června 1940 a byl vytvořen pro ženijní jednotky a později rozšířen i pro jiné podpůrné jednotky, které nebyly oprávněny získat útočný odznak pěchoty nebo tankový útočný odznak.\n\n\n\n\n\nOdznak byl oválného tvaru, při čemž po celém obvodu byly dubové listy a uvnitř kruhu byla německá orlice svírající svastiku a pod ní byl zkřížený bajonet a ruční granát \"Model 24 Stielhandgranate\". Odznak se vyráběl a udílel pouze ve stříbrné verzi.\n\n"}
{"id": "369130", "url": "https://cs.wikipedia.org/wiki?curid=369130", "title": "HMS Barham (04)", "text": "HMS Barham (04)\n\nHMS Barham byla britská bitevní loď třídy Queen Elizabeth z doby první světové války, která bojovala i v prvních letech druhé světové války. Ve druhé světové válce byla, spolu s HMS \"Royal Oak\", jednou ze dvou britských bitevních lodí, které ke dnu poslala torpéda německých ponorek. Pořadové číslo 4 nesla jako již čtvrtá válečná loď pojmenovaná po britském admirálovi a ministru námořnictva lordu Barhamovi.\n\nLoď byla v roce 1916 vlajkovou lodí 5. eskadry bitevních lodí a účastnila se bitvy u Jutska, ve které byla pětkrát zasažena a sama vystřelila 337 nábojů. \n\nPo válce byla celá třída \"Queen Elizabeth\" výrazně modernizována, \"Barhamu\" se však rekonstrukce dotkly nejméně, přestože také výrazně změnil svůj vzhled. Byla změněna palubní nástavba, dva komíny byly spojeny do jednoho, loď dostala zesílenou pancéřovou palubu a protitorpédovou obšívku. Na zadní vnitřní věži byl rovněž instalován katapult. Ve 30. letech byly vypuštěny torpédomety a měnila se i skladba lehké výzbroje, kterou v roce 1938 tvořilo 8× 102 mm, 16× 40 mm a 8× 12,7mm kulomet. V roce 1940 tuto výzbroj posílilo dalších šestnáct 40mm kanónů a osm 12,7mm kulometů.\n\nUž 28. prosince 1939 \"Barham\" v Severním moři na tři měsíce vyřadilo německé torpédo vypálené z německé ponorky. V září 1940 se \"Barham\" podílel na útoku na francouzské lodě v senegalském Dakaru. Zde ho poškodil zásah 380mm granátu z bitevní lodi \"Richelieu\". Barham se poté v Gibraltaru připojil ke Svazu H a především pomáhal chránit spojenecké konvoje na Maltu. Koncem roku 1940 odplul do Alexandrie a připojil se zde k britské středomořské flotile. V březnu 1941 bojoval v bitvě u Matapanu.\n\nDne 25. listopadu 1941 byl \"Barham\" při jedné z akcí zasažen třemi torpédy z německé ponorky U-331, jež velel Hans-Dietrich von Tiesenhausen. Loď se převrátila a její muniční sklady vybuchly. Při potopení \"Barhamu\" zahynuly přibližně dvě třetiny jeho posádky. Potopení \"Barhamu\" bylo natočeno z jeho sesterské lodi \"Valiant\".\n\n"}
{"id": "369131", "url": "https://cs.wikipedia.org/wiki?curid=369131", "title": "Afghánský afghání", "text": "Afghánský afghání\n\nAfghánský afghání (kód: AFN) je měnou Afghánistánu. Dělí se na 100 \"pul\".\n\nPrvní afghání (ISO 4217 kód: AFA) byl představen v roce 1925 a nahradil afghánskou rupii. Navíc byl rozdělen do 100 pul, 20 afghání se rovnalo jednomu \"amani\". Míra konverze z rupie je někdy uváděna jako 1 afghání = 1,1 rupie, založeno na obsahu stříbra posledních rupiových mincí a prvních mincí afghání. Afghání původně obsahoval 9 gramů stříbra.\n\nV roce 1936 byl afghání zavěšen v kurzu 4 afghání = 1 indická rupie. Od roku 1940 byl afghání zavěšen k americkému dolaru v následujících kurzech:\n\nMezi lety 1979 a 1982 a opět v roce 1992 byl afghání v pohyblivém kurzu.\n\nPřed invazí NATO do Afghánistánu vytvořili válečníci, politické strany, zahraniční mocnosti a padělatelé každý svoje vlastní bankovky afghání bez ohledu na standardizaci nebo dodržení sériových čísel. V prosinci 1996, krátce poté, co Tálibán převzal kontrolu nad afghánskými institucemi, prohlásil guvernér Tálibánské centrální banky Ehsanullah Ehsan, že většina bankovek afghání v oběhu je bezcenných (přibližně 100 miliard bankovek). Ehsan zrušil smlouvu s ruskou firmou, která bankovky od roku 1992 tiskla. Ehsan firmu obvinil, že poslala nové výtisky bankovek afghání vyhnanému prezidentovi Burhánuddínu Rabbánímu do severní provincie Takhar. Směnný kurz v době Ehsanova prohlášení byl 21 000 afghání k jednomu americkému dolaru. Severní aliance pak vlastnila bankovky vyrobené v Rusku, které byly prodávány na trhu v Kábulu za polovinu jejich hodnoty.\n\nV dubnu roku 2000 se afghání obchodoval v kurzu 6 400 AFA za 1 USD. V roce 2002 měl afghání hodnotu 43 000 AFA za 1 USD.\n\nV roce 1925 byly představeny bronzové a mosazné mince v hodnotě 2, 5 a 10 pul, stříbrné 1/2 a 1 afghání a zlaté 1/2 a 1 amani. V roce 1926 následovaly stříbrné 21/2 afghání a zlaté 21/2 amani. V roce 1930 byly přidány bronzové a mosazné 1 a 25 pul, spolu s bronzovými 3 pul a mědiniklovými 10 a 20 pul v roce 1937.\n\nV roce 1952 byly představeny hliníkové 25 pul a poniklovaná ocel v hodnotě 50 pul, následované v roce 1958 hliníkovými 2 a 5 afghání a v roce 1963 poniklovaná ocel v hodnotě 1, 2 a 5 afghání. V roce 1973 vydala republika Afghánistán pomosazněnou ocel v hodnotě 25 pul, poměděnou ocel v hodnotě 50 pul a mědiniklovou ocel v hodnotě 5 afghání. Mezi lety 1978 a 1980 vydala Demokratická republika Afghánistán mince skládající se z hliníku a bronzu o hodnotě 25 a 50 pul a mědiniklové o hodnotě 1, 2 a 5 afghání.\n\nMezi lety 1925 a 1928 byly představeny pokladniční poukázky v hodnotě 5, 10 a 50 afghání. V roce 1936 byly přidány bankovky 2, 20 a 100 afghání. V roce 1939 převzala banka Afghánistánu výrobu papírových peněz a vydala bankovky o hodnotě 2, 5, 10, 20, 50, 100, 500 a 1000 afghání. Bankovky v hodnotě 2 a 5 afghání byly v roce 1958 nahrazeny mincemi. V roce 1993 byly představeny bankovky v hodnotě 5 000 a 10 000 afghání.\n\nMezi 7. říjnem 2002 a 2. lednem 2003 byl představen nový afghání pod ISO 4217 kódem AFN. Nebyly vydány žádné menší jednotky. Původní afghání nahradil ve dvou rozdílných mírách. Vládní vydání prezidenta Burhánuddína Rabbáního byly nahrazeny v poměru 1 000 k novému afghání, zatímco vydání Abdula Rašída Dóstuma (Severní aliance) byly nahrazeny v poměru 2 000 k novému afghání. Nový afghání měl hodnotu 43 afghání k 1 americkému dolaru. Před novým tiskem bylo v oběhu více než 15 miliard afghání po nekontrolovatelných tiscích pod vládou Tálibánu a během válek a okupace.\n\nPo depreciaci v posledním čtvrtletí roku 2003/04 afghání postupně aprecioval. Mezi koncem března 2004 a koncem července 2004 získal 8% oproti americkému dolaru. Tato apreciace v době vzrůstající inflace odrážela větší důvěru obyvatelstva k užívání afghání jako prostředku směny a jako držiteli hodnoty. Tento trend je přičítán relativní stabilitě směnného kurzu od doby uvedení nové měny. Administrativní měřítka propagovala užívání afghání, např. požadavkem nutnosti ocenění zboží obchodníky v afghání. Ve vzrůstající míře rovněž i dárci provádějí své platby v afghání místo v americkém dolaru a zdá se, že je to již široce přijímáno.\n\n1. října guvernér Afghánské centrální banky Anwar Ul-Haq Ahadi oznámil, že by Afghánci měli užívat měnu afghání v běžných denních transakcích spíše, než americký dolar nebo pákistánskou rupii. Byla to příprava na 8. říjen, kdy musely být všechny ceny na afghánském trhu stanoveny v afghání.\n\nV roce 2005 byly představeny mince v hodnotě 1, 2 a 5 afghání.\n\nV roce 2002 byly představeny bankovky v hodnotě 1, 2, 5, 10, 20, 50, 100, 200, 500 a 1 000 afghání. V roce 2005 byly bankovky v hodnotě 1, 2 a 5 afghání nahrazeny mincemi.\n"}
{"id": "369134", "url": "https://cs.wikipedia.org/wiki?curid=369134", "title": "Zpomalovač hoření", "text": "Zpomalovač hoření\n\nZpomalovač hoření, retardér hoření nebo samozhášecí přísada je látka, která zpomaluje nebo zabraňuje hoření. Zpomalovače hoření se v požární ochraně používají velmi často. Nejčastěji používaným zpomalovačem hoření je voda, avšak termín se většinou používá pro chemické zpomalovače. Může se týkat i ochranné vrstvy na předmětu, například zpomalovače ve spreji, který se používá pro ochranu vánočních stromků proti ohni.\n\nVe Spojených státech dojde ročně ke zhruba 400 000 požárům v domácnostech s přímou škodou skoro 7 miliard dolarů. Vzhledem k důležitosti prevence proti požárům je zpomalování hoření velmi důležitou oblastí průmyslu.\n\nZpomalovače hoření obecně snižují hořlavost materiálů, buď fyzikální cestou, anebo chemickou reakcí, která zastavuje hoření.\n\nExistuje řada způsobů, které mohou fyzikálně zpomalovat proces hoření:\n\nPříkladem často používaného zpomalovače hoření je hydroxid hlinitý. Nejenže se rozpadá a uvolňuje vodní páru, ale také pohlcuje velké množství tepla, čímž ochlazuje materiál, a zbytkový oxid hlinitý vytváří ochrannou vrstvu. Tato látka tedy působí hned třemi způsoby najednou.\n\n\nNěkteré zpomalovače hoření, jako jsou například polychlorované bifenyly (PCB), či různé bromované zpomalovače hoření (polybromované difenylethery, polybromované bifenyly), mohou představovat zdravotní riziko. Proto se na ně zaměřují nevládní organizace a také příslušná legislativa.\n\n\n"}
{"id": "369139", "url": "https://cs.wikipedia.org/wiki?curid=369139", "title": "Haunebu", "text": "Haunebu\n\nHaunebu (německy, zkratka z \"Hauneburg-Geräte\" nebo také \"Rundflugzeug, Reichsflugscheiben\") je název hypotetického diskovitého letadla vyvíjeného nacistickým Německem během druhé světové války, jehož existence nebyla objektivně potvrzena. Haunebu mělo údajně patřit mezi německé \"Wunderwaffen\" (zázračné zbraně) společně s novými tryskovými letadly (Me 262, Horten Ho 229) a střelami Fieseler Fi 103 (V-1) a Aggregat 4 (V-2).\n\nZa Haunebu někteří konspirační teoretikové považují část UFO (neidentifikovaných létajících objektů), do které patří i takzvané foo fighters, neznámé vzdušné fenomény a objekty údajně pozorované v letech 1941 až 1945 nad Německem, zdokumentované jen údajnými svědectvími spojeneckých pilotů.\n\nI konspirační teoretikové, kteří považují Haunebu za skutečné, se značně rozcházejí v názorech na to, na jakém principu by fungovalo. Haunebu mělo být na svou dobu velmi revoluční letadlo (respektive létající křídlo), údajně mělo mít schopnost zastavení prakticky na místě, vznášení se, velmi krátké akcelerace a rychlosti přes 5000 km/h.\n\nPodle některých teoretiků byl použit dodnes veřejně neznámý princip antigravitace, podle jiných byla využita takzvaná síla Vril. Objevují se i názory, že Haunebu fungovalo na stejném principu jako dnešní VTOL letadla Harrier (natáčení trysek). V tom případě by ovšem nemohlo dosahovat údajných vlastností.\n\nJako první se o nacistických létajících talířích zmiňuje roku 1950 ve svých článcích italský inženýr Giuseppe Belluzzo.\nV reakci na tyto články začal německý vědec Rudolf Schriever tvrdit, že se na vývoji těchto letadel podílel.\n\nAnglický inženýr Roy Fedden (designér většiny motorů společnosti Bristol) po válce prohlásil, že jediná letadla, která by mohla mít schopnosti údajných létajících talířů byla ta vyvíjená Němci ke konci války. Fedden také řekl, že Němci pracovali na mnoha neobvyklých leteckých prototypech. Svá tvrzení ale nijak neupřesnil.\n\nV roce 1956 se k tématu vyjádřil kapitán Edward J. Ruppelt (vedoucí projektu Blue Book) s podobným názorem jako Fedden. Prohlásil ale také, že většina těchto radikálních letadel byla pouze ve vývojovém stádiu.\n\nO nacistických létajících talířích vyšlo v druhé polovině 20. století i v 21. století mnoho knih jak beletristického, tak historického žánru. V části těchto knih se objevuje názor, že němečtí vědci spolu se svými plány létajících talířů byli transportováni do Spojených států (operace Paperclip), Velké Británie nebo do Sovětského svazu (po obsazení východu Německa), kde dále pokračovali ve vývoji.\n\nDo roku 1961 skutečně probíhal v kanadské firmě Avro s finanční podporou americké armády a technickou podporou bývalých nacistů vývoj veřejně známého experimentálního vznášedla VZ-9-AV Avrocar, vypadajícího jako létající talíř. Ten ovšem skončil neúspěchem, jelikož vznášedlo nebylo schopno letět výše než metr nad zemí. Je možné, že se jednalo pouze o zástěrku skutečné technologie a snahu vytvořit veřejný názor, že létající talíře vytvořit lze, ale nejsou funkční.\n\nSeznam lidí, kteří měli být (údajně) spojeni s vývojem německých létajících talířů, nebo lidé, jejichž vynálezy a poznatky byly k jejich vývoji použity.\n\n\n\n"}
{"id": "369151", "url": "https://cs.wikipedia.org/wiki?curid=369151", "title": "Prci, prci, prcičky 3: Svatba", "text": "Prci, prci, prcičky 3: Svatba\n\nPrci, prci, prcičky 3: Svatba (v originále \"American Wedding\") je americká filmová komedie z roku 2003 ze série filmů \"Prci, prci, prcičky\" a navazuje na předchozí dva díly. Hlavním tématem tohoto dílu je svatba Jima (Jason Biggs) a Michelle (Alyson Hannigan).\n\nV tomto díle se již neobjevilo několik vedlejších postav z předchozích dílů jako Oz, Sherman, Heather, Vicky nebo Nadia. Podle tvůrců to bylo proto, že bylo téměř nemožné vytvořit zajímavý příběh pro všechny hlavní postavy.\n\nFilm začíná scénou v restauraci, kde chce Jim požádat Michelle o ruku. Jimovi zavolá jeho otec, že zapomněl doma snubní prsten. Michelle nabyde dojmu, že chce Jim sex na veřejnosti, a tak se schová pod stůl a začne Jimovi provádět orální sex. Když přijede Jimův otec, Jim se snaží skrýt, že se blíží orgasmu. Protože neví, že je Michelle pod stolem, připisuje Jimovo vzrušení žádosti o ruku. Když o žádosti slyší Michelle, bouchne se hlavou o stůl, začne chaos, Jim vstane a musí si rychle vyhrnout kalhoty. Zažene stud, zeptá se Michelle, jestli si ho vezme, ta bez váhání odpoví ano.\n\nKdyž začíná plánování svatby, Jim si myslí, že to bude katastrofa. Michellini rodiče ho nenávidí poté, co se domnívají, že vidí Jima, jak souloží s jejich psy. Michelle chce pouze jediné šaty od jednoho návrháře, a tak se ho Jim vydá hledat. Michelle a Jim nechtěli původně pozvat Stiflera na svatbu, ale ten to náhodně zjistil a nakonec pozván byl, protože Jim neumí tancovat a Stifler slíbil, že mu s tím pomůže.\n\nFinchovi se líbí Michellina sestra Cadance. Stejně jako Stiflerovi. Poté, co slyší, že Cadance hledá slušného muže, Stifler se začne chovat slušněji, začne mluvit o filozofii a umění, často pouze opakuje věci, které předtím řekl Finch. Když Finch zjistí, že je Cadance ze Stiflera-intelektuála unavená, začne být sprostý a zvrhlý. Cadance zjistí, že oba pouze předstírají, a tak neví, koho z nich si má vybrat. Večer před svatbou Stifler neúmyslně zničí květiny určené pro svatbu a cítí se kvůli tomu špatně. Do rána za pomoci svého fotbalového týmu vyzdobí celý kostel květinami. Cadance se rozhodne pro Stiflera a Finch uzná, že je Stifler pro ni asi lepší.\n\nStifler má hlídat nevěstin svatební prsten, ale omylem ho sní pes. Stifler čeká až se pes vyprázdní, prsten s výkalem dá do obalu od čokolády a jde ho umýt, ale potká Michellinu matku, která si myslí, že nese lanýže. Ta ho chce sníst, a tak Stiflerovi nezbývá nic jiného, než aby to snědl sám, aby si zachoval dobrou tvář.\n\nMichelle a Jim se nakonec vezmou, na svatbě spolu tancují, Stifler je zase s Cadance. Finch sedí sám a vtom přijede Stiflerova máma. Na konci filmu spolu souloží ve vaně.\n\n"}
{"id": "369152", "url": "https://cs.wikipedia.org/wiki?curid=369152", "title": "AC Perugia Calcio", "text": "AC Perugia Calcio\n\nAssociazione Calcistica Perugia Calcio je italský fotbalový klub hrající v sezóně 2019/20 ve druhé lize a sídlící ve městě Perugia v regionu Umbrie.\n\nKlub byl založen 9. června 1905 sloučením týmů \"Unione Sportiva Braccio Fortebraccio\" a \"Libertas\". Začali hrát regionální soutěže a v roce 1921 se klub spojil s klubem \"Società Sportiva Libertas\" a vznikl klub \"SS Perugia\". Do druhé ligy postoupili na sezonu 1933/34. Jenže po sezoně 1934/35 klub sestupuje a na novou sezonu se nepřihlásí ani do třetí ligy. První krach klubu přichází po sezoně 1938/39 . To se klub na novou sezonu nepřihlásí do žádné soutěže kvůli financím. Místo ní v soutěži zaujala místo fašistická skupina\"G.U.F. Perugia\". Po válce je klub obnoven i díky fotbalistům z Británie. Hrají v regionální lize a postupu do druhé ligy si museli počkat do sezony 1967/68. Nejvyšší ligu začíná hrát prvně v sezoně 1975/76 a vydrží v ní 5 sezon po sobě. Sestup byl ovlivněn i díky sázení. Návrat do nejvyšší ligy byl v sezoně 1996/97.\n\n15. červenec roku 2005 je černý den pro klub. Přichází bankrot a končí dlouhá éra vlastníka klubu Luciana Gaucciho. Je založen klub nový s jménem \"Perugia Calcio\" a hrají třetí ligu. Další bankrot přichází po sezoně 2009/10. Klub končí a je založen klub nový \"ASD Perugia Calcio\" a hrají nejvyšší amatérskou ligu.\n\nNejvyšší soutěž hrál klub v 13 sezonách (naposled 2003/04) . Nejlepší umístění je 2. místo 1978/79. V Italském poháru je největší úspěch semifinále v sezoně 2002/03.\nVe druhé lize klub odehrál 27 sezon a vyhrál ji 1x.\n\nDřívější vlastník Luciano Gaucci rád kupoval tehdy neznámé zahraničními hráče jako : Hidetoshi Nakata, Ahn Jung-Hwan, Rahman Rezaei a Al-Saadi Qadhafi, to byl syn libyjského vůdce Muammara Kaddáfího. Dále se pokusil najmout dvě fotbalistky, útočnice Hannu Ljungbergovou a Birgit Prinzovou.\n\n\n\n\n\n"}
{"id": "369157", "url": "https://cs.wikipedia.org/wiki?curid=369157", "title": "Science", "text": "Science\n\nScience ( \"věda\") je akademický časopis Americké asociace pro vědecký pokrok a je považován za jeden ze světově nejprestižnějších vědeckých časopisů. Odhadovaný počet čtenářů je jeden milion.\n\nHlavní zaměření časopisu je zveřejňování různých vědeckých výzkumů, najdeme v něm však i jiné zprávy a názory související s vědou. Přestože je většina vědeckých časopisů zaměřena na specifické oblasti, Science a jeho rival Nature pokrývají celé spektrum vědeckých disciplín.\n\nV roce 2007 obdržel časopis Science (spolu s časopisem Nature) prestižní cenu Prince of Asturias Award v kategorii komunikace.\n\nČasopis Science byl založen ve Washingtonu D.C., druhá kancelář je v Cambridge v Anglii.\n\nNěkteří vědci takové časopisy, které si zakládají na své prestiži, považují za škodlivé.\n\n"}
{"id": "369166", "url": "https://cs.wikipedia.org/wiki?curid=369166", "title": "Vondra", "text": "Vondra\n\nČeské příjmení Vondra nosí více různých osobností:\n\n\n\n"}
{"id": "369170", "url": "https://cs.wikipedia.org/wiki?curid=369170", "title": "Ohnivý keř čili odhalená cesta mystická", "text": "Ohnivý keř čili odhalená cesta mystická\n\nOhnivý keř čili odhalená cesta mystická je zásadním dílem české mystiky. Bylo zařazeno do světového seznamu „Standardních prací o okultismu“ a stalo se rovněž jedním ze základních děl knihovny nejvyšší rady „Britské rosekruciánské společnosti“. Jeho autorem je český badatel na poli okultismu a učitel mystiky Karel Weinfurter (1867-1942).\n\n„Ohnivý keř“ je knihou praktické mystiky a je tedy především její učebnicí. Na svých 257 stranách (v I. vydání) popisuje mystiku jako cestu k poznání Boha a sjednocení s Ním skrze nalezení vlastní duše ši duchovního srdce, které je podle Bible chrámem Božím. Weinfurter v knize nabízí dva způsoby cvičení mystického vývoje: je to jednak metoda koncentrační, prakticky shodná s metodami východními, a metoda tzv. písmenových cvičení, příbuzná s mantra jógou, jak se jí vyučil u křesťansko-reosekruciánského duchovního učitele Mailändera a pocházející z učení J. B. Kerninga.\n\nPrvní vydání má jedenáct kapitol: I. Pojem mystiky, zvláště křesťanské; II. Mystické školy; III. Vůdce a jeho styky s žákem; IV. Meditace a koncentrace; V. Cvičení mantrická; VI. Původ mantrických cvičení; VII. Výňatky z některých mystiků středověkých; VIII. Mystické stavy; IX. Vnitřní slovo; X. Výsledky mystického školení; XI. Mystika a karma.\n\nPro vydání druhé byla kniha rozšířena o podstatnou část, kapitolu V., nazvanou „Tichá koncentrace u světců křesťanských“ - tomu bylo přizpůsobeno číslování dalších kapitol. Kniha byla dále doplněna i o mnoho dalšího textu - například významnou stať o tajemstvích stigmatizace; drobné úpravy byly však téměř na každé straně -, takže její objem vzrostl na 289 stran. Autor sám toto druhé vydání označil za „v podstatě novou knihu“.\n\nDruhý díl má dvě části: první tvoří překlad části Kerningova „Testamentu“, vzácného rukopis, vydaného tiskem v němčině r. 1907 díky Gustavu Meyrinkovi (v nakl. Altman). Tento „Testament“ ve Weinfurterově podání obsahuje ale jen dvě kapitoly - jednu věnovanou umění dechu a druhou písmenovým cvičením - s podrobnými Weinfurterovými vysvětlivkami, bez nichž by jejich obsah byl laikovi nesrozumitelný. Druhá část nazvaná „Praktická mystika - II. díl Ohnivého keře“ přináší kapitolu o úloze morálky v mystice, další poznámky ke koncentraci a vnitřnímu člověku, popisuje překážky na mystické cestě a hlavně obsahuje výklady některých mystických snů, symbolů a znamení, vycházejících většinou z rosenkruciánské tradice.\n\n„Ohnivý keř – díl III. Praktická mystika“, kniha obsáhlejší, než obě dřívější. Na jejích 343 stranách se autor věnuje cvičením koncentrace z hlediska indické jógy, vysvětluje, jak s mystikou souvisí středověká alchymie, překládá výňatky z některých středověkých křesťanských mystiků, např. „Vnitřní život“ ze spisů Madame Bouviere de la Mothe Guyonové (dosud jediné překlady z děl této významné mystičky u nás), část biografie a citáty Mistra Eckharta, dále je tu celá Rozmluva Mistra s žákem „O nadsmyslném životě“ od Jakuba Böhma či výňatky z „Vnitřního hradu“ od sv. Terezie.\n\nPředevším ale v tomto díle Weinfurter osvětluje různé mystické stavy; jednak jsou to schopnosti různého mystického zření, tedy předtuchy, nahlížení do astrálu, vidění myšlenek, duchů a duše věcí, nazírání do dálky, do minulosti a budoucnosti, čili prorocká schopnost, ale také vidění věcí božských. Dále je to tzv. vnitřní Slovo, nejdůležitější obdarování každého mystika, mystické vytržení čili samadhi, Boží oheň a mystická smrt, tedy stavy, kterým by měl každý mytik na své cestě dobře porozumět.\n\nTřetí díl „Ohnivého keře“ je jakýmsi dotažením naznačených tajemství ještě blíže k hranici toho, co lze vůbec o mystice veřejně říci, co lze vyjádřit slovy. Autor se tu také vyznává, že před více než třiceti lety, v době, kdy ještě o mystice neměl ani zdání, obdržel při hledání svého duchovního vůdce zaslíbení, které se právě „Ohnivým keřem“ a dalším děním okolo mystiky u nás naplnilo.\n\nKniha poprvé vyšla o Velikonocích 1923 v edici nakladatelství Zmatlíka a Paličky „Knihovna šťastných lidí“. Autorovi tehdy bylo 56 let. V řadách nejen českých a nejen okultistů způsobila senzaci, takže celkový náklad osmi tisíc výtisků byl velice rychle vyprodán. Po dvou letech roku 1925 vyšel u Zmatlíka a Paličky druhý díl. Za autorova života se prvé dva díly Ohnivého keře dočkaly ještě druhého vydání. Upravený a rošířený díl první vyšel podruhé v lednu 1930.\n\nRoku 1930 u stejných nakladatelů vyšel i závěrečný třetí díl série. Díl druhý vyšel znovu roku 1933, rovněž opravený a rozšířený, ale jen nepatrně. Po Weinfurterově smrti připravil k vydání první díl ještě dvakrát jeho následovník Otakar Čapek, třetí vydání v roce 1947 v nakladatelství B. Stýbla v Praze. Byla to kniha většího formátu než vydání Zmatlíkova a s barevnou obálkou od Jaroslava Lukavského. R. 1947 vyšla opatrným nákladem 2500 výtisků a byla prakticky ihned rozebrána. Stýblo proto hned v roce následujícím přistoupil na čtvrté vydání v nákladu 3000 výtisků. Obě tato vydání vyšla ve dvou verzích – brožované i vázané v tvrdých deskách s papírovou obálkou, na níž byla kresba J. Lukavského. I tato vydání lze považovat za upravená a doplněná poznámkami O. Čapka.\n\nNěmecké a anglické vydání „Ohnivého keře“ vyšla obě poprvé v roce 1930.\nV němčině se kniha jmenovala „Der Brennende Busch. Der entschleierte Weg der Mystik“ a měla 635 stran. Další vydání (vydavatelství Lorch-Renatus, později Karl Rohm, Württemberg) z let 1949, 1953, 1957, 1962 a 1986 měla 342 stran.\n\nV angličtině byla kniha překladateli Arnoldem Capletonem a Charlesem Ungerem přejmenována na „Man´s Highest Purpose (The Lost World Regained)“, tedy „Nejvyšší účel člověka (Znovunabytí ztraceného světa)“ a vydal ho londýnský nakladatel Rider and Co. Novodobě byla kniha anglicky vydána ve stejném překladu dvakrát v 90. letech minulého století v nakladatelství Kessinger Publishing Company, poprvé v lednu 1992 a podruhé dotisk shodného vydání v březnu 1997. V letech 2005 a 2006 vydal Kessinger několik brožurek, jež obsahují tematické výňatky z knihy.\n\nV Anglii byl „Ohnivý keř“ hned po jeho prvním londýnském vydání zařazen do tzv. Standard Works of Occultism a je také jedním ze základních děl knihovny nejvyšší rady Societas Rosicruciana in Anglia. Dílo je dobře známo a citováno i mezi rosekruciánskými apod. okultními badateli v USA.\n\nOhnivý keř byl \"povinnou četbou\" a návodem k duchovním cvičením ve spolku praktických mystiků Psyché, který se kolem autora díla soustředil převážně ve 30. letech min. století, a stál na počátku cesty většiny tuzemských alternativních (mimo církev stojících) duchovních učitelů, jako byli K. Makoň, F. Drtikol, E. Tomáš, J. Vacek, J, Kočí, B. Hejhal, J. Scheufler a mnozí jiní. V dobách komunistické nesvobody bylo dílo v nejrůznějších formách kopírováno a ofocováno, a ač vyšlo již v sedmi českých vydáních, je stále žádáno a za jeho původní vydání se platí dosti vysoké sumy na aukcích a v antikvariátech.\n\nOhnivý keř. Odhalená cesta mystická, díl I.\n\"obsah:\" Úvod, I. Pojem mystiky, zvláště křesťanské, II. Mystické školy, III. Vůdce a jeho styky s žákem, IV. Meditace a koncentrace, V. Tichá koncentrace u světců křesťanských *), VI. Cvičení mantrická, VII. Původ mantrických cvičení, VIII. Výňatky z některých mystiků středověkých, IX. Mystické stavy, X. Vnitřní slovo, XI. Výsledky mystického školení, XII. Mystika a karma\n na obálce rytina Wiliama Blakea znázorňující mystickou svatbu (stejná je i uvnitř knihy);\ntoto vydání vyšlo i dotiskem, který však má univerzální vydavatelovu obálku bez ilustrace\nna obálce rytina Wiliama Blakea\nobálka s barevnou kresbou Jaroslava Lukavského\nobálka s barevnou kresbou Jaroslava Lukavského\nna obálce reprodukce ze staré francouzské knihy hermetických rytin (převzato z revue „Psyche“ roč. VIII./1931)\nobálka akad. malíř Ondrej Bartko \n\nPozn.: *) V. kapitola byla zařazena až do druhého vydání\nKniha je autorem věnována jeho manželce Boženě.\nDruhé vydání vyšlo pod stejným edičním číslem jako vydání první, avšak doplněné a podstatně rozšířené.\nPrvní až páté vydání obsahují fotografie K. Weinfurtera (autorem snímků ve třetím až pátém vydání je František Drtikol). Třetí a čtvrté vydání obsahují předmluvu Otakara Čapka a byla rovněž doplněna a rozšířena o Čapkovy poznatky. Název pátého vydání obsahuje i Weinfurterem v revue „Psyche“ běžně uváděné označení „I. díl“. U šestého vydání je sporné, zda sem má být vůbec zařazeno; pod názvem „Ohnivý keř“ vyšla totiž v Glóbusu zkrácená podoba všech tří částí tohoto díla. Zařadili jsme jej sem kvůli shodnému názvu, pod kterým lze titul dohledat v knihovnách atd. Toto vydání na rozdíl od jiných obsahuje jen 3 vyobrazení.\n\nOhnivý keř, díl II.\ntakto se obvykle označuje kniha, která však vyšla pod titulem: \nJ. B. Kerning: Testament \nK. Weinfurter: Praktická mystika - II. díl Ohnivého keře\n\"obsah:\" Předmluva překladatelova, Testament, Jak se naučiti umění, Poznámky k předmluvě, Poznámky k Testamentu, Praktická mystika: Úvod, I. Dvojí úsilí, II. Překážky na mystické cestě, III. Koncentrace, IV. Vnitřní člověk, V. Mystická symbolika, Znamení ze srdce nebeské matky: Úvod, Symboly, Znamení,týkající se Jezulátka, Symboly, Epilog \nobálka prvního i druhého vydání obsahuje barevnou kresbu Krista na kříži od Václava Čutty.\nStejně jako v případě I. dílu i druhé vydání II. dílu „Ohnivého keře“ bylo upravené a rozšířené, i když jen detailně \ntato verze vychází z vydání druhého a obsahuje již oba tituly na obálce\n\nOhnivý keř - Praktická mystika, díl III. \n\"obsah:\" Předmluva, Úvod, Kapitola I. Osamocení, Kapitola II. Nesprávná cvičení koncentrační, Kapitola III. Mantra-jóga, Kapitola IV. Radža-jóga, Kapitola V. Hatha-jóga, Kapitola VI. Laya-jóga, Kapitola VII. Bhakti-jóga, Kapitola VIII. Lotosy, Kapitola IX. Předpověď boha Šivy o nynějším černém věku, Kapitola X. Mystika a alchymie, Kapitola XI. Mystické zření, Kapitola XII. O vnitřním Slovu, Kapitola XIII. Mystické vytržení čili samadhi, Kapitola XIV. Boží oheň, Kapitola XV. Mystická smrt, Kapitola XVI. O nadsmyslném životě, Kapitola XVII. Nové pokyny k mystickým cvičením, Kapitola XVIII. Některé výňatky ze středověkých mystiků, Kapitola XIX. Mystické sny, Kapitola XX. Písmo Ducha Svatého, Kapitola XXI. Znovuzrození, Doslov\nna obálce rytina Wiliama Blakea, stejná jako u prvního dílu\n\nMan´s Highest Purpose (The Lost World Regained) \npřeklad prof. Arnold Capleton a Charles Unger\n\nDer brennende Busch. Der entschleierte Weg der Mystik \npřeklad Major Edm. Kobsa a Clara Adalberta Schmidt\n\n\"Výňatky z knihy Man´s Highest Purpose (The Lost World Regained):\"\n\nThe Origin of the Mantra Practices \n\nThe Mystical Schools \n\nThe Mystic and Karma \n\nThe Meaning of the Mystic in General and the Christian in Particular\n\nMeditation and Concentration\n\nThe Mystical Stages\n\nThe Mantra Practices\n\nExtracts from Some Mystical Works of the Middle Ages \n\nThe Inner Word\n\n\nThe Leader and His Relation to His Disciple \n\nJ. Sanitrák: Dějiny české mystiky II. - Konec zlaté éry (Eminent, Praha 2007)\n"}
{"id": "369178", "url": "https://cs.wikipedia.org/wiki?curid=369178", "title": "Carlos Pace", "text": "Carlos Pace\n\nJosé Carlos Pace (6. října 1944, Sao Paulo, Brazílie – 18. března 1977 provincie Sao Paulo, Brazílie) byl brazilský automobilový závodník, pilot formule 1.\n\nCarlos Pace patřil mezi nejtalentovanější piloty Jižní Ameriky, v polovině 70. let byl dokonce považován za nástupce Emersona Fittipaldiho. Až na jedinou sezónu působil v týmech, které se potýkaly s technickými problémy, takže své přednosti nemohl dokonale využít.\n\nNa sklonku 60. let se Carlos prezentoval v brazilských šampionátech, a krátce po odchodu Emersona Fittipaldiho do Evropy se vydal stejným směrem. Zkušenosti začal sbírat v britském šampionátu F3, kde si ho povšmiml Frank Williams. Nabídl Brazilci smlouvu ve svém týmu F2 na sezónu 1971, a když Carlos dominoval v závodě v italské Imole, rozšířil Williams kontrakt i na F1. Potíž byla v tom, že jeho tým F1 nedisponoval vlastními vozy, ale i na starším Marchu Pace dokázal své jezdecké schopnosti. Už ve svém druhém závodě ve španělské Jaramě dokázal bodovat a zastínil svým výkonem prvního pilota týmu, mnohem slavnějšího Henri Pescarola. V průběhu roku bylo jasné, že Williams Paceho neudrží, protože Brazilcovy kvality pomalu přesahovaly možnosti jeho týmu.\n\nPro rok 1973 podepsal Pace dvouletou smlouvu s Johnem Surteesem, bývalým mistrem světa na dvou i čtyřech kolech, který krátce předtím pověsil závodní přilbu na hřebík. Surteesovy vozy však právě v tomto roce ztratily na výkonnosti, i když proti Williamsovu týmu se Pace objevoval daleko více vpředu. Nakonec mu vyšly skvěle závody v německy mluvících zemích. V GP Německa dojel čtvrtý, v následujícím závodě v Rakousku dokonce vystoupil na nejnižší stupínek vítězů - a jako prémii si v obou závodech připsal nejrychlejší kolo. Zdálo se, že se mu podaří u Surteese dosáhnout na mety nejvyšší, ale opak byl pravdou. V roce 1974 se \"Big John\" Surtees potýkal s řadou problémů, mimo jiné i finančními, a Pace postupně ztratil motivaci i chuť v jeho týmu dále setrvat. Po GP Švédska 1974 tým opustil a dohodl se s Berniem Ecclestonem, tehdejším šéfem stáje Brabham, že přejde do jeho týmu. Ecclestone propustil sice movitého, ale nepříliš rychlého lichtenštejnského aristokrata Rikky von Opela, ale ani Pace se zpočátku v týmu příliš nepředvedl. Teprve v samotném závěru roku našel půdu pod nohama a zlepšující formu potvrdil druhým místem v GP USA za vítězným stájovým kolegou Carlosem Reutemannem.\n\nSezóna 1975 byla pro Paceho jednoznačně nejlepší. S velkou slávou vyhrál domácí GP, přidal další dvě umístění na stupních vítězů a poprvé se také mohl radovat z dosažení pole position. To vše slibovalo další progres, který však nepřišel. Velký díl viny na tom měla i změna agregátu - Ecclestone si zajistil pro rok 1976 dvanáctiválce Alfa Romeo a italské motory vykazovaly spoustu neduhů, především vysokou spotřebu a malou spolehlivost. Pace bodoval jen třikrát, ale věřil, že až se podaří zvýšit kvalitu motorů, opět bude útočit na nejvyšší mety. Jeho předvídavost se začala pomalu naplňovat na začátku roku 1977, kdy ho jen ucpané chladiče připravily o vítězství v GP Argentiny. Vzrůstající formu potvrdil i v třetím závodě sezóny v JAR, kde se po více než roce opět kvalifikoval do první řady.\n\nByl to ale jeho poslední úspěch. 18. března letěl Pace se svými přáteli na výlet soukromým letadlem. Nad pralesem v provincii Sao Paulo však stroji vysadil motor a letoun vzápětí explodoval. Carlose bylo možné identifikovat jen díky tomu, že mu neshořel pilotní průkaz. Jeho jméno nese závodní okruh Interlagos (\"Autódromo José Carlos Pace\").\n\n"}
{"id": "369182", "url": "https://cs.wikipedia.org/wiki?curid=369182", "title": "Elektroodpad", "text": "Elektroodpad\n\nElektroodpad je odpad ve formě elektrospotřebičů a jejich částí, elektrických a elektronických součástek. Elektroodpad je oddělen od komunálního a směsného odpadu a má stanovena jiná pravidla jeho sběru, likvidace a nakládání s ním. Do systému zpětného odběru elektroodpadu jsou zahrnuty jen vybrané výrobky. Například baterie a akumulátory ano, klasické žárovky ne.\n\nTento druh odpadu může obsahovat nebezpečné látky (rtuť, arzen, kadmium, olovo, ftaláty, bromované zpomalovače hoření, chrom, kobalt apod.)\n\nNakládání s elektroodpadem v České republice upravuje zákon č. 185/2001 Sb. o odpadech, platný od 13. srpna 2005. Pro elektroodpad zavádí tzv. recyklační poplatek.\n\nV principu jsou stanovena následující obecná pravidla:\n\nÚčelem zákona a zpětného odběru je zamezení černých skládek nebezpečného odpadu. Druhým důvodem je to, že elektroodpad nezřídka obsahuje značnou část materiálů (jako jsou třeba kovy: měď, cín, hliník, zinek, někdy dokonce i zlato), které se vyplatí vytřídit a zrecyklovat k opětovnému použití.\n\nV Evropské unii byl zpětný odběr elektroodpadu zaveden směrnicí o odpadu z elektrických a elektronických zařízení (The Waste Electrical and Electronic Equipment Directive - WEEE).\n\nČasopisy \"VTM\" a \"Computer\" přinesly v srpnu 2013 články o speciálních materiálech, z kterého by v budoucnu mohly být vyráběny desky integrovaných obvodů a který se dokáže rozložit sám po určité době nebo po kontaktu s určitou látkou včetně obyčejné vody. Jsou součástí projektu nazvaného \"Born to Die\" a provádí se na University of Illinois.\n\nVědci se domnívají, že by malé elektronické bezdrátové přístroje mohly pomáhat při zotavování se z nemoci nebo po operaci. Jakmile se nemocný/operovaný uzdraví, přístroj v těle se rozpustí v tělních tekutinách. To vše bylo úspěšně aplikováno na laboratorní myši, která byla uzdravena a je bez dalších vedlejších účinků. S tím je ale samozřejmě spojena otázka, zda rozpuštěný přístroj nezanechá v těle škodlivé látky.\n\n\n"}
{"id": "369188", "url": "https://cs.wikipedia.org/wiki?curid=369188", "title": "Libuše Váchalová", "text": "Libuše Váchalová\n\nLibuše Váchalová (17. dubna 1932 Praha – 1. srpna 2019) byla česká harfistka a hudební pedagožka, matka harfistky a hudební pedagožky Jany Bouškové a teta harfistky Barbory Váchalové.\nJedná se o známou hudební pedagožku, jež vyučovala na pražské a tokijské konzervatoři, na vysoké hudební škole ve Varšavě i na Ostravské univerzitě.\n\nNa harfu hrála od svých čtrnácti let, nejprve hru studovala soukromě a později se vzdělávala i na konzervatoři. Po absolutoriu konzervatoře v roce 1952 působila jako klavírní korepetitorka v Městských divadlech pražských, na harfu koncertovala s flétnistou Václavem Žilkou. V roce 1959 se stala členkou Filmového symfonického orchestru. Tehdy vytvořila další hudební duo s hobojistou Františkem Hantákem, se kterým koncertovala deset let. Od roku 1969 Libuše Váchalová vystupovala se svým manželem, flétnistou Jiřím Bouškem. Repertoár Libuše Váchalové obsahuje všechna stěžejní díla harfové literatury různých oblastí včetně hudby populární. Inspirovala též mnoho českých i zahraničních skladatelů k napsání několika desítek sólových i komorních opusů, které následně premiérovala.\n\n"}
{"id": "369191", "url": "https://cs.wikipedia.org/wiki?curid=369191", "title": "Koempce", "text": "Koempce\n\nKoempce (lat. \"coemptio\") je starořímská občanská forma sňatku. Záležela v tom, že muž symbolickou koupí (\"per aes et libram\") před svědky zaplatil za manželku. Jsouc snad zbytkem pradávné koupě nevěsty, byla \"coemptio\" na místo náboženského, patriciům vyhraženého aktu konfarreace (\"confarreatio\") v užívání původně asi jen u plebejův a teprve později též u patriciů, když šlo o založení manželství přísného (\"manus\"), kterým žena byla manželovi po právu zcela podrobena. Od konce republiky vyskytuje se vedle této \"coemptio matrimonii causa\" též \"coemptio fiduciaria\" jakožto právní jednání, které činí žena pouze za tím účelem, aby uskutečnila jen jednotlivý určitý, manželství samému cizí účinek právní, jako změnu svého poručníka (\"coemptio tutelae evitandae causa\") nebo dosažení způsobilosti k učinění posledního pořízení (\"coemptio testamenti faciendi gratia\"). \"Coemptio fiduciaria\" mohla býti uzavřena i s jiným, nežli s manželem, ale z toho vznikala \"manus\" jen na oko. \"Coemptio\" vymizela již před Justiniánem.\n"}
{"id": "369192", "url": "https://cs.wikipedia.org/wiki?curid=369192", "title": "Jules Arnous de Rivière", "text": "Jules Arnous de Rivière\n\nJules Arnous de Rivière (4. května 1830, Nantes – 11. září, 1905, Paříž) byl francouzský šachový mistr, jeden z nejlepších francouzských šachistů padesátých až sedmdesátých let 19. století.\n\nRivière se narodil v rodině francouzského otce a anglické matky jako Arnous-Riviere. Šlechtický přídomek \"\"de\"\" si ke jménu přidal sám, aby jeho jméno vypadalo elegantněji. Šachy se naučil hrát již jako chlapec, ale až do svých čtyřiceti let působil jako amatérský hráč. Také psal do různých pařížských časopisů (např. \"La Régence, Gil Blas, L'Evénement, La Patrie, Echo de Paris, La Paix, La Vie Populaire, L'Illustration\" a další) nejen články o šachu, ale i o kulečníku a o ruletě.\n\n\n\n"}
{"id": "369194", "url": "https://cs.wikipedia.org/wiki?curid=369194", "title": "Prci, prci, prcičky: Na táboře", "text": "Prci, prci, prcičky: Na táboře\n\nPrci, prci, prcičky: Na táboře (v anglickém originále American Pie Presents: Band Camp) je čtvrtý ze série filmů \"Prci, prci, prcičky\" natočený přímo na video. Hlavním hrdinou filmu je Matt Stifler, bratr Stevea Stiflera. Matt je donucen účastnit se nechvalně známého hudebního tábora, kde potká dívku a je nucen změnit své způsoby.\n\nMatt Stifler, mladší bratr Stevea Stiflera, chce pokračovat v rodinném businessu - natáčení filmů, a tak chce svému bratrovi dokázat, že je dobrý na to, aby se stal Stifmeistererem. Matt s přáteli postříkají pepřovým sprejem hudební nástroje kapely, která má zahrát absolventům školy. Školní konzultant Chuck Sherman rozhodne, že trestem pro Matta by mělo být léto na hudebním táboře. Sherman doufá, že si tam Matt najde přátele a nebude následovat svého bratra, kterého Sherman nenávidí.\n\nKdyž se Matt dostane na hudební tábor, nestará se o pravidla a dostane svou skupinu do problémů. Pan Levenstein mu doporučí, aby se pokusil získat důvěru kapely. To Matta přinutí, aby více dodržoval pravidla, ale dělá to jen, aby je mohl natočit. Matt zjistí, že jeho spolubydlící Ernie se vyzná ve špionážních technologiích a dovolí mu, aby mu pomohl s natáčením.\n\nKdyž Matt získá důvěru kapely, rozhodne se účastnit duelu s Brandonem, vůdcem znepřátelené kapely, i když neví, co ten duel obnáší. Vyjde najevo, že soutěžící v duelu mají ukázat svoje hudební dovednosti. Brandon hraje na malý bubínek a Matt na triangl. Už to vypadá, že Brandon vyhraje, Matt poníženě odchází, ale vrátí se a hraje na dudy. Všechny překvapí, že je slušný hráč, včetně Elyse.\n\nBěhem stále probíhajícího tajného natáčení lidí na táboře si Matt postupně získává přátele. Začne se zajímat také o Elyse, která byla jeho kamarádkou do té doby, než se Matt začal stýkat se Steveovými přáteli a hrát si na Stifmeistera. Matt je ale přistižen při natáčení a ztratí tak své přátele. Matt si promluví s panem Levensteinem, který mu řekne, že většina těch lidí, které Steve považuje za své přátele, ho moc nemá ráda. Levenstein věří, že lidé chtějí mít Matta rádi, ale on jim to neumožňuje.\n\nMatt tedy uvěří, že jeho bratr není ten nejvhodnější vzor, a smaže veškeré video, které na táboře natočil. Stifler vytvoří plán, jak získat pro Elyse stipendium, které kvůli němu ztratila. Elyse dostane falešný dopis, aby přišla do školy, o kterou stála. Před ní začne hrát celá její kapela, včetně Matta, který hraje na dudy. Aby zjistila, co způsobuje ten hluk, přijde se na to podívat ředitelka školy, která uvěří tomu, že to celé diriguje Elyse, a dá jí stipendium. Elyse za to Mattovi děkuje a objímá ho, Matt jí vrátí pikolu, o které si předtím myslel, že to je dildo. Pak se políbí.\n\n"}
{"id": "369199", "url": "https://cs.wikipedia.org/wiki?curid=369199", "title": "Ota V. Bavorský", "text": "Ota V. Bavorský\n\nOta V. Bavorský, zvaný \"Líný\" (1346/1347 – 15. listopadu 1379 hrad Wolfstein) byl bavorský vévoda, braniborský kurfiřt.\n\nOta se narodil jako šestý syn císaře Ludvíka Bavora a jeho druhé manželky Markéty Holandské. Císař Ludvík se z dalšího syna dlouho netěšil, roku 1347 se mu stal osudným lov na medvědy. Ota strávil dětství na dvoře staršího bratra Ludvíka, který se stal jeho poručníkem.\n\n18. března 1363 uzavřel Ota společně s bratrem Ludvíkem Římanem smlouvu s novým císařem Karlem IV. Pokud by se oba bratři nedočkali potomstva, připadla by Lužice a Braniborsko lucemburské dynastii. Titul braniborského markraběte dostal malý Václav a snoubenkou Oty se stala asi pětiletá Alžběta. Na jaře roku 1366 se Ota oženil s Kateřinou, mladou vdovou po rakouském vévodovi Rudolfovi a dcerou císaře Karla. Původní snoubenka Alžběta se téhož dne provdala za Albrechta Habsburského. Kateřina však i po svatbě nadále žila na pražském dvoře. Manželství šťastné nebylo a Ota svůj čas trávil s lehkými ženami.\n\nRoku 1371 se po boku polského krále Kazimíra a uherského krále Ludvíka I. pustil do sporu s císařem. Chtěl nevýhodnou smlouvu zrušit. Císař Karel reagoval vojenskou akcí na braniborském území. Příměří uzavřeli 16. října 1371 v Pirně. Nová smlouva byla vydána 15. srpna 1373 a Wittelsbachové se za tučné odstupné trvale Braniborska zřekli. Získali 200 tisíc zlatých hotově, Sulzbach, hrad Floss, hrad Lauf a další nemovitosti. Ota se usadil v získaném Sulzbachu a pravděpodobně se i smířil s manželkou Kateřinou. 23. srpna 1373 vydal listinu v níž přikázal, aby všichni obyvatelé Braniborska holdovali císaři. 2. října 1373 císař udělil Braniborsko v léno svým synům.\n\nOta zemřel jako bezdětný bavorský vévoda v listopadu 1379 na hradě Wolfstein a byl pohřben v rodovém klášteře Seligenthal. Manželka Kateřina jej přežila o šestnáct let a je pohřbena po boku prvního manžela ve Vévodské hrobce v dómu sv. Štěpána ve Vídni.\n\n"}
{"id": "369201", "url": "https://cs.wikipedia.org/wiki?curid=369201", "title": "Knihovna Kongresu", "text": "Knihovna Kongresu\n\nKnihovna Kongresu (angl. \"Library of Congress\") je národní knihovna Spojených států amerických a vědeckovýzkumné středisko Kongresu spojených států. Sídlí ve Washingtonu, D. C. S počtem 30 miliónů knih jde o největší knihovnu na světě.\n\nPrvní popud ke vzniku knihovny dal v roce 1800 prezident John Adams tím, že daroval kongresu svou knihovnu. Dále se knihovna v roce 1815 rozšířila ještě o knihovnu Thomase Jeffersona.\n\nKnihovna byla původně umístěna v sídle kongresu USA – Kapitolu. Zanedlouho v knihovně vypukly rozsáhlé požáry, které zničily čtvrtinu knihovny. Také díky tomu byla v roce 1897 dostavěna nová budova – nyní zvaná \"Thomas Jefferson Building\" – s velkou čítárnou, která pojme až 240 lidí, a s kupolí 37,5 m vysokou. Ve 20. století byly vedle původní budovy přistavěny dvě novější: \"John Adams Building\" (1939) a \"James Madison Memorial Building\" (1980). Kromě nich používá knihovna ještě 3 velké provozní budovy.\nLibrary of Congress je největší knihovnou na světě. Obsahuje 40 milionů knih ve 470 jazycích, 100 milionů předmětů a 58 milionů jiných dokumentů. 10 000 položek denně přibývá.\n\nKnihovna nemá tzv. povinný výtisk, ale je úřadem pro přidělování copyrightů. Autor musí poslat 2 výtisky své knihy do 10 dnů od vydání, aby mu knihovna přiznala autorská práva. Má vlastní třídění LCC. Kromě všeobecných informací se zaměřuje na právní informace a udržuje americkou historii. Slouží nejen Kongresu, ale i dalším státním útvarům a veřejnosti. Zajímavostí je, že knihy se zde nepůjčují domů.\n\nInstituce se zabývá též archivací fotografií. Zdigitalizovala např. více než 400 fotografií společnosti Haines Photo Company, které obsahují historicky cenné panoramatické záběry významných amerických míst z konce 19. století.\n\n"}
{"id": "369205", "url": "https://cs.wikipedia.org/wiki?curid=369205", "title": "Jakub Železný", "text": "Jakub Železný\n\nJakub Železný (* 1. července 1973 Praha) je český novinář, rozhlasový a televizní moderátor (od roku 2012 moderuje na ČT pořad Události), syn politika a mediálního podnikatele Vladimíra Železného a bývalé ředitelky Společnosti Franze Kafky Marty Davouze.\n\nAbsolvoval pražskou jazykovou základní školu v Ostrovní ulici. Po ukončení Gymnázia Na Zatlance studoval vysokou školu, studium ale přerušil a vrátil se k němu po letech. Vysokoškolské vzdělání získal na katedře žurnalistiky Filozofické fakulty Univerzity Palackého v Olomouci a na Fakultě sociálních věd Univerzity Karlovy v Praze, kde absolvoval magisterský obor mediální studia a studium završil v roce 2011 doktorátem. V současné době opět studuje na Univerzitě Palackého v Olomouci. Na Fakultě sociálních věd Univerzity Karlovy vyučuje předmět Televizní zpravodajství veřejné služby.\n\nOd roku 1993 pracuje v Českém rozhlasu. Začínal na rozhlasové stanici Český rozhlas 3 Vltava, odkud v roce 1994 přešel na stanici Český rozhlas 1 Radiožurnál, kde pracuje jako moderátor zpravodajství. S českými televizemi spolupracuje od roku 1997. Spolupracoval také s TV Nova na sportovním vysílání.\n\nKoncem 90. let také pracoval v TV Prima s vlastním publicistickým pořadem \"K věci!\" Od roku 1999 vystupuje i v České televizi, pro kterou od roku 2002 připravoval diskusní pořad \"Špona\". V České televizi také uváděl pořad \"Dobré ráno s Českou televizí\" a v letech 2007 až 2012 publicistický pořad \"Události, komentáře\".\n\nOd dubna 2012 uvádí pořad Události, hlavní zpravodajskou relaci České televize.\n\n"}
{"id": "369206", "url": "https://cs.wikipedia.org/wiki?curid=369206", "title": "HMS Malaya (1915)", "text": "HMS Malaya (1915)\n\nHMS Malaya byla britská bitevní loď třídy \"Queen Elizabeth\", postavená během první a nasazená i za druhé světové války. Stavbu lodi zaplatila vláda tehdejší Britům podřízené Malajsie a loď tak byla pojmenována na její počest.\n\n\"Malaya\" byla součástí 5. eskadry bitevních lodí a účastnila se s ní bitvy u Jutska. V bitvě ji osm zásahů těžce poškodilo. \n\nV roce 1922 \"Malaya\" odvezla posledního osmanského sultána Mehmeda VI. do exilu nejdříve na Maltu a později do San Rema.\n\nV meziválečné době byla loď modernizována. Komíny se spojily v jeden, byla zesílena pancéřová paluba, změněny nástavby, instalována protitorpédová obšívka a loď dostala také katapult (kolmo k ose lodi) a dva hangáry. Měnilo se i složení výzbroje.\n\nBěhem druhé světové války loď sloužila především ve Středomoří. Dne 20. března 1941 ji zde zasáhlo a poškodilo torpédo německé ponorky U-106. Loď pak musela odplout do New Yorku, kde byla čtyři měsíce opravována. V září roku 1941 loď nesla lehkou výzbroj ve složení 8× 102 mm, 16× 40 mm a 15× 20 mm (torpédomety byly odstraněny). V roce 1942 přibylo 16× 40 mm a z lodi byl odstraněn katapult, na jehož místo byly namontovány další čtyři 102mm kanóny. V roce 1943 pak byla z kasemat odstraněna všechna 152mm děla. V letech 1943–1944 loď především doprovázela spojenecké konvoje. V roce 1944 byl počet 20mm kanónů zvýšen až na 45 hlavní. Koncem roku 1944 byla \"Malaya\" převedena do rezervy a v roce 1948 byla prodána do šrotu.\n\n"}
{"id": "369210", "url": "https://cs.wikipedia.org/wiki?curid=369210", "title": "Akrasie", "text": "Akrasie\n\nAkrasie čili buněčné hlenky (Acrasidae) je skupina prvoků řazená do třídy Heterolobosea. S pravými hlenkami tedy není příbuzná. V životním cyklu se vyskytuje améboidní fáze. Améby se následně agregují a vzniká mnohobuněčná plodnička.\n\nU rodu \"Acrasis\" ze spory vznikají oranžově zbarvené myxaméby, které se intenzivně množí a vyživují a nakonec se shlukují do plodniček (tzv. pseudoplazmodium). Tato uskupení se časem mění na sorokarp (má tvar připomínající rozvětvený strom), v němž se tvoří spory. Pohlavní rozmnožování nebylo u akrasidních hlenek objeveno.\n\nAkrasie jsou nazývány také buněčné hlenky nebo suchozemské hlenky a mají množství latinských ekvivalentních jmen: Acrasidae, Acrasea, Acrasiales, Acrasiogymnomycota, Acrasiomycetes či Acrasiomycota.\n\nVzhledem k provedeným fylogenetickým analýzám bylo nutno z původního vymezení akrasií (Acrasidae ) vyčlenit některé rody. Rod \"Fonticula\" se ukázal být součástí opisthokont, rod \"Copromyxa\" se vrátil k ostatním hlenkám do měňavkovců, ale netvoří s nimi monofyletickou skupinu, je řazen do skupiny Tubulinea. Většina rodů původního vymezení zůstává pod názvem akrasie v exkavátech uvnitř skupiny (s velkou pravděpodobností monofyletické) Discoba.\n\nNěkdy bývají akrasie vymezovány v širším smyslu: Buď bývají úplně slučováni s třídou Heterolobosea, nebo dokonce chápány jako polyfyletická skupina, do níž jsou zařazovány všechny hlenkovité organizmy, vytvářející buněčné agregáty, jako diktyostelidní hlenky (Dictyostelida).\n"}
{"id": "369223", "url": "https://cs.wikipedia.org/wiki?curid=369223", "title": "RockZone 105,9", "text": "RockZone 105,9\n\nRockZone 105,9 je pražská rozhlasová stanice, která nahradila předcházející \"Radio Info\", zaměřená hudebně na rock a informacemi na pražskou dopravní situaci a ceny pohonných hmot v Praze.\n\nProvozovatelem RockZone 105,9 je LONDA spol. s r. o., která provozuje též Rádio Impuls a která spadá pod holding Agrofert, a.s. ze svěřenského fondu Andreje Babiše.\n\nVysílat začalo 7. února 2005. RockZone 105,9 je zaměřen na posluchače mezi 18 a 35 lety. Díky svému rockovému zaměření si získalo \"nejvyšší relativní délku poslechovosti za den - 5 hodin a 20 minut\".\n\n\nSeznam pořadů, které jsou pravidelně vysílány\n\nDvacet nejhranějších songů RockZone 105,9 a něco navíc. Každý čtvrtek v 17, každou neděli ve 12. Moderuje Pavel Anděl vždy s jedním z vás.\nDvanáct českých rockových novinek, které jinde na rádiích nenajdete. Jen deset jich přežije do příště. Každou středu ve 21, každou sobotu ve 12. Moderuje Magdalena Wronková.\n\nHonza Křížek vybírá to nejlepší z rocku 90. let , každý všední den mezi 12. a 13. hodinou.\n\nObjednej si svůj song u Honzy Křížka, každý všední den mezi 9. a 14. hodinou. Volej 255 700 707 anebo mu pošli název songu mailem.\n\nKaždý všední večer mezi 20.a 21. hodinou hrajeme na přání.Volej Šimonu Kalouskovi 255 700 707 anebo mu napiš název songu mailem.\n\nŠimon Kalousek hraje každý všední večer rockové živáky.\n\n\n\n"}
{"id": "369224", "url": "https://cs.wikipedia.org/wiki?curid=369224", "title": "Angelika (muzikál)", "text": "Angelika (muzikál)\n\nMuzikál Angelika z autorské dílny Michala Davida měl světovou premiéru 6. března 2007. Vznikl na motivy stejnojmenného historického románu Anne Golonové. V představení byla použita i hudba Michela Magneho ze známých filmových adaptací. Muzikál vznikl na prknech Divadla Broadway a představení muzikálu se při své návštěvě Prahy zúčastnila i spisovatelka Anne Golonová. První uvádění muzikálu trvalo do června 2008. 28. ledna 2010 se konala obnovená premiéra, ve které Dashu nahradila v hlavní roli Kamila Nývltová. Toto druhé uvádění však bylo záhy ukončeno kvůli razantnímu zvýšení poplatku za práva od Anne Golon. Muzikál tak byl definitivně ukončen.\n\nDne 18. února 2016 se konala v Divadle Broadway obnovená premiéra , tentokráte však v režii Libora Vaculíka. \n\nVýběr písní z muzikálu vyšel na CD a kompletní záznam představení lze zakoupit na 2DVD s četnými bonusy.\n\nRomantický děj se odehrává v době vlády krále Ludvíka XIV. a sleduje příběh krásné Angeliky de Sancé de Monteloup, která je svým nechtěným sňatkem s Joffreyem de Peyracem vržena do víru královských intrik. Její počáteční odpor k Peyracovi se postupně mění v hluboký cit.\n\nShodou dramatických okolností překazí Angelika plánovanou vraždu krále. Ten je krásnou Angelikou okouzlen a chce ji získat. Ve vykonstruovaném procesu je Joffrey de Peyrac označen jako spiklenec ďábla a je na náměstí de Gréve upálen. Angelika se uchyluje mezi pařížskou lůzou a po smrti její první lásky Nicolase se stává \"markýzou\" pařížských plebejců. \n\nDíky sňatku s Filipem Plessis-Belliéres se Angelika vrací mezi pařížskou smetánku. Její cesta motivovaná pomstou nespravedlivé smrti jejího manžela Joffreyho de Peyraca ji dostává až před samotného krále. Tomu předává seznam spiklenců, tedy těch, kteří ho chtěli zavraždit. Král nechává spiklence za velezradu zatknout.\n\nZa splnění státního úkolu, přípravy smlouvy mezi Francií a Bachtiary Bejem – vyslancem sultána, vrací král Angelice majetek de Peyraca. Vyslanec Bachtiary bej žádá jako dar pro sultána Angeliku, král to odmítá a veřejně ji prohlásí za svou přítelkyni. Angelika se od krále dozvídá, že se Peyracovi podařilo z vězení uniknout, na útěku však prý zahynul. Angelika králi nevěří a rozhodne se jít Peyraca hledat.\n\nNa zámku v Toulouse se Angelika na krátký okamžik skutečně s Joffreyem setkává. Ten je však chladný, je psancem a ona má mocného ochránce, krále. Angelika se zapřísahá, že králi nikdy nepatřila a také nikdy patřit nebude, ale Joffrey už mizí v tajných chodbách zámku. Zoufalá Angelika se vzápětí stává obětí únosu- zhrzený Bachtiary bej se rozhodl získat dárek pro svého pána násilím.\n\nV sultánově harému propadá Angelika naprostému zoufalství, ale zůstává nezlomená a hrdá, odmítá být hříčkou sultánovou. Po krutém bičování se jí podaří s pomocí dvou eunuchů (dříve příslušníků pařížské lůzy) uprchnout do pouště.\n\nNerovný boj však záhy vzdá a prosí Boha, aby ji k sobě povolal. Upadá do agónie, tudíž netuší, že Joffrey, který se jí vydal po stopách, ji zachránil a přivezl zpět na zámek Toulouse.\n\nPo mnohých peripetiích tak těžce zkoušená láska zvítězí.\nOventure (hlas Paní M.M.)\n\nHerečka představí začátek děj\n\nJá už léta sním (Angelika, Nicolas, Otec Angeliky), 2016 bez části s otcem Angeliky\n\nAngelika je propuštěna z kláštera, její otec ale nechce, aby byla s Nicolasem\n\nJá povím to líp (Angelika)\n\nAngelika zpívá o svobodě bez manželství\n\nCo si počít mám (Angelika, Nicolas)\n\nAngelika si přeje, aby Nicolas byl její první\n\nZásnubní terčet (Angelika, Contoire, Peyrac)\n\nAngelika slíbila otci, že si vezme Peyraca\n\nKrátká vášeň záhy odezní (Contoire)\n\nContoire slibuje, že se k ní Peyrac ještě vrátí\n\nMá svatba býti nezvratná (Contoire, Peyrac)\n\nContoire slibuje Peyracovi pomstu za odmítnutí\n\nMám skrýt pláč (Angelika, Peyrac)\n\nSvatební noc, Peyrac nechá Angeliku být\n\nKdo mne nechce vidět žít (Angelika)\n\nSlužebná otrávila šaty jedem, Angelika vyzvídá, kdo jí to nakázal \n\nDlouho mu vše prochází (Contoire, Král, Arcibiskup), 2016 bez Arcibiskupa \n\nContoire říká králi o Peyracovo bohatství\n\nMůže z nás dvou být pár (Angelika, Peyrac)\n\nAngelika se zamilovala do Peyraca \n\nDáma ze všech dam (Angelika, Peyrac) \n\nPeyrac dává Angelice krásné šaty\n\nSám nestačí se dívat král (Angelika, Král, Peyrac)\n\nKrál je šokován bohatstvím Peyraca\n\nJe to zázrak (Angelika, Peyrac)\n\nAngelika s Peyracem se milují\n\nPeyrac je prý čaroděj (Angelika, Desgrez)\n\nAngelika prosí Desgreze, aby pomohl Peyracovi u soudu \n\nTa dáma nesmí žít (Contoire, Lorraine, Filip), 2016 jen Contoire \n\nAngelika jde ke králi, Contoire jí chce zabít\n\nStarý vitriol (Angelika, Contoire, Lorraine, Desgrez), 2016 bez Lorraina\n\nContoire a Lorraine chtějí otrávit Angeliku, tu zachrání Desgrez\n\nNaše láska trvá dál (Angelika, Peyrac)\n\nAngelika se loučí s Peyracem před jeho smrtí\n\nZa chvíli svítá (Angelika, Desgrez)\n\nDesgrez radí Angelice, aby šla do podsvětí\n\nMy jsme lůza pařížská lůza (Geno, Stelien, company)\n\nPodsvětí vítá Angeliku \n\nJak láska zdolá úskalí (Angelika, Nicolas) \n\nAngelika se po letech setkává s Nicolasem, ten ji chce za ženu\n\nSnad měl bych jít (Nicolas)\n\nNicolas umírá v náručí Angeliky\n\nDoufám, že mi sílu Bůh dá (Angelika)\n\nAngelika se stává markýzou podsvětí a slibuje pomstu králi\n\n\n\n\n\n\n"}
{"id": "369225", "url": "https://cs.wikipedia.org/wiki?curid=369225", "title": "Prci, prci, prcičky: Nahá míle", "text": "Prci, prci, prcičky: Nahá míle\n\nPrci, prci, prcičky: Nahá míle (orig. \"American Pie Presents: The Naked Mile\") je americká komedie ze série \"Prci, prci, prcičky\". Universal Pictures se ji rozhodlo natočit po komerčním úspěchu předchozího dílu. Ten byl stejně jako \"Nahá míle\" distribuován rovnou na DVD.\n\nNahá míle je název skutečné akce, kterou pořádali studenti University of Michigan do roku 2004. Konala se pravidelně na konci každého školního roku a účastníci při ní běželi nebo jeli na kole částečně nebo úplně nazí přes univerzitní kolej. V roce 2004 ji univerzita zrušila kvůli problémům, které s sebou událost nesla - zatýkání studentů apod.\n\nErik Stifler těžce žije se svým příjmením, protože je možná jediným Stiflerem, který končí střední školu a je stále panic. Film začíná, když je Erik doma nemocný, rodiče odjeli pryč, a tak zrovna masturbuje. Když už se blíží k ejakulaci, jeho rodiče a babička se neočekávaně vracejí, babička se objeví ve dveřích a je zasažena Erikovým ejakulátem. Babička šokem umírá na infarkt.\n\nErikova přítelkyně Tracy ho miluje, ale není připravená na sex. Jejich první pokus dopadne katastrofálně. Erikovi přátelé Cooze a Ryan plánují navštívit Erikova bratrance Dwighta Stiflera na univerzitě během slavné události známé jako Nahá míle. Tracy dá Erikovi na tento víkend povolenku na všechno, doufá, že tak uhasí svůj chtíč a pak počká až bude připravena na sex.\n\nErik s přáteli zastihnou Dwighta zrovna při soutěži v pití, ve které je Dwight školním šampionem. Pak se účastní zápasu ve fotbale proti znepřátelenému bratrstvu, jehož členy jsou téměř samí malí lidé. Členové tohoto bratrstva později napadnou Dwighta, který skončí v nemocnici, kde Dwight řekne Erikovi, že je skvělým členem rodiny Stiflerových.\n\nNásleduje Nahá míle, které se účastní mnoho krásných žen. Erik na ní potká studentku s úchylkou na panice. Když se líbají, přenáší to televize a to vidí Tracy, která lituje, že Erikovi dala do Michiganu povolenku na všechno. Její kamarádky ji přemlouvají, aby taky ztratila panenství, než se Erik vrátí. Později večer si Erik uvědomí, že Tracy miluje, a vydá se na cestu k ní. Když přijede k ní domů, její otec jí řekne, že je na party, kam se Erik také vydá a zjistí, že Tracy je v horním patře, aby ztratila panenství se svým bývalým přítelem. Erik začne bouchat na dveře místnosti, ve které má být Tracy, ta je ale za ním. Za velkého aplausu ostatních se obejmou.\n\nPozději toho večera se spolu Erik a Tracy poprvé vyspí. Když se Erik ráno vrátí pro své kamarády na kolej, všichni z nich mají své zážitky z předchozí noci. Dwight pošle vůdci znepřáteleného bratrstva Skálovi video, na kterém souloží s jeho přítelkyní. Dwight mu na něm ukáže prostředníček, řekne Rockově přítelkyni, aby se na Rocka usmála. Ta se pak otočí a pokračuje v líbání s Dwightem. Film končí, jak Skála zařve: \"Stiflere!\"\n"}
{"id": "369234", "url": "https://cs.wikipedia.org/wiki?curid=369234", "title": "Richard II.", "text": "Richard II.\n\nRichard II. (6. ledna 1367 – cca 14. února 1400) byl anglický král od roku 1377 do svého sesazení v roce 1399. Richard, syn Černého prince Eduarda, se narodil během vlády svého děda Eduarda III. Když mu byly 4 roky, stal se nejprve druhým následníkem trůnu, protože jeho starší bratr Eduard z Angoulême zemřel, a poté následníkem trůnu, když v roce 1376 zemřel jeho otec. Jelikož následujícího roku zemřel i dosavadní král Eduard III., Richard ve věku deseti let nastoupil na trůn.\n\nBěhem prvních let Richardovy vlády byla vláda v rukách několika rad. Politická veřejnost dávala přednost tomuto řešení před regentskou vládou, v jejímž čele by stál králův strýc Jan z Gentu, avšak Gentovi i tak zůstal velký vliv. První velkou výzvou jeho vlády bylo Anglické povstání roku 1381, se kterým si král dobře poradil, když hrál hlavní roli při potlačení povstání. Během následujících let však králova závislost na malém počtu dvořanů způsobila mezi politickou veřejností nespokojenost a v roce 1387 řízení vlády převzala skupina šlechticů známých jako \"Lordi odvolatelé\". Do roku 1389 Richard převzal moc zpět a dalších osm let vládl v relativní harmonii se svými bývalými soupeři. O deset let později, v roce 1397, se však \"Lordům odvolatelům\" pomstil, když mnohé z nich nechal popravit nebo vyhnat. Další dva roky historici popisují jako Richardovu „tyranii“. Po smrti Jana z Gentu († 1399) král jeho syna Jindřicha z Bolingbroke, který již byl ve vyhnanství, vydědil. Jindřich v červnu 1399 napadl Anglii s nepočetným vojskem, které však rychle rostlo. Původně tvrdil, že jeho cílem je pouze navrácení dědictví, avšak brzy bylo jasné, že jeho záměrem je získat trůn. Díky jen malému odporu Richarda sesadil a sám se dal korunovat na krále Jindřicha IV. Richard zemřel v zajetí následujícího roku – pravděpodobně byl zavražděn.\n\nJako fyzická osoba byl Richard vysoký, pohledný a inteligentní. Třebaže asi nebyl šílený, jak se dřívější historici domnívali, zdá se, že určitou poruchou osobnosti trpěl, obzvláště ke konci své vlády. Protože byl určitě méně válečníkem než jeho otec i děd, hledal cestu, jak ukončit stoletou válku, kterou začal Eduard III. Pevně věřil v královské výsadní právo, což jej vedlo k omezení moci šlechty, proto se pak ohledně vojenské ochrany spoléhal na soukromé družiny. Také rozvíjel vytříbené prostředí, kde měl král výsostné postavení a ve středu pozornosti bylo, na rozdíl od bratrského válečnického dvora jeho dědečka, umění a kultura. Richardova posmrtná pověst byla velkou měrou formována Shakespearem, jehož hra \"Richard II.\" líčila Richardovu špatnou vládu a sesazení Bolingbrokem jako klíčové pro války růží v patnáctém století. Současní historici tuto interpretaci nepřijímají, aniž by Richarda zprošťovali odpovědnosti za své sesazení. Většina odborníků se shoduje, že ačkoli jeho politika nebyla bez precedentu či zcela nerealistická, tak to, jak ji Richard uplatňoval, nebylo pro politickou vládnoucí třídu přijatelné a následně vedlo k jeho pádu.\n\nRichardovým otcem byl Černý princ Edvard a jeho matkou byla Jana z Kentu. Eduard, kníže velšský a dědic trůnu, byl významným vojenským velitelem během počáteční fáze stoleté války, obzvláště pak v bitvě u Poitiers roku 1356. Po dalších vojenských dobrodružstvích se však ve Španělsku roku 1370 nakazil úplavicí, a protože se nikdy zcela nezotavil, musel se následujícího roku vrátit do Anglie. Jana z Kentu byla předmětem pře o sňatek mezi šlechtici a vojenskými veliteli Thomasem Hollandem a Williamem Montacutem, z níž vyšel vítězně Holland. Za necelý rok po Hollandově smrti v roce 1360 se pak Joan vdala za prince Eduarda. Sňatek vyžadoval souhlas od papeže, jelikož Joan a Eduard byli bratranec a sestřenice: oba byli vnoučaty Eduarda I.\n\nRichard se narodil v Bordeaux v klášteře sv. Ondřeje nacházejícím se v anglickém knížectví Akvitánie, 6. ledna 1367. Podle současných zdrojů byli jeho narození přítomni tři králové, „král Španělska, král Navarry a král Portugalska“. Jeho starší bratr Eduard z Angoulême zemřel roku 1371 a Richard se tak stal otcovým dědicem. Roku 1376 Černý princ nakonec podlehl své dlouhotrvající nemoci. Dolní sněmovna se upřímně obávala, že by Richardův strýc, Jan z Gentu, mohl trůn uchvátit pro sebe. Z tohoto důvodu princ velmi rychle obdržel titul velšského knížete i ostatní tituly svého otce. 22. června následujícího roku zemřel také Richardův děd, Eduard III., a ve svých deseti letech byl pak Richard 16. července 1377 korunován králem. Politická rozhodnutí opět ovlivnil strach z ambicí Jana z Gentu a byla snaha vyhnout se regentské vládě králových strýců. Namísto toho měl královskou moc normálně vykonávat král, a to za pomoci několika „trvalých rad“, do nichž Jan z Gentu nebyl vpouštěn. Spolu se svým mladším bratrem Thomasem z Woodstocku, buckinghamským hrabětem, se Gentovi nadále dařilo zachovávat si neformální vliv na činnost vlády. Královým poradcům a přátelům, a to především Simonu de Burley a Aubreymu de Vere, se však stále více dařilo ovládat královské záležitosti a vysloužili si tak nedůvěru dolní sněmovny do té míry, že činnost rad byla v roce 1380 pozastavena. Stále vzrůstající a rozšiřující se daňová zátěž plus troje daně z hlavy vybírané mezi lety 1377 a 1381, které se utratily za neúspěšné vojenské výpravy na evropský kontinent, přispěly k nespokojenosti a roku 1381 už v nižších vrstvách anglické společnosti existovala obrovská zášť vůči vládnoucím třídám.\n\nAčkoli byla bezprostřední příčinou Anglického povstání roku 1381 daň z hlavy toho roku, podstata konfliktu ležela hlouběji, a to v napětí mezi rolníky a velkostatkáři. Tyto tlaky byly zase způsobeny demografickými důsledky černé smrti (morové epidemie). Povstání začalo v Kentu a Essexu ke konci května a 12. června se houfy rolníků shromáždily v Blackheathu poblíž Londýna pod vedením Wata Tylera, kněze Johna Balla a dalšího vůdce rebelů Jacka Strawa. Palác Savoy patřící Janovi z Gentu byl vypálen a jak Lord Chancellor (lord kancléř, anglický nejvyšší soudce), arcibiskup canterburský Simon Sudbury, tak Nejvyšší lord pokladník Robert Hales byli zabiti. Povstalci požadovali úplný zákaz nevolnictví. Král byl i s radními ukryt v londýnském Toweru. Souhlasili, že vláda nemá dostatečnou moc, aby rebely rozprášila, a že jediná přípustná možnost je vyjednávat.\n\nDosud je nejasné, nakolik se v té době pouze čtrnáctiletý Richard do těchto úvah zapojoval, ačkoli historici se domnívají, že mezi navrhovateli vyjednávání byl. Král se vydal z Toweru po řece 13. června, ale dav lidí u Greenwiche mu znemožnil přistát a tak byl přinucen se vrátit zpět. Druhého dne, v pátek 14. června, vyrazil na cestu koňmo a s rebely se setkal u Mile Endu (nyní součástí East Endu v centru Londýna). Král přistoupil na požadavky povstalců, ale tento krok je jen povzbudil a povstalci poté pokračovali v rabování a zabíjení. Richard se s Watem Tylerem setkal znovu následujícího dne u Smithfieldu (v dnešním City), a znova zdůraznil, že požadavky by se měly splnit, avšak vůdce povstalců nepřesvědčil. Králova posádka začínala být nervózní, vypukla hádka a William Walworth, starosta City, Tylera stáhnul s koně a zabil jej. Situace se poté, co si povstalci uvědomili, co se stalo, vyostřila, ale král jednal s klidem a se slovy:\n\nvedl dav pryč. Walworth mezitím shromáždil dostatečný počet sil, aby rolnickou armádu obklíčil, nicméně král jim zaručil milost a svolil, aby se rebelové rozešli a vrátili se domů.\n\nKrál brzy udělené výsady svobody a milosti vzal zpět a protože výtržnosti v jiných částech země pokračovaly, osobně odjel do Essexu povstání potlačit. 28. června v essexském Billericay porazil poslední rebely během menší potyčky a tak povstání konečně zlikvidoval. Navzdory svému mládí Richard prokázal velkou statečnost a odhodlání se s povstáním vypořádat. Je však zároveň dost pravděpodobné, že tyto události jej přesvědčily o nebezpečí nepokojů a jejich hrozbě pro královskou moc, a pomohly tak formovat jeho absolutistické postoje, jež měly v budoucnu vést ke zhoubě jeho vlády.\n\nAž s rolnickým povstáním se Richard začíná jasněji objevovat v kronikách. Jedním z jeho prvních významných skutků po povstání byla přes rok chystaná svatba s Annou Lucemburskou, dcerou Karla IV., krále českého a císaře římského 20. ledna 1382.\n\nSňatek měl diplomatický význam a z české strany byl převážně dílem kardinála Pilea, protože původní původce sňatkové idey, Karel IV. již nebyl mezi živými. Při rozdělení Evropy způsobeném tzv. západním schizmatem bylo na Čechy a Říši římskou nahlíženo jako na potenciální spojence proti Francii ve stále pokračující stoleté válce. Navzdory štědrým peněžním částkám, které od Richarda Annin bratr, římský král Václav IV., jako půjčku obdržel, politická aliance nikdy nevyústila v žádná vojenská vítězství. Manželství bylo bezdětné a Anna v roce 1394 zemřela.\n\nPři jednáních o sňatku byl nápomocen Michael de la Pole, hrabě ze Suffolku; Měl královu důvěru a jak Richard dospíval, stále více se zapojoval do aktivit na dvoře i ve vládě. De la Pole pocházel ze zbohatlické kupecké rodiny. Když jej v roce 1383 Richard jmenoval lordem kancléřem a o dva roky později ho povýšil na hraběte ze Suffolku, vzbudilo to u tradiční šlechty ještě více antipatií. Dalším členem nejbližšího kruhu kolem krále byl Robert de Vere, hrabě z Oxfordu (synovec Aubreyho de Vere), který se v té době stal královým oblíbencem. Jeho rodokmen, ačkoli sahal daleko do minulosti, byl co se týče anglické aristokracie a pairství (členství ve sněmovně lordů) relativně chudý. Richardovo blízké přátelství s de Verem také odporovalo politickému zřízení. Této nelibosti ještě přitěžovalo, že hrabě v roce 1386 obdržel další titul, a to nově vytvořený: vévoda irský. Kronikář Thomas Walsingham naznačoval, že vztah krále s de Verem byl homosexuální.\n\nNapětí dospělo do kritického stadia kvůli postupu ve válce s Francií. Zatímco dvůr preferoval vyjednávání, Gent a Buckingham vybízeli k rozsáhlé kampani na ochranu anglického majetku. Namísto toho byla vyslána tzv. křížová výprava vedená Henrym le Despencer, biskupem z Norwiche, která však skončila velice nevalně. Richard čelil neúspěchu na evropské pevnině a svou pozornost proto obrátil ke spojenci Francie, Skotsku. V roce 1385 tak vedl král osobně trestnou výpravu na sever, nicméně bez úspěchu a armáda byla nucena se vrátit, aniž by Skoty vůbec zapojila do nějaké bitvy. Mezitím pouze povstání v belgickém Gentu zabránilo Francouzům v invazi do jižní Anglie. Vztah mezi králem a jeho strýcem se nadále zhoršoval kvůli vojenským neúspěchům a roku 1386 Jan z Gentu odjel z Anglie, aby se domáhal trůnu v Království Kastilském, když se začaly šířit pověsti o spiknutí proti němu. Když Gent zmizel, neoficiální vůdcovství rostoucího hnutí nesouhlasu s králem a jeho dvořany převzali Buckingham – který se mezitím stal vévodou z Gloucesteru – a Richard Fitzalan, hrabě z Arundelu.\n\nBěhem roku 1385 Richard zachránil z vězení kardinála Adama de Eston, který byl ubohou obětí paranoidní podezřívavosti papeže Urbana VI. Ostatních pět zadržených kardinálů bylo po výslechu na mučidlech zavražděno. Adam de Eston byl díky nelidskému mučení postižený až do své smrti roku 1398.\n\nHrozba francouzské invaze se nezmenšovala, ale do roku 1386 naopak nabývala na síle. Toho roku Michael de la Pole v parlamentu – ve svém postavení kancléře – požadoval na obranu říše zavedení daně neslýchané výše. Parlament než aby souhlasil, raději zareagoval odmítnutím jednat o jakýchkoli požadavcích, dokud nebude odstraněn kancléř. Předpokládá se, že toto shromáždění fungovalo s podporou Gloucestera a Arundela. Král slavně odvětil, \"„že by na žádost parlamentu nepropustil ani umývačku nádobí z kuchyně.“\" Až když mu pohrozili sesazením, byl Richard přinucen se podvolit a nechat de la Pola jít. Na jeden rok byla ustanovena komise, která měla revidovat a řídit královské peněžní záležitosti.\n\nRichard byl tímto veřejným napadnutím jeho královských pravomocí hluboce znepokojen a od února do listopadu 1387 začal objíždět zemi a sbírat pro tento případ podporu. Dosazením de Vera jako soudce z Chesteru začal v hrabství Cheshire budovat loajální vojenskou základnu. Také zabezpečil u druhého nejvyššího soudce, Roberta Tresiliana, zákonné úřední rozhodnutí ujištěním, že chování parlamentu bylo nezákonné a zrádcovské.\n\nPo návratu do Londýna se králi postavili Gloucester, Arundel a Thomas de Beauchamp, hrabě z Warwicku, kteří přinesli odvolání proti zradě de la Pola, de Vera, Tresiliana a dalších dvou loajalistů: londýnského starosty Nicholase Brembra a Alexandra Nevilla, arcibiskupa z Yorku. Richard jednání pozdržel, aby získal čas, poněvadž očekával z Cheshiru de Vera s vojenskými posilami. Tři hrabata poté spojila síly s Jindřichem, hrabětem z Derby (Gentův syn, pozdější Jindřich IV. Anglický) a Thomasem de Mowbrayem, habětem z Nottinghamu – skupina byla pak v historii známa pod jménem \"Lordi odvolatelé\" (\"Lords Appellant\"). 20. prosince 1387 zastavili de Vera v bitvě u Radcotského mostu, kde byl poražen a donucen ze země uprchnout.\n\nRichard nyní neměl jinou možnost než vyhovět žádosti odvolatelů; Brembre a Tresilian byli odsouzeni a popraveni, kdežto de Vere a de la Pole, kteří už ze země také prchli, byli odsouzeni v únoru 1388 k smrti v nepřítomnosti. Opatření šla ještě dále: popraveno bylo také mnoho Richardových rytířů, mezi nimiž byl i Burley. Odvolatelé tak úspěšně rozbili králův okruh věrných.\n\nRichard během dalších měsíců postupně obnovil královskou moc, a to díky několika faktorům. Za prvé ztroskotala agresivní zahraniční politika \"Lordů odvolatelů\". Padla za oběť při vpádu Skotů, když se nenaplnilo jejich úsilí o vybudování široké protifrancouzské koalice a severní Anglie. Za druhé už bylo nyní Richardovi přes dvacet jedna let a mohl sebevědomě požadovat právo vládnout svým vlastním jménem. A konečně se roku 1389 Jan z Gentu vrátil do Anglie, a když byly urovnány rozpory s králem, měl tento starý dobrý státník umírňující vliv na anglické politiky. Richard plně převzal vládu 3. května 1389 a konstatoval, že problémy předchozích let byly způsobeny pouze špatnými poradci. Nastínil politiku, která byla ve velkém rozporu s politikou odvolatelů, protože usiloval o mír a usmíření s Francií, a také slíbil, že to významně sníží daňovou zátěž obyvatel. Po dalších osm let mírumilovně vládl a usmířil se s bývalými odpůrci. I tak však následné události měly ukázat, že se nepřenesl přes pokoření, kterému byl v minulosti vystaven – obzvláště nemohl vymazat z paměti urážku v podobě popravy svého bývalého učitele Sira Simona de Burleyho.\n\nKdyž byla zajištěna národní bezpečnost, Richard začal s Francií vyjednávat o trvalém míru. Návrh předložený v roce 1393 by značně rozšířil území Akvitánie, kterou anglická koruna vlastnila. Plán však ztroskotal kvůli podmínce, že anglický král musí složit slib poslušnosti králi Francie, což bylo pro anglickou veřejnost nepřijatelné. V roce 1396 bylo náhradou uzavřeno osmadvacetileté příměří. Jako součást příměří se měl ovdovělý Richard oženit s Isabellou, dcerou Karla VI. Šíleného. Ohledně sňatku však existovaly pochybnosti; protože princezně bylo pouhých šest let a tak se předpokládalo, že ještě mnoho let nebude moci porodit následníka.\n\nZatímco s Francií se Richard snažil o mír, k situaci v Irsku se postavil zcela jinak. Anglickým panstvím v Irsku hrozily nájezdy a angloirští páni prosili krále o intervenci. Na podzim 1394 Richard tedy odjel do Irska, kde zůstal až do května 1395. Jeho vojsko čítající přes 8 000 mužů bylo největším, které bylo na ostrov v pozdním středověku přivedeno. Výprava byla úspěšná a jejím výsledkem bylo mj. podřízení se irských náčelníků anglické nadvládě. Tento odvážný podnik byl jedním z největších úspěchů Richardovy vlády a posílil domácí podporu krále, nicméně upevnění anglické moci v Irsku nemělo mít dlouhého trvání.\n\nV roce 1397 se Richard II. zřejmě cítil dostatně silný a začal se zbavovat mocných mužů, jako byli vévodové z Gloucesteru, Arundelu a Warwicku. Jeho strýc Jan z Gentu zemřel v únoru 1399 a Richard vydědil jeho syna Jindřicha z Bolingbroke, který v té době byl již v exilu (král nyní jeho exil prodloužil na doživotí). V květnu toho roku odjel se svými věrnými šlechtici na výpravu do Irska.\n\nJindřich z Bolinbroke se v jeho nepřítomnosti vylodil v Anglii a postupně přítomné šlechtice získával na svou stranu. 19. srpna se mu Richard vzdal na hradě Flint ve Walesu. Oficiální verze zněla, že 29. září Richard dobrovolně souhlasil se svou abdikací ve prospěch Jindřicha. Ačkoliv to zřejmě nebyla pravda, parlament, který se sešel 30. září, Richardovu abdikaci přijal. 13. října 1399 byl Jindřich Bolingbroke korunován jako Jindřich IV.\n\nAčkoliv byl Jindřich nejspíš ochotný nechat Richarda naživu, vše se změnilo, když vyšlo najevo, že hrabata z Huntingdonu, Kentu, Somersetu a Rutlandu a Thomas Despenser – zbavení hodností, které jim udělil Richard – plánují nového krále zavraždit a na trůn vrátit Richarda. Uměnímilovný král, jenž společně s první manželkou podporoval básníka Chaucera, skončil svůj život ve vězení na hradě Pontefract, kde byl pravděpodobně zavražděn či umořen hlady. Původně byl pohřbený v kostele v King´s Langley. Až třináct let poté byl na začátku vlády Jindřicha V. (který chtěl umlčet zvěsti o tom, že Richard je stále naživu, a možná i jako pokání za vraždu, které se jeho otec dopustil) pochován podle své vůle po boku své milované manželky Anny ve westminsterském opatství.\n\nV posledních letech Richardovy vlády a obzvláště během prvních měsíců roku 1397 po potlačení odvolatelů se král v zemi těšil skutečnému mocenskému monopolu, což byla ve středověké Anglii relativně vzácná situace. V tomto období se mohla začít objevovat specifická dvorní kultura, která se velmi lišila od kultury dřívější. Vyvinula se nová forma oslovení; král byl předtím oslovován jednoduše „výsosti“, nyní se však často říkalo „královské veličenstvo“. Říkalo se, že při velkých slavnostech seděl Richard celé hodiny na trůně v královské síni, aniž by řekl slovo, a kdokoli, na kom spočinulo jeho oko, musel před králem pokleknout. Inspirace pro tuto novou okázalost a důraz na důstojné chování měla původ ze dvorů kontinentální Evropy: nejen z francouzských a českých dvorů, odkud pocházely Richardovy dvě manželky, ale také od dvora, který udržoval Černý princ, když sídlil v Akvitánii.\n\nRichardův přístup ke trůnu byl zakořeněn v pevné víře v tzv. Královské privilegium, pro které se inspiroval ve svém raném dětství, kdy byla jeho královská moc ohrožena nejdříve rolnickými povstáními a pak lordy odvolateli. Richard odmítl přístup svého děda, Eduarda III, který zaujal vůči šlechtě. Eduardův dvůr byl válečnický, založený na vzájemné závislosti krále a jeho nejdůvěrnějších šlechticů jako vojenských vůdců. Z Richardova pohledu toto vkládalo nebezpečně velkou moc do rukou šlechty. Aby se vyhnul závislosti na ní kvůli válečnému verbování, snažil se o vyjednávání míru s Francií. Zároveň vychoval svou soukromou družinu, která byla větší než družina všech předchozích králů, a dal jim uniformy se svým emblémem bílého jelena, které mají na sobě také andělé z Wiltonského Diptychu. Potom mohl snadno rozvíjet dvořanské prostředí, ve kterém král byl jakousi vzdálenou, uctívanou osobou a v centru dění stálo namísto válečnictví spíše umění a kultura.\n\nSoučástí Richardova programu v prosazování své autority bylo, že se také snažil kultivovat královskou image. Na rozdíl od předešlých anglických králů se nechal se vznosným majestátem vyobrazovat v malbách na dřevo, z nichž se dochovaly dvě: portrét krále v nadživotní velikosti ve Westminster Abbey (c. 1390, viz výše) a Wiltonský diptych (1394–99), přenosné dílo, které mělo pravděpodobně Richarda doprovázet při jeho kampani v Irsku. Je to jeden z mála dochovaných příkladů anglického malířského stylu dvořanské mezinárodní gotiky, který se vyvinul na dvorech kontinentální Evropy, obzvláště v Praze a Paříži. Richardovy výdaje za šperky, luxusní textilie a kovářská díla byly vyšší než za malby, ale stejně jako u jeho iluminovaných manuskriptů sotva existují nějaká dochovaná díla, která mohou být s ním spojená, tedy kromě koruny „jednoho z nejúžasnějších úspěchů gotických zlatníků“, jež pravděpodobně patřila Anně.\nMezi Richardovy nejvelkolepější architektonické projekty patří Westminsterský palác, jenž byl během jeho vlády značně přestavěn, pravděpodobně díky inspiraci v pozoruhodné síni Jana z Gentu na hradě Kenilworth ve střední Anglii, dokončené v roce 1391, kde je ve výklencích umístěno patnáct soch králů v životní velikosti. Střecha z kleštin Ardantovy vazby královského tesaře Hugha Herland, „nejúžasnější výtvor středověké dřevěné architektury“, umožnila, aby původní tři románské lodě byly nahrazeny jediným obrovským otevřeným prostorem se stupínkem na konci, kde mohl sám sedět Richard. Přestavba začala na pokyn Jindřicha III. už v roce 1245, ale do doby Richardovy vlády už přes sto let stála.\n\nObzvláště důležitá je také dvorská záštita nad literaturou, protože se jednalo o období, kdy se angličtina formovala jako literární jazyk. Existuje jen málo důkazů o tom, že Richard zaštiťoval přímo poezii, nicméně tato kultura vzkvétala díky jeho dvoru. Nejvýznamnější básník tohoto období, Geoffrey Chaucer, králi sloužil jako diplomat, celník i hodnostář úřadu, který byl zřízen pro dohled nad stavbou královských hradů a rezidencí (The King's Works) a zároveň tehdy napsal svá nejznámější díla. Také působil ve službách Jana z Gentu a napsal \"Sen o rytíři\" (překládaný také jako \"Kniha o vévodkyni\") jako eulogii na Gentovu manželku Blanche. Chaucerův kolega a přítel John Gower napsal \"Confessio Amantis\" (Milencova zpověď) podle přímé Richardovy zakázky, ačkoli byl později z krále rozčarován.\n\nSoučasní spisovatelé, a to dokonce i ti, kteří pro krále měli málo pochopení, se shodli, že Richard byl „neobyčejně obdivuhodným králem“, i když „jeho tvář byla bílá, kulatá a ženská“, což naznačovalo, že mu chyběla mužnost. Byl však atletické postavy a vysoký; když byl v roce 1871 otevřen jeho hrob, zjistilo se, že měřil šest stop, což odpovídá 182 cm. Byl také inteligentní a sečtělý, když se však rozčílil, trochu koktal. Zatímco jeho portrét ve Westminster Abbey zřejmě vykazuje velkou podobnost s králem, Wiltonský diptych krále zobrazuje značně mladšího, než jaký v té době skutečně byl; dá se předpokládat, že tou dobou už měl plnovous. Co se náboženství týče, byl ortodoxní, a především ke konci své vlády se začal ostře stavět proti lollardskému kacířství. Byl mimořádně oddaným stoupencem kultu Eduarda III. Vyznavače a kolem roku 1395 si nechal do svého erbu přidat mýtický erb Vyznavače. Přestože nebyl králem válečnickým, jako byl jeho děd, Richarda bavily turnaje i lov.\n\nVeřejný názor na Richardova byl více než cokoli ovlivněn Shakespearovou hrou o králi, \"Richard II. (hra)\". Shakespeareův Richard je krutým, mstivým a nezodpovědným králem, který dosáhl zdání velikosti až poté, co přišel o moc. Protože však Shakespeare psal fikci, dovolil si celkem dost a mnoho věcí vypustil. Shakespeare svou hru založil na dílech autorů, jako byl Edward Hall a Samuel Daniel, kteří zase své písemnosti založili na současných kronikářích, jako byl Thomas Walsingham († 1422). Autoři jako Hall a Daniel byli součástí tudorovské historiografie, která měla pro Richarda jen malé pochopení. Tudorovský ortodoxní názor, podporovaný Shakespearem, viděl spojitost válek růží a konfliktu veřejnosti, který začal Richardovou špatnou vládou a skončil až s příchodem Jindřicha VII. na trůn v roce 1485. Názor, že války růží v patnáctém století měl na svědomí Richard, přetrvával až do konce 19. století, ale ve dvacátém již našel odpůrce. Současní historikové se na války růží dívají spíše odděleně od vlády Richarda II.\n\nRichardův psychický stav stál ve středu historických diskusí už od doby, kdy se tématem začali v 19. století zabývat první akademičtí dějepisci. Prvním z těch, kteří se Richardem II. zabývali jako králem i jako osobou, byl biskup William Stubbs. Stubbs zastával názor, že ke konci Richardovy vlády jeho myšlení „zcela ztrácelo rovnováhu“. Historik Anthony Steel, který v roce 1941 sepsal králův kompletní životopis, k tématu zaujal psychoanalytický přístup a usoudil, že král trpěl schizofrenií. To naopak zpochybnil V. H. Galbraith, který tvrdil, že pro takovou diagnózu neexistuje žádný historický podklad, a tento směr sledovali i pozdější historici té doby. Nigel Saul, který napsal poslední akademickou životopisnou knihu o Richardu II., přiznává, že ačkoli nejsou důkazy o králově duševní chorobě, zcela jistě vykazoval znaky narcismu, a ke konci vlády „Richardovo chápání skutečnosti začalo slábnout“.\n\nJedna ze základních historiografických otázek se týká Richardova politického programu a důvodů, proč selhal. Usuzovalo se, že jeho královský majestát obsahoval prvky rané moderní absolutní monarchie, jejímž příkladem je dynastie Tudorovců. V novější době byl Richardův koncept královského majestátu některými považován za nepříliš odlišný konceptu jeho předků a fakt, že přesně zapadal do rámce tradiční monarchie, mu také umožnil uskutečnit toho tolik, ačkoliv jeho činy byly kontroverzní a nenadálé. Neúčast ve válkách například měla snížit daňové zatížení, což by napomohlo Richardově oblíbenosti v dolní komoře parlamentu, jenže tento slib nikdy nesplnil, poněvadž náklady na vedení dvora, jeho opulentnost a Richardovo marnotratné mecenášství jeho oblíbenců byly nakonec stejně nákladné, jako vedení války, jenže bez jejích výhod. Vydržování armády se snažili později napodobovat Eduard IV. a Jindřich VII., jenže Richardovu výhradní závislost na hrabství Cheshire oslabovala jeho podporu ve zbytku země. Jak podotýká historik Simon Walker: „To, o co se snažil, nebylo (v současné mluvě) ani neospravedlnitelné ani nedosažitelné; to, co ho zradilo, byl jeho způsob hledání.“\n\n\n"}
{"id": "369238", "url": "https://cs.wikipedia.org/wiki?curid=369238", "title": "Knihovna šťastných lidí", "text": "Knihovna šťastných lidí\n\nKnihovna šťastných lidí byla edice pražských vydavatelů Zmatlíka a Paličky, kteří v ní v letech 1919–1938 vydávali především speciální odbornou okultní literaturu (celkem 73 svazků). Souvisela s ní i Románová okultní knihovna šťastných lidí, v níž vyšlo několik (6 svazků) podobně tematicky laděných, ovšem beletristických děl. Většinu děl pro tyto edice překládal (20, resp. 5 titulů) nebo přímo psal (23 titulů) Karel Weinfurter.\n\n\n\n\"Pozn.: vynechání čísel svazků 5. a 6. způsobil nesplněný ediční plán vydavatele\"\n"}
{"id": "369239", "url": "https://cs.wikipedia.org/wiki?curid=369239", "title": "Homo georgicus", "text": "Homo georgicus\n\nHomo georgicus, česky člověk gruzínský je sporné označení člověka rodu \"Homo\", který žil před 1,8 mil. let a jehož rozsáhlé pozůstatky byly nalezeny u města Dmanisi v Gruzii.\n\nMěl malou lebku, menší než klasický \"Homo erectus\", a primitivní tvar obličeje. Měřil asi 1,3-1,5 m. Používal kamennou industrii patřící do rodiny technologií oldovan – především sekáče a škrabadla. Živil se z podstatné části masem a sám se mohl stát obětí velkých šelem. Jeden nález naznačuje, že se staral i o staré a nemohoucí (bezzubé) členy tlupy. Šlo by tak o prvního hominida, jemuž je tato péče prokázána.\n\nPodle tvaru a velikosti lebek není jasné, zda se jedná o samostatný druh. Mohlo by jít o formu \"Homo habilis\", \"Homo ergaster\" nebo dokonce \"Homo erectus\". Nálezy z Dmanisi přinesly několik závažných poznatků a podnětů. Migrace z Afriky zřejmě začala dříve, než se vědci doposud domnívali. Je pravděpodobné, že už zástupci druhů \"Homo habilis\" či raných forem \"Homo ergaster\" opustili \"kolébku lidstva\" a vydali se do Asie. Někteří badatelé se domnívají, že zde se z nich vytvořil druh \"Homo erectus\", který se tím stal prakticky výlučně asijským hominidem. Podle některých poněkud \"radikálních\" názorů pak můžou nálezy z Dmanisi zásadně otřást současnými názory na lidskou evoluci. Je možné, že zredukují evoluci hominidů na dva \"superdruhy\" – vyhynulý afro-asijský \"Homo erectus\" a přeživší afro-evropský \"Homo sapiens\". Jejich bohatý vývojový strom by tvořilo pouze množství forem a poddruhů: k \"Homo erectus\" by patřili \"Homo habilis\", \"rudolfensis\", \"ergaster\", \"georgicus\" a samozřejmě vlastní \"Homo erectus\"; k \"Homo sapiens\" by náleželi \"Homo antecessor\", \"heidelbergensis\", \"rhodesiensis\", \"neanderthalensis\", \"floresiensis\" a vlastní \"Homo sapiens\".\n"}
{"id": "369245", "url": "https://cs.wikipedia.org/wiki?curid=369245", "title": "HMS Queen Elizabeth (1913)", "text": "HMS Queen Elizabeth (1913)\n\nHMS Queen Elizabeth byla britská bitevní loď stejnojmenné třídy, postavená během první a nasazená i za druhé světové války. Své jméno loď dostala na počest královny Alžběty I.\n\nV roce 1915 se \"Queen Elizabeth\" jako jediná moderní bitevní loď zúčastnila bitvy o Gallipoli a byla zde vlajkovou lodí britského velitele expedičních sil. Později se stala součástí britské 5. eskadry bitevních lodí, ale během bitvy u Jutska v roce 1916 se nacházela v doku.\n\nOd roku 1937 byla loď rozsáhle modernizována. \"Queen Elizabeth\" dostala zcela nové nástavby, nový komín, katapult se dvěma hangáry pro letouny (byl odstraněn v roce 1943), modernizován byl také pohonný systém, který nyní tvořilo šest kotlů a čtyři turbínová ústrojí typu Parsons. Torpédomety byly odstraněny. Všechna kasematová 152mm děla nahradily dvouúčelové 114mm kanóny v dělových věžích. Když modernizace v roce 1941 skončila, nesla loď výzbroj 8× 381 mm BL Mk I, 20× 114 mm, 32× 40 mm a 16× 12,7mm kulomet (v roce 1943 byly kulomety nahrazeny 27 kusy 20mm kanónů). Během války byla i nadále posilována protiletadlová výzbroj.\n\nZa druhé světové války byla loď součástí britské středomořské flotily. Dne 19. prosince 1941 \"Queen Elizabeth\" a její sesterskou loď \"Valiant\" v Alexandrii podminovali italští potápěči, kteří se do přístavu dostali pomocí řiditelných torpéd „maiale“, vypuštěných z ponorky \"Scirè\". Těžce poškozená \"Queen Elizabeth\" dosedla na dno přístavu, protože však pod ní byla jen malá hloubka, mohli Britové předstírat, že je bojeschopná. Po vyzvednutí lodě \"Queen Elizabeth\" odplula do amerického Norfolku k opravám a modernizaci, jež probíhaly až do května roku 1943. V letech 1944–1945 loď operovala v Pacifiku. Konce války se v pořádku dočkala, v roce 1945 byla vyřazena a v roce 1948 byla prodána do šrotu.\n\n"}
{"id": "369248", "url": "https://cs.wikipedia.org/wiki?curid=369248", "title": "Pařížské městské obvody", "text": "Pařížské městské obvody\n\nPařížský městský obvod (francouzsky \"Arrondissement de Paris\") je základní administrativní jednotkou Paříže, v jejímž čele stojí starosta volený na šest let. Každý městský obvod se dále dělí na čtyři čtvrti (\"quartiers\"). Území Paříže je rozděleno do 20 obvodů včetně Bouloňského a Vincenneského lesíka, které však leží již mimo městské hranice. Přívlastek „městský“ značí rozdíl mezi těmito obvody a obvody departementů. V poštovních směrovacích číslech jsou tyto obvody označeny posledním dvojčíslím.\n\nP = pravý břeh řeky Seiny\nL= levý břeh řeky Seiny\n\n"}
{"id": "369253", "url": "https://cs.wikipedia.org/wiki?curid=369253", "title": "3. ukrajinský front", "text": "3. ukrajinský front\n\n3. ukrajinský front byla vojenská formace Rudé armády za druhé světové války.\n3. ukrajinský front vznikl 20. října 1943 přejmenováním Jihozápadního frontu. V průběhu října – listopadu 1943 v rámci bitvy o Dněpr front osvobodil Dněpropetrovsk a Dniprodzeržinsk, do konce roku získal předmostí u Záporoží. Od začátku roku do dubna 1944 během Nikopolsko-Krivorožské, Bereznegovato-Snigirevské a Oděské operace byla poražena německá 6. armáda a osvobozeno území Ukrajiny od Dněpru až k Dněstru. Po neúspěšných pokusech o překročení Dněstru v dubnu – květnu 1944 zahájil front nový útok v srpnu 1944, jelikož Rumunsko záhy přešlo na stranu Spojenců, postoupili sovětští vojáci velmi rychle do Bulharska (září 1944) a v říjnu ve spolupráci s jugoslávskou armádou osvobodila Bělehrad. Od října 1944 Tolbuchinova vojska ve spolupráci s 2. ukrajinským frontem bojovala v Maďarsku (Budapešťská operace), překročila Dunaj, odrazila protiútoky německých vojsk a ve Vídeňské operaci společně s 2. ukrajinským frontem dobyla zbytek Maďarska a východní část Rakouska s Vídní.\n\n15. června 1945 byl front zrušen, velitelství frontu bylo přejmenováno na velitelství Jižní skupiny vojsk.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "369256", "url": "https://cs.wikipedia.org/wiki?curid=369256", "title": "Prci, prci, prcičky: Spolek Beta", "text": "Prci, prci, prcičky: Spolek Beta\n\nPrci, prci, prcičky: Spolek Beta (orig. \"American Pie Presents: Beta House\") je americká komedie, šestá ze série \"Prci, prci, prcičky\".\n\nVe \"Spolku Beta\" se objeví většina hlavních postav z \"\" na univerzitě. Erik a Cooze se chtějí stát členy Dwightova bratrstva, a postupně plní mnoho vstupních úkolů. Erik již není s Tracy, která ho opustila kvůli Trentovi, a tak si Erik našel novou přítelkyni Ashley, která si myslí, že bratrstvo není nic než problémy. Erik i Cooze se nakonec stanou členy bratrstva Beta Delta Ksí (ΒΔΞ).\n\nBetu Deltu Ksí vyzve na souboj bratrstvo šprtů Epsilon Sigma Kappa (ΕΣΚ). Dwight chce jejich bratrstvo zničit, protože pošlapávají tradice spolku Beta. Obnoví tak tradici \"Řecké olympiády\", která byla dříve zrušena. Pokud vyhrají šprti, Beta vyklidí svůj dům a přenechá ho šprtům a naopak. Rozhodčím v olympiádě se stane podle tradice pan Levenstein, kapitán posledního týmu, který olympiádu vyhrál, a bývalý člen Bety. Beta nakonec olympiádu vyhrává a získává dům šprtů.\n"}
{"id": "369261", "url": "https://cs.wikipedia.org/wiki?curid=369261", "title": "Poslední večeře (da Vinci)", "text": "Poslední večeře (da Vinci)\n\nPoslední večeře je nástěnná malba z 15. století, jejímž autorem je Leonardo da Vinci. Nachází se v refektáři dominikánského kláštera u milánského kostela Santa Maria delle Grazie. Da Vinci malbu vytvořil pro své patrony Ludovica Sforza a Beatrici d'Este. Malba zachycuje Ježíše a dvanáct apoštolů při poslední večeři. V obraze je použita trojúhelníková kompozice (konkrétně v pozadí za Kristem a uspořádání skupinek). Z hlediska techniky malby se nejedná o fresku, která byla v renesanci často používána, protože autor vypracoval dílo na již suchou omítku. Na díle můžeme vidět čtyři skupinky po třech apoštolech, kteří jsou nahnuti k sobě a debatují o zprávě, kterou jim právě Kristus pověděl, že ho jeden z nich zradil. Jediný Jidáš je v záklonu a couvá, protože mu je jasné, že se Ježíš dozvěděl o jeho zradě.\n\nObraz Poslední večeře byl také použit v dobrodružně-fantastickém románu Dana Browna Šifra mistra Leonarda. Obraz je v díle brán jako šifra, vedoucí k odhalení stovky let hledaného objektu, nebo osoby, Svatého Grálu. V díle se poukazuje na to, že da Vinci chtěl poukázat na vztah mezi Ježíšem Nazaretským a Máří Magdalenou. Konkrétně se jedná například o to, že na celém vyobrazení Poslední Večeře se nikde neobjevuje kalich (nejčastější podoba Svatého Grálu v jiných pramenech).\n\nVe filmu je uvedeno, že osoba po Ježíšově pravici, tedy nejblíže Pána, by mohla být žena. Po důkladném prozkoumání si můžeme povšimnout náznaku ňader, ženských rysů ve tváři, ženských vlasů, dále pak to, že osoba po Ježíšově pravici je téměř v identickém oblečení jako sám Ježíš. Pokud bychom tuto osobu vystřihli a položili ji na Ježíšovu levici, bude velmi záhadně, možná až milenecky, ležet na Ježíšově levém rameni. To vše v dílu od Dana Browna vede k tomu, že by osoba po Ježíšově pravici nemusela být jeden z apoštolů, ale Máří Magdaléna. Mezi údajnou Máří a Ježíšem je volný prostor ve znaku V což může být tvar stejně tak kalichu, ale i starý znak pro ženu, nebo také vyobrazení ženského lůna.\n\n"}
{"id": "369263", "url": "https://cs.wikipedia.org/wiki?curid=369263", "title": "Fantastická zvířata a kde je najít", "text": "Fantastická zvířata a kde je najít\n\nFantastická zvířata a kde je najít je fiktivní kniha zmiňovaná v sáze J. K. Rowlingové o Harrym Potterovi. Jejím fiktivním autorem je pan Mlok Scamander. Kniha pojednává o fantastických zvířatech kolem světa a encyklopedie kouzelných zvířat, kterou používají mimo jiné studenti Školy čar a kouzel v Bradavicích jako učebnici.\n\nZkrácený životopis smyšleného autora - Pan Newton (\"Mlok\") Artemis Fido Scamander - od jeho narození v roce 1897 až do vydání této knihy.\n\n\"Mlok Scamander je nositelem Merlinova řádu druhého stupně, který dostal za své služby při studiu kouzelných zvířat, tedy magizoologie.\" (citace ze strany 8)\nJeho jméno je nabité slovními hříčkami. Mloci jsou malí salamandři, kouzelné ještěrky žijící v ohni. Artemis byla bohyně lovu- je to tedy jméno vhodné pro vědce, který pátrá po kouzelných zvířatech. Fido je z latinského \"fidus\" (věrný, je běžné jméno domácích zvířat. Příjmení Scamander trochu připomíná salamandra, ve skutečnosti je to však název řeky, o níž je zmínka v Homérově \"Iliadě\" líčící průběh trojské války. Tato řeka bojovala s hrdinou Achillem, ten ji však přemohl pomocí ohně.\n\nPředmluvu napsal profesor Albus Brumbál, který zde oceňuje práci pana Scamandera a vydavatelství Comic Relief.\n\nOddíly:\n\n\nJsou zde zmíněna všechna zvířata, která vystupovala v knihách J. K. Rowlingové vydaných do roku 2001. Zvířata, která si autorka vymyslela později, tu samozřejmě nejsou (např. Škrkny či Testrálové). V knize jsou uvedena zvířata od Acromantule (gigantický pavouk) přes jednorožce až po Zmíráčka ptáčka, který vydá ve svém životě jediný zvuk a to v okamžiku své smrti.\n\n10. listopadu 2016 měl v New York City premiéru stejnojmenný film, k němuž napsala scénář J. K. Rowlingová. Děj filmu se má odehrávat přibližně sedmdesát let před Harrym Potterem.\n\n\"Alespoň jeden výtisk knihy Fantastická zvířata a kde je najít vlastní téměř každá kouzelnická domácnost v celé zemi. Nyní, po omezenou dobu, mají i mudlové příležitost zjistit, kde žije pětinoh, čím se živí kluběnka a proč není dobrý nápad nechávat za dveřmi mléko pro bodloše.\"\n\n\"Výtěžek z prodeje této knihy je věnován nadaci Comic Relief, což znamená, že srpce a svrčky, které za ni zaplatíte, dokážou kouzla, jakých není schopen žádný čaroděj. Máte-li pocit, že to není dostatečně dobrý důvod k tomu, abyste se rozloučili se svými penězi, mohu jen doufat, že až kolem vás půjde nějaký kouzelník v okamžiku, kdy na vás zaútočí mantichora, bude ochotnější než vy.\"\n\"Albus Brumbál\"\n\nKniha byla vydána nakladatelstvím Bloomsbury Publishing, Londýn, 2001.\nČeský překlad Pavla Medka vydalo v roce 2002 nakladatelství Albatros. 25.09.2013 vydalo nakladatelství Albatros 2. vydání této knihy.\n\n9 Kč z prodeje každé knihy obdrží nadace Comic Relief. Ta věnuje peníze, které obdrží z prodeje této knihy, na projekty určené na pomoc některým z nejnuznějších a nejzranitelnějších lidí v nejchudších zemích světa.\n"}
{"id": "369264", "url": "https://cs.wikipedia.org/wiki?curid=369264", "title": "Karbanátek", "text": "Karbanátek\n\nKarbanátek je druh hlavního jídla obsahující ve většině případů maso, ale také ho obsahovat nemusí. Jedná se o soudržnou směs například nasekaného a rozemletého masa, sýru atp. s dalšími ingrediencemi, jako je rozemleté pečivo, různé druhy zeleniny (cibule, česnek, kapusta atd.) a koření. Ze směsi se udělají placičky, které se smaží na pánvičce či ve fritovacím hrnci.\n\nKarbanátky se obvykle servírují buď s bramborem či přílohami vyrobenými z brambor anebo s pečivem, v tomto případě často ve formě hamburgeru. V každém případě je vhodné jídlo doplnit zeleninou a pikantními ochucovadly jako je hořčice.\n\nKarbanátky lze dělat z mnoha různých surovin, které můžeme mezi sebou takřka libovolně kombinovat. Protože jsou, obzvláště jsou-li zhotovované vepřového masa, energeticky velmi vydatným pokrmem, dává se někdy před smažením přednost jejich přípravě na grilu. Ze stejných směsí lze tvořit sekanou, která je po upečení v troubě také méně kalorická než klasické smažené karbanátky.\n\n\n"}
{"id": "369265", "url": "https://cs.wikipedia.org/wiki?curid=369265", "title": "HMS Valiant (1914)", "text": "HMS Valiant (1914)\n\nHMS Valiant byla britská bitevní loď třídy \"Queen Elizabeth\", postavená během první a nasazená i za druhé světové války.\n\n\"Valiant\" se zúčastnil bitvy u Jutska, během které vystřelil 288 granátů hlavní ráže a sám nebyl nijak poškozen.\n\nOd roku 1937 byl \"Valiant\" rozsáhle modernizován a dostal například zcela nové nástavby, protitorpédovou obšívku, nový komín a katapult se dvěma hangáry pro letouny (byl odstraněn v roce 1943). Modernizace se týkala také pohonného systému, který nyní tvořilo šest tříbubnových kotlů a čtyři turbínová ústrojí typu Parsons.\n\nVšechna kasematová 152mm děla a také torpédomety byly odstraněny. Nově loď dostala dvouúčelové 114mm kanóny umístěné v deseti dvoudělových věžích. V prosinci roku 1939, kdy rekonstrukce skončila, nesl \"Valiant\" loď výzbroj 8× 381 mm BL Mk I, 20× 114 mm, 32× 40 mm a 16× 12,7mm kulomet (kulomety a katapult byly odstraněny v roce 1943, naopak přibylo 27 kusů 20mm kanónů).\n\nZa druhé světové války byla loď součástí britské středomořské flotily. \"Valiant\" byl jednou ze tří britských bitevních lodí, které v červenci roku 1940 napadly francouzské loďstvo, kotvící v Mers-el-Kébiru. Další bojovou akcí \"Valiantu\" byla v březnu 1941 bitva u Matapanu. Dne 21. dubna 1941 \"Valiant\", jeho sesterské lodi \"Barham\", \"Warspite\" a lehký křižník \"Gloucester\" ostřelovaly Tripolis.\n\nDne 19. prosince 1941 \"Valiant\" a jeho sesterskou loď \"Queen Elizabeth\" v Alexandrii podminovali italští potápěči, kteří se do přístavu dostali pomocí řiditelných torpéd „maiale“, vypuštěných z ponorky \"Scirè\". Příď \"Valiantu\" klesla na dno přístavu, ale poškození zdaleka nebylo tak vážné jako u \"Queen Elizabeth\" a oprava zabrala šest měsíců. Loď pak podporovala spojenecké vylodění na Sicílii a v Salernu. V roce 1944 loď operovala na Dálném východě. V roce 1945 byla vyřazena a v roce 1948 prodána do šrotu.\n\n"}
{"id": "369266", "url": "https://cs.wikipedia.org/wiki?curid=369266", "title": "Železniční trať Milovice–Vlkava", "text": "Železniční trať Milovice–Vlkava\n\nŽelezniční trať Milovice – Vlkava, nazývaná též vlkavská spojka, všejanská spojka nebo milovická spojka, je zamýšlená stavba na Nymbursku, která by měla o 7,5 kilometrů prodloužit stávající pětikilometrovou trať Lysá nad Labem – Milovice a propojit ji ve Všejanech v blízkosti Vlkavy s tratí Nymburk – Mladá Boleslav . Spojka by měla umožnit přímější spojení Prahy s Mladou Boleslaví a Libereckem, které je dosud vedeno jednokolejnou neelektrifikovanou tratí přes Neratovice a Všetaty. V prosinci 2019 centrální komise ministerstva dopravy schválila plán částečně postavit novou dvoukolejnou elektrifikovanou trať mezi Milovicemi u a Mladou Boleslaví, včetně stavby všejanské spojky.\n\nZáměr byl prosazován Českými drahami. Správa železniční dopravní cesty se však po převzetí železniční sítě k tomuto záměru nepřihlásila. Tento úsek je však stále součástí úvah o tzv. V. tranzitním železničním koridoru Praha – Liberec. Středočeský kraj v roce 2006 vyjadřoval vybudování Vlkavské spojky podporu. S milovicko-vlkavskou spojkou počítají různé varianty řešení dopravy mezi Libercem a Prahou, mimo jiné i představa Libereckého kraje. Řešení všejanské spojky bylo požadováno i v zadání územního plánu obce Všejany. \n\nStávající trať z Lysé nad Labem do Milovic byla v roce 2009 rekonstruována a elektrizována a byl na ní zaveden provoz elektrických jednotek City Elefant; o případném prodloužení trati v té souvislosti nepadla zmínka. Podle některých zdrojů se však do budoucna počítá i s přeložením tohoto úseku do přímější trasy (v rámci zdvojkolejnění).\n\nV prosinci 2019 centrální komise ministerstva dopravy schválila plán částečně postavit novou dvoukolejnou elektrifikovanou trať mezi Milovicemi u a Mladou Boleslaví, včetně stavby všejanské spojky.\n\n"}
{"id": "369269", "url": "https://cs.wikipedia.org/wiki?curid=369269", "title": "Chaplin", "text": "Chaplin\n\nPříjmení Chaplin nosí více různých osobností:\n\n\n\n"}
{"id": "369271", "url": "https://cs.wikipedia.org/wiki?curid=369271", "title": "Robert Kalivoda", "text": "Robert Kalivoda\n\nRobert Kalivoda (11. prosince 1923 Praha - 6. prosince 1989 Nová Ves pod Pleší) byl český filozof a historik.\n\nV roce 1942 maturoval na klasickém gymnáziu, v roce 1943 absolvoval kurz na Obchodní akademii. Koncem války patřil ke skupině Spořilovští surrealisté. V letech 1945 až 1949 vystudoval Filozofickou fakultu Univerzity Karlovy. Od roku 1948 do roku 1950 byl středoškolským profesorem, od roku 1950 do roku 1953 byl zaměstnán na Ministerstvu školství. Od roku 1954 do roku 1970 vědecký pracovník Filosofického ústavu ČSAV, kde byli jeho kolegy Květoslav Chvatík, Josef Zumr a Karel Kosík. V letech 1970 až 1974 vědecký pracovník Pedagogického ústavu ČSAV. V roce 1974 byl z politických důvodů předčasně penzionován a až do své smrti veřejně nevystupoval.\n\n\n\n"}
{"id": "369274", "url": "https://cs.wikipedia.org/wiki?curid=369274", "title": "Psyché (spolek)", "text": "Psyché (spolek)\n\nSpolek praktické mystiky Psyché založil v Praze roku 1929 Karel Weinfurter s několika přáteli. Až do své smrti (1942) byl také jeho předsedou. \n\nUstavující valná hromada spolku se konala 29. listopadu 1929 a zakládajících členů bylo 45. Tiskovým orgánem byla revue Psyche, vydávaná, redigovaná a vlastněná K. Weinfurterem.\n\nMaximálního počtu 671 členů spolek dosáhl v r. 1938, avšak vedle řádných členů jeho aktivity sledovalo a tiskoviny kupovalo několik tisíc zájemců nejen v Čechách a na Moravě, ale i na Slovensku a v mnoha jiných zemí, včetně zámořských (většinou českých emigrantů).\n\nPo 2. svět. válce se předsednictví ujal Weinfurterův žák Otakar Čapek (1893-1967), za jehož vedení spolek změnil název na \"Psyche\" (shodný s názvem revue). Činnost Čapkem vedeného spolku byla násilně přerušena komunistickými úřady r. 1951 a Čapek byl posléze v politickém monstrprocesu odsouzen na doživotí. \n\nPo listopadu 1989 byl spolek obnoven a r. 1992 byl K. Weinfurter in memoriam zvolen jeho čestným předsedou. Dnes sdružuje jen hrstku zájemců a vykazuje minimální aktivitu. Vedle spolku Psyché bylo po revoluci založeno i nakladatelství Psyché (dnes již neexistující), na spolku nezávislé.\n\nzvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní sl.Hana Kurzová, tři členové výboru: Ing. Arnošt Čapek, MUDr. Ignát Kratochvíl, Mary Jirásková, náhradníci Václav Krejčí, Ladislav Novák, revizoři účtů František Vyvadil, Jan Hořejší \n\núčast 68 členů; počet členů k 31. prosinci 1930, tedy po prvním roce existence: 179 (75 žen a 104 mužů; v Praze 102 členů, v Čechách 45, na Moravě a Slezsku 21, na Slovensku 11); počet členů k 30. lednu: 183; zvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní Mary Jirásková, členové výboru Ing. Arnošt Čapek, MUDr. Ignát Kratochvíl, Ing. František Mařík, náhradníci Václav Krejčí, Ladislav Novák, revizoři účtů František Vyvadil, Jan Hořejší \n\npočet členů: 267 (154 mužů a 113 žen), osm odboček v republice; zvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní Mary Jirásková,\nčlenové výboru Ing. Arnošt Čapek, MUDr. Ignát Kratochvíl, Ing. František Mařík, náhradníci Václav Krejčí, Ladislav Novák, revizoři účtů Bedřich Hejhal, Jan Hořejší, \nknihovník Václav Krejčí\n\npočet členů: 431 (234 mužů a 197 žen); zvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní Mary Jirásková, členové výboru Ing. Arnošt Čapek, MUDr. Ignát Kratochvíl, Ing. František Mařík, náhradníci Ladislav Novák, Josef Hoznourek, revizoři účtů Bedřich Hejhal, Jan Hořejší, knihovník Antonín Kaitmann\n\núčast přes 100 členů, včetně venkovských; počet členů: 527 (280 mužů a 247 žen), z toho 6 členů za hranicemi (3 ve Vídni, 2 v Jugoslávii, 1 v Paříži); zvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní Mary Jirásková, členové výboru Ing. Arnošt Čapek, MUDr. Ignát Kratochvíl , MrPh. K. Fried, náhradníci Ladislav Novák, Josef Hoznourek, revizoři účtů Bedřich Hejhal, Jan Hořejší, knihovník Antonín Kaitman, jeho pomocník Dan. Metyš\n\npočet členů: 574 (315 mužů a 259 žen); zvolený výbor: předseda Karel Weinfurter, místopředseda MUDr. Jaroslav Barth, jednatel František Jirásek, pokladní Mary Jirásková, členové výboru Ing. Arnošt Čapek, MUDr. Ignát Kratochvíl , MrPh. K. Fried, náhradníci Ladislav Novák, Josef Hoznourek, revizoři účtů Bedřich Hejhal, Jan Hořejší, jejich pomocník Mil. Kovář, knihovník Antonín Kaitmann\n\núčast 125 členů (počet venkovských převýšil pražské členy); počet členů: 612 (297 ve Velké Praze, 192 v Čechách, 71 v zemi Moravskoslezské, 39 na Slovensku, 3 v Rakousku, 2 v Jugoslávii, 1 v Egyptě, 1 v Americe); na valné hromadě bylo rozhodnuto o rozšíření počtu členů výboru, kterými se stali: předseda Karel Weinfurter, místopředseda P. T. MUDr. Jaroslav Barth, jednatel František Paleček, pokladní Josefa Wagnerová, revizoři účtů Oldřich Slavík a Václav Suldovský, členové výboru Emanuel Brož, Ing. Arnošt Čapek, Ing. Vladimír Geisler, Antonín Kaitman, Marietta Karabcová, MUDr. Ignác Kratochvíl, Pravoslav Lexa, K. Novotný, JUDr. Arved Smichowský, Sršňová, František Šulc, náhradníci: Eduard Horyna, Jirsová, Riedlová, Žižkovský. Ke konci roku rezignoval F. Paleček a do funkce jednatele byl do konce volebního období ustanoven Pravoslav Lexa\n\núčast 111 členů (pouze pražských); počet členů: 610 (310 ve Velké Praze, v Čechách 186, na Moravě a ve Slezsku 69, Slovensko 42, v zahraničí 4); zvolený výbor: Karel Weinfurter zvolen doživotním předsedou, místopředseda MUDr. Jaroslav Barth, jednatel Josef Bláha, členové výboru Ing. Arnošt Čapek, MUDr. Ignác Kratochvíl, Marietta Karabcová, pokladní Josefa Wagnerová, knihovník Antonín Kaitman, náhradníci Karel Novotný, František Šulc, revizoři účtů Václav Suldovský, Oldřich Slavík. V listopadu odstupuje z funkce místopředsedy Josef Bláha a místo něj je zvolen Václav Suldovský\n\núčast 123 členů (včetně mimopražských, např. z České Třebové či Brna); počet členů: 671 (358 mužů a 313 žen), z toho v zahraničí 7; zvolený výbor: místopředseda MUDr. Jaroslav Barth, jednatel Václav Suldovský, členové výboru Marietta Karabcová, MUDr. Ignác Kratochvíl, Božena Weinfurterová, pokladní Josefa Wagnerová, náhradníci Karel Novotný, František Šulc, revizoři účtů Emanuel Brož, Zdeněk Šimeček. Za zesnulého J. Bartha (6. 2.) se stal místopředsedou Ignác Kratochvíl (18. 3.), místo něhož byl do výboru povolán JUDr. Ing. Dr.Otakar Čapek a za náhradníka Eduard Horyna (25. 3.)\n\núčast 71 členů; počet členů: 555 (263 žen a 298 mužů); (z toho ve Velké Praze 306, v Čechách 142, na Moravě 62, na Slovensku 39, v zahraničí 6); pokles členů byl způsoben vyškrtnutím 101 členů pro dlouhodobé neplacení členských příspěvků (více než 2 roky) bez omluvení; výbor nezjištěn, ale zůstává zřejmě bez větších změn\n\npočet členů: 556 (v Čechách 466, na Moravě 52, na Slovensku 26, v Německu 8 a v ostatní cizině 4);\nz prvních 45 členů, kteří zakládali spolek 27. listopadu 1929, jich zůstává 12; výbor beze změny, pouze nový knihovník: Oldřich Slavík \n\nspolek měl v této době tyto funkcionáře: předseda Karel Weinfurter, místopředseda Karel Novotný,\njednatel Václav Suldovský, pokladní Josefa Wagnerová, knihovník Oldřich Slavík; valná hromada se v roce 1941 již nekonala\n\nspolek „Psyche“ oznamuje obnovení činnosti. Za zemřelého předsedu Karla Weinfurtera podepsáni: místopředseda Karel Novotný, jednatel Václav Suldovský, pokladní Josefa Wagnerová, členové výboru Božena Weinfurterová a JUDr. Ing. Dr. Otakar Čapek\n\nzvolený výbor: předseda spolku JUDr. Ing. Dr. Otakar Čapek, místopředseda JUDr. František Brychta, jednatel Oldřich Slavík, pokladní Josefa Wagnerová, členové výboru Božena Weinfurterová provdaná Čapková, Marietta Karabcová, Emanuel Brož, Ing. arch. Antonín Svoboda, Karel Kaiser, revisoři účtů Sylvie Havránková a Alois Vanický\n\nzvolený výbor: předseda JUDr. Ing. Dr. Otakar Čapek, místopředseda Karel Novotný, jednatel Alois Vanický, pokladní Josefa Wagnerová, knihovník Antonín Svoboda, členové výboru Božena Weinfurterová-Čapková, Ing. Antonín Havel, Emanuel Brož, revisoři účtů Oldřich Slavík a sl. Sylvie Havránková \n\nzvolený výbor: předseda JUDr. Ing. Dr. Otakar Čapek, místopředseda Ing. Antonín Havel, jednatel Alois Vanický, pokladník Vítězslav Tauszký, knihovník František Dušek, členové výboru Božena Weinfurterová-Čapková, Antonín Svoboda, Bohuslav David a František Polák, revisoři účtů sl. Sylvie Havránková a Růžena Pižlová. Podle pokladní a jednatelské zprávy měl spolek k 31. XII. 1948 688 členů.\n\nzvolený výbor: předseda JUDr. Ing. Dr. Otakar Čapek, místopředseda J. Dolejš, jednatel Vítězslav Tauszký, pokladní Růžena Tauszká, knihovník Jarmila Šindelářová, revisoři účtů Růžena Pižlová a Sylvie Havránková, členové výboru Antonín Svoboda a Bohuslav David.\n\ntohoto data je výbor na žádost úřadů rozšířen do následující podoby: předseda JUDr. Ing. Dr. Otakar Čapek, místopředseda Vítězslav Tauszký, pokladní Růžena Tauszká, knihovní Jarmila Šindelářová, revisoři účtů Růžena Pižlová a Sylvie Havránková, členové výboru Ján Krivoj Belluš, Josef Bošina, Bohuslav David, Břetislav Dvořáček, Ľudmila Maťašovská, František Polák, Antonín Růžek, Anna Streiblová, Antonín Svoboda, JUDr. Jan Šindelář, Margita Šindelářová, Josef Tupý a Anna Vašíčková \n\n\n\n\"knihovna „Věčný pramen“\"\n\nsv. I. K.Weinfurter: Nauka bílé lóže I. (1932)\nsv. II. K.Weinfurter: Nauka bílé lóže II. (1932)\nsv. III. K.Weinfurter: Nauka bílé lóže III. (1932)\nsv. IV. J. Leadová: Nauka bílé lóže IV. (1932)\nsv. V.-VII. Abbé N. de Montfaucon de Villars: Hrabě de Gabalis (1932)\nsv. VIII.-X. K.Weinfurter: Kdož jste boží bojovníci (1933)\nsv. XI.-XII. K.Weinfurter: Mystika všem (1934)\nsv. XIII. J. B. Kerning: Příliv a odliv (1935)\nsv. XIV. J. B. Kerning: Student (1936)\n\n\"mimo edice\"\n\nK.Weinfurter: Mistr Ramakrišna I. díl (1933)\nK.Weinfurter: Mistr Ramakrišna II. díl (1933)\nK.Weinfurter: Mystická nauka Mistra Eckeharta z Hochheimu (1934)\nK.Weinfurter: Mystické učení Mistra Eckeharta z Hochheimu, díl II. (1935)\nJ. B. Kerning: Zednář (1936)\n\n"}
{"id": "369275", "url": "https://cs.wikipedia.org/wiki?curid=369275", "title": "Psyche (revue)", "text": "Psyche (revue)\n\nMystice a okultismu věnovanou revue Psyche vydával v Praze v letech 1924–1942 Karel Weinfurter. Obsahově ji plnil vesměs svými články a překlady, psal sem i pod pseudonymy \"Jan z Kříže\", \"Sagittarius\" či \"Onlooker\". (Vedle toho vydával své vlastní spisy a překlady v Edici Psyche.) Revue působila i jako tiskový orgán spolku podobného jména Psyché. Po válce ji v letech 1947–1948 (v r. 1946 vyšlo 5 čísel Věstníku Psyche) vedl Weinfurterův žák Otakar Čapek, který převzal i vedení spolku. \n\nPo pádu komunismu vydávalo Nakladatelství Psyché časopis snažící o navázaní na revue Psyché. \n"}
{"id": "369281", "url": "https://cs.wikipedia.org/wiki?curid=369281", "title": "Geraldine Chaplinová", "text": "Geraldine Chaplinová\n\nGeraldine Chaplinová, nepřechýleně Geraldine Chaplin (* 31. července 1944 Santa Monica) je americká tanečnice a herečka, dcera Charlese Chaplina a Oony O'Neillové. Z matčiny strany je také vnučka dramatika Eugena O'Neilla, nositele Nobelovy ceny za literaturu za rok 1936. Jejím manželem byl španělský režisér Carlos Saura. Je nejstarší dcerou z osmi sourozenců. \n\nV letech 1958–1961 studovala v Londýně balet a zpočátku své kariéry tančila klasický balet. Ve filmu hrála již v dětství, především ve filmech svého otce \"Světla ramp\" a \"Král v New Yorku\". První větší roli v dospělém věku dostala v roce 1965 ve snímku \"Doktor Živago\". V roce 1967 začala hrát jako činoherní herečka na Broadwayi. Mezi její další známé role patří např. role francouzské královny ze snímku \"Tři mušketýři\" z roku 1974 nebo situační komedie s Louisem de Funèsem \"Na stromě\" z roku 1971. V roce 1992 si v životopisném filmu \"Chaplin\", který pojednával o jejím otci, zahrála postavu své vlastní babičky.\n\nJe matkou dvou dětí, dcera Oona Castilla Chaplin je herečka.\n\n"}
{"id": "369282", "url": "https://cs.wikipedia.org/wiki?curid=369282", "title": "HMS Warspite (03)", "text": "HMS Warspite (03)\n\nHMS Warspite byla britská bitevní loď třídy \"Queen Elizabeth\", postavená během první a nasazená i za druhé světové války.\n\nV roce 1915 se loď stala součástí 5. eskadry bitevních lodí. V prosinci téhož roku byla \"Warspite\" poškozena při srážce se sesterským \"Barhamem\". Během bitvy u Jutska loď utrpěla vážné škody, způsobené 15 zásahy od německých bitevních lodí a bitevních křižníků. Přestože neměla daleko k potopení, podařilo se jí zachránit.\n\nOd roku 1934 byl \"Warspite\" rozsáhle modernizován. Loď dostala nové nástavby, protitorpédovou obšívku, původní dva komíny nahradil jeden, byl instalován katapult se dvěma hangáry pro letouny. Modernizace se týkala také pohonného systému, který nyní tvořilo šest tříbubnových kotlů a čtyři turbínová ústrojí typu Parsons. Dostřel hlavních děl ráže 381 mm byl zvýšen na 29 520 metrů. Počet kasematových 152mm děl byl snížen na osm a odstraněny byly torpédomety. Další výzbroj tvořilo 8× 102 mm a 32× 40 mm a šestnáct 12,7mm kulometů. Kulomety v roce 1941 nahradilo jedenáct 20mm kanónů, přičemž jejich počet během války rostl. V roce 1943 byl odstraněn katapult a v roce 1944 také všechny 152mm kanóny.\n\n\"Warspite\" byla součástí britských sil během obrany Norska a kryla také britské torpédoborce během bitvy o Narvik. Později se loď přesunula do Středomoří. V červenci 1940 loď bojovala v bitvě u Punta Stilo. V březnu 1941 se \"Warspite\" účastnila bitvy u Matapanu. Dne 21. dubna 1941 \"Warspite\", jeho sesterské lodi \"Barham\", \"Valiant\" a lehký křižník \"Gloucester\" ostřelovaly Tripolis. Během německé invaze na Krétu loď vážně poškodily německé bombardéry.\n\nByla opravena v USA a po vypuknutí války v Pacifiku odplula do Indického oceánu, aby posílila britské síly na Dálném východě. V lednu 1942 se zde stala vlajkovou lodí admirála Somervilla. V červnu 1942 se loď vrátila do Středomoří a podporovala spojeneckou invazi na Sicílii. Během vylodění v Salernu loď 16. září 1943 zasáhly dvě kluzákové pumy Fritz X, které ji těžce poškodily a musela být z bojiště odtažena. Přesto byla loď po provizorní opravě nasazena ke krytí spojenecké invaze do Normandie. Zde 16. června 1944 najela na minu, ale po provizorní opravě opět vstoupila do služby. \n\nV roce 1945 byla převedena do rezervy, v roce 1946 byla prodána do šrotu. Když však \"Warspite\" táhly dva remorkery k sešrotování, loď 23. dubna 1947 ztroskotala na pobřeží poloostrova Cornwall. V následujících deseti letech byl vrak postupně rozebrán.\n\n"}
{"id": "369284", "url": "https://cs.wikipedia.org/wiki?curid=369284", "title": "Jaume Collet-Serra", "text": "Jaume Collet-Serra\n\nJaume Collet-Serra (* 23. březen 1974, Barcelona) je španělský filmový režisér, nejznámější svým remakem filmu \"Dům voskových figurín\" z roku 2005.\n\n\n"}
{"id": "369285", "url": "https://cs.wikipedia.org/wiki?curid=369285", "title": "Malin Reitanová", "text": "Malin Reitanová\n\nMalin Reitanová (norsky \"Malin Reitan\", nar. 8. srpna 1995 v Trondheimu, Norsko) je norská dětská zpěvačka. Skončila třetí v Dětské Eurovizi 2005 s písní \"Sommer og skolefri\". Nyní je aktivní umělkyní se třemi alby. Zpívá svým místním nářečím.\n\nSvoji kariéru započala, když jí bylo devět let. Zúčastnila se norského konkursu Dětské Eurovize 2005 a Melodi Grand Prix Junior 2005 a byla vybrána mezi deset finalistů. Její píseň byla ale příliš krátká, takže cestou domů z konkursu musela připsat ještě jednu sloku. Po překvapivém drtivém vítězství v MGPjr se vydala na letní turné koncertů, festivalů a televizních pořadů. V listopadu se zúčastnila Dětské Eurovize 2005 v belgickém Hasseltu a skončila třetí, což je dosud nejlepší norské umístění.\n\nPříští rok podepsala smlouvu s nahrávací společností a v roce 2006 vydala dvě alba. V květnu vyšlo \"Malin på månen\", dětské album zahrnující i píseň \"Sommer og skolefri\" a mnoho dalších původních písní, z nichž většinu sama napsala. \"Malin's jul\" je vánoční album se známými koledami. Za třetí album \"Pang\", vydané v dubnu 2008, obdržela po několika týdnech zlatou desku.\n\nŽije na koňské farmě s rodiči a mladší sestrou. Ve škole má ráda matematiku a mezi její koníčky patří jízda na koni, zpěv, čtení a lyžování.\n\n"}
{"id": "369289", "url": "https://cs.wikipedia.org/wiki?curid=369289", "title": "Očko (pletenina)", "text": "Očko (pletenina)\n\nOčko (anglicky \"link\", německy \"Masche\") je nejmenší část pleteniny, která se tvoří provléknutím kličky s jiným vazebním prvkem. \n\nOčko sestává z jehelního obloučku (1), kterým očko visí při pletení na jehle, dvou stěn (2) a dvou platinových obloučků (3) spojujících sousední očka, vytvořená z téže niti. \n\nU osnovních pletenin se platinovým obloučkům říká spojovací kličky. Spojovací kličky se u některých osnovních vazeb mohou křížit (očka s \"uzavřeným kladením\"). Očka s \"otevřeným kladením\" zde vznikají, když se kličky nekříží. \n\n\n- Jazýčková jehla: Klička leží v hlavici jehly, jehla stoupá, klička sklouzne po stvolu jehly a na hlavici se ukládá nová klička. Když pak jehla klesne, stará klička uzavře hlavici jehly, přes kterou se přehodí a tím se z ní stává očko.\n\n- Háčková jehla: Tvorba očka probíhá podobně jako u jazýčkové jehly s tím rozdílem, že hlavici jehly zde tvoří háček, který je ovládán lisovacím zařízením.\n\n- Dvoudílná jehla: Hlavice jehly se zde otevírá a zavírá šoupátkem, které je součástí každé jehly \n\n vzniká častěji u zátažných než u osnovních pletenin (důvody: přetrh příze, poškozená jehla apod.). U některých výrobků se s pomocí různých vazebních konstrukcí (\"micromesh\", \"pin-point\" apod.) dá zamezit šíření rozpáraných oček ve sloupku pleteniny. \n\nNaproti tomu se mohou spuštěná očka úmyslně vytvářet jako součást vazby pleteniny systematickým přerušováním činnosti určitých jehel (např. u vícebarevných pletenin). \n\n"}
{"id": "369292", "url": "https://cs.wikipedia.org/wiki?curid=369292", "title": "Razítková barva", "text": "Razítková barva\n\nRazítková barva se běžně používá v polštářcích samobarvicích razítek. Jde o barvu na bázi vody, barviva a glycerinu. Podle druhu barviva se dělí na \n\nPro tisk na nesavé povrchy se používají zejména rychleschnoucí barvy na bázi alkoholu. Jejich předností je volitelná rychlost zasychání, nevýhodou nutnost opakovaného ředění. Podle druhu barvy otisk zasychá za několik sekund až minut. \n\nExistují také různé speciální barvy, určené pro použití v průmyslu, potravinářství, pro kontrolu vstupu a podobně, a bezpečnostní barvy, používané k sofistikované ochraně dokumentů, garanci pravosti výrobků a podobně. Fungují zejména na bázi: \n\n\nOtisky těchto barev a jejich kombinací mohou být okem neviditelné nebo měnit odstín při osvětlení světlem zvolené vlnové délky.\n"}
{"id": "369293", "url": "https://cs.wikipedia.org/wiki?curid=369293", "title": "Péter Balázs", "text": "Péter Balázs\n\nPéter Balázs (* 5. prosince 1941, Kecskemét) je maďarský politik, bývalý eurokomisař a od dubna 2009 do května 2010 ministr zahraničních věcí Maďarské republiky.\n\nV roce 1963 promoval na Budapešťské škole ekonomie a do 1. května 2004, kdy jeho země vstoupila do Evropské unie, pracoval v maďarské vládě. Spolu s Michelem Barnierem byl jmenován do Evropské komise Romana Prodiho. Kromě maďarštiny mluví také anglicky, francouzsky, německy a rusky.\n\nStal se maďarským evropským komisařem, který zodpovídal za regionální politiku až do konce Prodiho komise 21. listopadu 2004. Jeho nástupcem na postu maďarského komisaře je László Kovács a na postu komisaře pro regionální politiku Danuta Hübnerová.\n\n\n"}
{"id": "369294", "url": "https://cs.wikipedia.org/wiki?curid=369294", "title": "Železniční trať Bezdružice–Teplá", "text": "Železniční trať Bezdružice–Teplá\n\nŽelezniční trať Bezdružice – Teplá je zamýšlené 13kilometrové prodloužení železniční trati 177 Pňovany – Bezdružice s železniční tratí podél řeky Teplé (Trať 149 Mariánské Lázně – Karlovy Vary). Má umožnit přímější spojení krajských měst Plzeň a Karlovy Vary namísto nyní používaného spojení objíždějícího Slavkovský les po tratích 170 a 140 přes Mariánské Lázně a Cheb a oživit turistický ruch v okolí Bezdružic a Teplé. \n\nPrvní snahy o prodloužení bezdružické lokálky do Teplé se datují do doby krátce po jejím dokončení. V roce 1909 se iniciativy ujalo město Úterý, které usilovalo o získání železničního spojení. Tehdy se uvažovalo o třech variantách spojení – buď o přímém spojení Bezdružic a Teplé, dále o variantách přes Úterý nebo přes Lestkov. V roce 1910 už se uvažovalo jen o dvou variantách. Jednou z nich bylo nejkratší spojení přes Horní Polžice, Řešín a Křepkovice a Klášter Teplá, které mělo měřit 15,2 km. Náklady na jeho vybudování se odhadovaly na 1 980 000 tehdejších Kč. Druhá varianta měla přinést železniční spojení městu Úterý a měla měřit 22,7 km. Trasa měla vést v linii Bezdružice – Řešín – Křivce – Úterý (nádraží mělo stát poblíž nynějšího sídliště) – Staré Sedlo – Beroun – Nezdice – Klášter Teplá – Teplá. Tato trasa by byla náročnější co do převýšení a vyšší měly být náklady na její vybudování: odhadovaly se na 3 630 000 Kč. Kompromisní varianta počítala s přímou tratí do Teplé a odbočkou do Úterý z Bezdružic. Zde se náklady odhadovaly na 3 340 000 Kč.\n\nNejnověji představila záměr propojit železnicí Bezdružice s Teplou Správa železniční dopravní cesty v říjnu 2008. V té době byla dokončována územně-technická studie. Rada Karlovarského kraje záměr podpořila s podmínkou, že na výstavbu nebudou použity finance určené na údržbu tratí v kraji. S výstavbou této spojky by byla spojena i optimalizace navazující stávající lokálky z Pňovan do Bezdružic, která by znamenala přeložky některých úseků a zrychlení přepravy i na tomto úseku trati.\n\n"}
{"id": "369301", "url": "https://cs.wikipedia.org/wiki?curid=369301", "title": "Provincie Barcelona", "text": "Provincie Barcelona\n\nProvincie Barcelona je jedna ze čtyř provincií Katalánska, autonomního společenství na severovýchodě Španělska. Hraničí s ostatními katalánskými provinciemi Tarragonou, Lleidou a Gironou a se Středozemním mořem. Vznikla při administrativní reformě roku 1833.\n\nV provincii žije okolo 5 508 000 obyvatel (2010), z kterých 1 619 000 žije přímo v Barceloně. V provincii tak žijí téměř tři čtvrtiny obyvatel Katalánska.\n\nHlavním městem je Barcelona. K dalším městům v provincii Barcelona patří L'Hospitalet de Llobregat, Badalona, Cerdanyola del Vallès, Martorell, Mataró, Granollers, Sabadell, Terrassa, Sitges, Igualada, Vic, Manresa, Berga.\n\nProtože rozdělení do provincií ve Španělsku a rozdělení do comarek v Katalánsku zcela neodpovídá, termín \"comarka v provincii Barcelona\" by nebyl plně správný. Seznam comarek, která jsou buď zcela nebo částečně zahrnuty v provincii Barcelona, je být následující:\n\nV provincii je soustředěno množství architektonických památek.\n"}
{"id": "369307", "url": "https://cs.wikipedia.org/wiki?curid=369307", "title": "Kostel svatého Jana Křtitele (Velké Losiny)", "text": "Kostel svatého Jana Křtitele (Velké Losiny)\n\nKostel svatého Jana Křtitele ve Velkých Losinách je farním kostelem římskokatolické farnosti Velké Losiny. Jde o pozdně renesanční stavbu z let 1599–1603, později barokně upravenou V přistavené barokní kapli sv. Kříže je umístěna hrobka rodu Žerotínů. Jde o jednu z největších a nejosobitějších vesnických sakrálních památek na Moravě. Areál kostela je památkově chráněn od r. 1958. \n\nPrvní písemná zmínka o losinském kostele je z r. 1351. Traduje se, že byl dřevěný a značně rozsáhlý. Na příkaz majitele panství Jana mladšího ze Žerotína byl v roce 1599 zbořen a dřevo bylo použito k výstavbě tří menších kostelů v okolí (Maršíkov, Žárová, Klepáčov). \n\nStavebně historický průzkum nasvědčuje tomu, že před rokem 1599 stál na místě dnešního kostela poněkud menší jednolodní, zčásti zděný kostel s mohutnou hranolovou věží. Na jeho místě byl vybudován v letech 1599 - 1603 nový zděný kostel s kryptou umístěnou uprostřed lodi pod lavicemi. Za stavitele bývá označován Antonio Thoma, který se podílel i na dalších sakrálních stavbách na šumpersku. \n\nPůvodně byl určen pro luteránské bohoslužby a tomu odpovídalo i strohé řešení interiéru. Loď s valenou klenbou byla lemována emporami, v předsunutém presbyteriu byl umístěn mohutný pískovcový oltář. Fragment oltáře s námětem Křest Krista ve vodách Jordánu se uchoval do současné doby zazděn do východní stěny kostela. Věž byla zvýšena na 32 metrů a přestavěna patra a okna. \n\nPo roce 1620 byl interiér kostela postupně upraven pro bohoslužby katolické. Původní vybavení bylo postupně obměňováno mimořádně cenným barokním, rokokovým a klasicistním mobiliářem a nástěnnými malbami, které však byly později zalíčeny nebo zničeny. K největším stavebním změnám došlo v roce 1784. V presbyteriu byly vybourány empory a zřízeny dvě nové oratoře. Kamenný oltář byl odstraněn, presbyterium bylo zmenšeno, vyvýšeno do podoby stupně a ohraničeno dřevěným vyřezávaným zábradlím. Na stěnu za oltářem byl umístěn uprostřed veliký oltářní obraz  Sv. Jan Křtitele od brněnského divadelního malíře Pachmayera. \n\nV roce 1725 nechal Jan Ludvík ze Žerotína u severní strany kostelní zdi postavit kapli s rodinnou hrobkou, do níž se pohřbívalo až do r.1931. V roce 1787 byly vystavěny předsíně u severního a jižního vchodu do chrámové lodi. \n\nV průběhu roku 1873 byl postupně rušen starý hřbitov kolem kostela. Některé náhrobníky umístěné na nebo při zdi kostela, především na východní a severní straně lodi a na kapli sv. Kříže, zde byly ponechány a zdobí kostel dodnes. \n\nV průběhu 19. a 20. století nedošlo na samotné stavbě kostela již k žádným zásadním stavebním úpravám.\n\nV letech 2004 až 2016 byla postupně obnovena fasáda kostela.\n\nKostel patří do skupiny staveb kazatelského typu, tedy s neodděleným kněžištěm. Jde o jednolodní stavbu s předsazenou čtyřhrannou věží na západě. Na východní straně je ukončen polygonálním závěrem. Klenba je vně jištěna opěrnými pilíři. Na východní straně nika s náhrobkem z počátku 19. století. U vchodu do kostela stojí kříž z roku 1807, který byl postaven a věnován Johannesem Thielem, a sousoší z roku 1813.\n\nJe pohřební kaplí Žerotínů. Byla vybudována jako polygonální kaple v barokním stylu v letech 1724-1725. Vchod do zádušní kaple s hrobkou byl probourán ze severní strany kostela. Hrobka byla umístěna v ochozech kolem kaple, jenž byl zpřístupněn po obou stranách kaple. Ve stěnách ochozu bylo oboustranně umístěno třicet čtyři pohřebních nik. Zemřelí byli pohřbíváni do výklenků v rakvích či schránách a zazdíváni. Zádušní kaple byla zasvěcena sv. Kříži. Autorem její sochařské výzdoby je Jiří Antonín Heinz, který pro Žerotíny pracoval ve 20.-30. letech 18. století. Traduje se, že pohřební kapli vymaloval Jan Kryštof Handke. Dochovalo se však pouze torzo figurální výmalby.\n\nKostel je zaklenutý mohutnou valenou klenbou s lunetami a štukovou výzdobou. Po stranách podél lodi jsou umístěny rozsáhlé zpěvácké tribuny. V okenních osách jsou vždy dvě okna – dolní velké je zakončeno lomeným obloukem, horní je kruhové. V roce 1896 byly pro kostel pořízeny tři překrásné kolorované mozaikové vitráže, které nahradily původní dřevěná klenutá okna v presbyteriu. Okna zakoupili patron farnosti Karel z Liechtensteina a Dr. Adolf Weiss z Tessbachu, slavný losinský rodák. Cennou památkou z 1. poloviny 18. století je bohatě zdobená křtitelnice s vyřezávaným poklopem a kazatelna, kterou zhotovil Georg Anton Heinz. Ukázkou rokokového moravského malířství je 14 obrazů křížové cesty, zavěšených na předprsni tribun. Autorem je prostějovský malíř Franz Anton Šebesta-Sebastiani. \n\nKrásné barokní varhany postavil Jan Jiří Schwarz se svým bratrem roku 1768, autorem varhanní skříně byl Jan Jordan z Města Libavé. Varhanní stroj je rozdělen do tří částí, dvou konvexně-konkávních věží a ploššího pozitivu s jedním manuálem v zábradlí. Varhany jsou hratelné a běžně používány při mších. \n\n"}
{"id": "369316", "url": "https://cs.wikipedia.org/wiki?curid=369316", "title": "Lionel Hampton", "text": "Lionel Hampton\n\nLionel Leo Hampton (20. duben 1908 – 31. srpen 2002) byl americký jazzový vibrafonista, bubeník, kapelník a herec. Spolu s Redem Norvem patřil k jedněm z prvních jazzových hráčů s vibrafonem. Hampton se řadí mezi největší jména v historii jazzu, pracoval se špičkami v tomto oboru, jakými byli Benny Goodman, Buddy Rich, Charlie Parker a Quincy Jones. V roce 1992 byl uveden do alabamské jazzové síně slávy.\n\nLionel Hampton se narodil v roce 1908 a byl vychováván babičkou. Zdroje se různí v tom, zda se narodil v Louisville v Kentucky, v Birminghamu v Alabamě nebo v Daytonu v Ohio. Mládí strávil v Kenoshe ve Wisconsin předtím, než se se svojí rodinou v roce 1916 přestěhovali do Chicaga v Illinois. Jako dítě byl Hampton členem Bud Billiken Clubu, který byl alternativou chlapeckého skautského oddílu Ameriky kvůli segregaci. Ve 20. letech – kdy byl stále teenager – bral lekce na xylofon u Jimmyho Bertranda a začal hrát na bicí. Byl vychován jako římský katolík a na Akademii svaté Rosarie u Chicaga začal hrát na malou flétnu spolu s bicími.\n\nHampton začal svoji kariéru hrou na bicí v kapele Chicago Defender Newsboy's Band, přitom byl stále teenager. Skupina byla vedená majorem N. Clarkem Smithem. V roce 1927 nebo 1928 se přestěhoval do Kalifornie a hrál na bicí v Dixieland Blues-Blowers. Svoje debutovou nahrávku vytvořil s kapelou The Quality Serenaders vedenou Paulem Howardem, pak odešel do Culver City a hrál na bicí pro kapelu Les Hite v Sebastian's Cotton Clubu. Během tohoto období začal trénovat hru na vibrafon. V roce 1930 přišel do Kalifornie Louis Armstrong a najal si skupinu Les Hite a požádal Hamptona, zda by na vibrafon nezahrál dva songy. Tak začala jeho kariéra vibrafonisty, čímž zpopularizoval do té doby téměř neznámý nástroj.\n\nZatímco pracoval se skupinou Les Hite, také příležitostně vystupoval s Natem Shilkrerem a jeho orchestrem. Počátkem 30. let studoval hudbu na Univerzitě Jižní Kalifornie. V roce 1934 vedl svůj vlastní orchestr a pak se v roce 1936 objevil ve filmu Binga Cosbyho \"Penny z nebe\" spolu s Louisem Armstrongem (měl na scéně masku a hrál přitom na bicí).\n\nRovněž v listopadu 1936 přijel do Los Angeles orchestr Bennyho Goodmana, aby hrál v Palomar Ballroom. John Hammond přivedl Goodmana, aby se podíval, jak hraje Hampton. Hampton spolu s Billiem Holidayem hráli v orchestru Bennyho Goodmana, kterého objevil právě Hammond. Goodman požádal Hamptona, aby se připojil k Benny Goodman Trio, které do té doby tvořili Goodman, Teddy Wilson a Gene Krupa. Vznikl tak Benny Goodman Quartet. Trio a Quartet byli mezi prvními rasově integrovanými jazzovými kapelami, které nahrávaly a vystupovaly před velkým publikem a byly vedoucí malou skupinou v období, kdy jazzu dominovali big bandy.\n\nZatímco pracoval Hampton v New Yorku pro Goodmana, nahrával s několika různýma malýma kapelama pod názvem Orchestr Lionela Hamptona, stejně jako s malými skupinami vytvořenými z Goodmanovy kapely. V roce 1940 opustil Hampton Goodmanovu organizaci v přátelském duchu a vytvořil svůj vlastní big band.\n\nBěhem 40. let a počátkem 50. let byl Hamptonův orchestr velmi populární. Jeho třetí nahrávka s orchestrem v roce 1942 vyprodukovala klasickou verzi \"Flying Home\", kde hraje sólo Illinois Jacquet a tím vydláždil cestu žánru rhythm & blues. Výběr se stal oblíbeným a proto Hampton v roce 1944 nahrál \"Flying Home, Number Two\" s Arnettem Cobbem. Song se stal tematickou písní pro všechny tři. V roce 1944 se k Hamptonovi připojil kytarista Billy Mackel a vystupoval s ním a nahrával skoro nepřetržitě až do konce 70. let. V roce 1947 nahrál na koncertě \"Just Jazz\" s Charliem Shaversem a Slamem Stewartem píseň Stardust.\n\nHamptonova kapela hrála jazz a mezi lety 1945 až do počátku 50. let jazz mixovaný s rhythm & blues. Nahrávala u firmy Decca Records a zahrnovala i umělce, kteří se proslavili v 50. a 60. letech, jakými byli např. skladatel a basista Charles Mingus, saxofonista Johnny Griffin, kytarista Wes Montgomery, vokalista Dinah Washington a klávesista Milt Buckner. K dalším umělcům v kapele stojícím za povšimnutí patřili trumpetisté Dizzy Gillespie, Cat Anderson, Kenny Dorham a Snooky Young, trombonista Jimmy Cleveland a saxofonisté Illinois Jacquet a Jerome Richardson.\n\nV roce 1953 byl orchestr na evropském turné s Cliffordem Brownem, Gigi Grycem, Georgem Wallingtonem a Artem Farmerem; Quincy Jones byl aranžér a trumpetista a Annie Rossová zpívala. Hampton pokračoval v 40. a 50. letech v nahrávání s malými skupinami, s kapelami, v nichž mimo jiné hráli Oscar Peterson, Art Tatum a Buddy DeFranco. V roce 1955 byl v Kalifornie, kde pracoval na filmu Příběh Bennyho Goodmana. Tam také mohl nahrávat sekce se Stanem Getzem a Artem Tatutem stejně jako se svým big bandem.\n\nBěhem 60. let začal veřejný úspěch kapel, které Hampton vedl, upadat. Časy se měnily a on stále předváděl to, co působilo na lidi v 30., 40. a 50. letech. V 70. letech se mu nevedlo o moc lépe, ačkoliv stále aktivně nahrával u vydavatelství Who's Who.\n\nPočátkem února 1984 hrál Hampton se svojí kapelou na každoročním jazzovém festivalu na Univerzitě v Idaho. Následující rok byl festival přejmenován na Jazzový festival Lionela Hamptona. V roce 1987 byla po Hamptonovi přejmenována škola hudby v Ulu. Šlo o první univerzitní hudební školu, která byla po jazzovém hudebníkovi pojmenována.\n\nHampton zůstal aktivním až do roku 1991, kdy v Paříži zkolaboval přímo na scéně. Tato událost spolu s léty chronické artritidy ho donutila drasticky snížit počet vystoupení. Nicméně v roce 2001 hrál krátce před svou smrtí ve Smithsoniánském národním muzeu americké historie.\n\nBěhem 50. let se silně zajímal o judaismus a poskytl peníze Izraeli. V roce 1953 zkomponoval suitu Král David a hrál ji v Izraeli s Bostonským popovým orchestrem. Později se stal křesťanským vědcem. Po většinu jeho života mu manažerku dělala jeho žena. Mnoho hudebníků tvrdilo, že Lionel dělal hudbu a Gladys dělala business. Hampton byl také svobodným zednářským členem 33. stupně řádu Prince Hall v New Yorku. V lednu 1997 postihl jeho apartmán požár a zničil jeho ocenění a majetek; Hampton unikl nezraněn.\n\nLionel Hampton zemřel 31. srpna 2002 v nemocnici Mount Sinai v New Yorku City na selhání činnosti srdce a je pohřben v Bronxu v New Yorku na hřbitově Woodlawn. Jeho pohřeb se konal 7. září 2002 a hráli na něm v kostele Riverside Church na Manhattanu Wynton Marsalis a jazzová kapela Gully Low Davida Ostwalda; procesí začalo v Cotton Clubu v Harlemu.\n\nHampton byl hluboce zainteresován do tvorby různých projektů pro veřejné bydlení a založil společnost Lionel Hampton Development Corporation. Výstavba začala s domy Lionela Hamptona v Harlemu v New Yorku v 60. letech, s pomocí republikánského guvernéra Nelsona Rockefellera. Hamptonova žena – Gladys Hamptonová – byla také velmi zainteresovaná v tvorbě projektu na domy pod jejím jménem – Domy Gladys Hamptonové. Gladys zemřela v roce 1971. V 80. letech vytvořil Hampton další projekt na bydlení s názvem Hampton Hills v Newarku v New Jersey. Hampton byl zarytým republikánem a působil během svého života jako delegát na různé Národní republikánské konventy. Po několik let byl místopředsedou Newyorské republikánské komise a byl rovněž členem Newyorské komise pro lidská práva.\n\n\n"}
{"id": "369318", "url": "https://cs.wikipedia.org/wiki?curid=369318", "title": "Klásek (rozcestník)", "text": "Klásek (rozcestník)\n\nKlásek může být:\n\n\n\n"}
{"id": "369320", "url": "https://cs.wikipedia.org/wiki?curid=369320", "title": "Confarreatio", "text": "Confarreatio\n\nConfarreatio (lat.) byla nejstarší forma římského sňatku. Byla aktem náboženským: záležela v obětování koláče ze špaldy (\"panis farreus\"), při kterém byli přítomni pontifex maximus, flamen dialis a 10 svědků a snoubenci pronesli ustanovená obřadná slova. Účinkem jejím byla \"conventio in manum\", tj. vznik přísného manželství s úplným podrobením ženy moci manželově. Confarreatio byla přístupna pouze patriciům. Již na sklonku republiky bylo jí užito jen tenkráte, když se mělo vyhovět předpisům, dle nichž úřad nejvyšších obětních kněží mohl zastávat jen ten, kdo pocházel z manželství \"per Confarreationem\" uzavřeného a též sám žil v manželství takovém. Za Augusta a Tiberia confarreatio pozbyla svých občanských účinků, za křesťanských císařů se vůbec již nevyskytuje.\n"}
{"id": "369321", "url": "https://cs.wikipedia.org/wiki?curid=369321", "title": "Rotunda svatého Kříže Menšího", "text": "Rotunda svatého Kříže Menšího\n\nRotunda Nalezení svatého Kříže, tradičně nazývaná také kostel svatého Kříže Menšího pro odlišení od kostela svatého Kříže Většího v zaniklém cyriátském klášteře, je románská rotunda v Praze 1, městské části Staré Město na křižovatce Konviktské ulice s ulicí Karoliny Světlé. Její vznik je kladen do doby po roce 1125. Rotunda je evidována jako kulturní památka České republiky.\n\nPrvní písemná zmínka pochází z roku 1365, kdy byla rotunda farním kostelem, stavba je ale mnohem starší. Byla vybudována na důležité obchodní cestě, která vedla z Vyšehradu k přechodům přes Vltavu. Je možné, že původně patřila k jednomu ze staroměstských panských dvorců jako soukromá svatyně. Poblíž stála fara, která zanikla v době husitských válek, kolem se rozprostíral hřbitov.\n\nV roce 1625 připadla rotunda dominikánům ze staroměstského kláštera u kostela sv. Jiljí. V roce 1784 za panování Josefa II. byla svatyně v rámci církevních reforem zrušena a z kaple se stalo skladiště. V roce 1860 hrozilo, že památka ustoupí stavbě nového domu. Z iniciativy Ferdinanda Břetislava Mikovce a Josefa Mánesa se za záchranu objektu postavila Umělecká beseda a památku se podařilo zachránit. Rotundu odkoupila ze soukromého vlastnictví rada města a architekt Ignác Ullmann se zavázal bez nároku na odměnu obnovit exteriér stavby. Ullmann také navrhl oltář, který vyzdobil malíř Jan Popelík.\n\nPři rekonstrukci byly pod dlažbou objeveny pozůstatky původní cihlové podlahy a části náhrobků ze 13. století. V okolí byl objeven denár knížete Jaromíra z roku 1012.\n\nV současné době je rotunda využívána Starokatolickou církví. Spadá pod pražskou starokatolickou farnost a je místem pravidelných bohoslužeb.\n\nNevelká jednoduchá stavba z drobných opukových kvádrů řazených v řádcích je tvořena okrouhlou lodí, sklenutou kupolí s lucernou, s půlkruhovou apsidou na východní straně. Apsidu zdobí obloučkový vlys. Na vrchu je lucerna se sdruženými románskými okny, která je na špici zakončená pozlaceným křížem s půlměsícem a osmicípou hvězdou.\n\nPodle Mánesových představ zachycených na obraze \"Pobožnost v kapli sv. Kříže\" měly být na stěnách v horizontálních pruzích výjevy z legend o českých světcích. Jeho představy nebyly realizovány. Podle jeho návrhů byl nicméně vyroben ozdobný novorománský plůtek s motivem českých šípkových růží, který odděluje pozemek na němž rotunda stojí od ulice. Pozůstatky gotických nástěnných maleb ze 14. století opravil František Sequens. Nad presbytářem je umístěn obraz \"Zvěstování Páně\" z roku 1870 od Petra Maixnera.\n\n\n"}
{"id": "369322", "url": "https://cs.wikipedia.org/wiki?curid=369322", "title": "Tramvaj do stanice Touha", "text": "Tramvaj do stanice Touha\n\nTramvaj do stanice touha je divadelní hra z roku 1947 napsaná americkým dramatikem Tennessee Williamsem, za kterou dostal Pulitzerovu cenu za drama v roce 1948. Hra byla uvedena na Broadwayi dne 3. prosince 1947 a ukončena 17. prosince 1949 v Ethel Barrymore Theatre. Uvedení na Broadwayi režíroval Elia Kazan a hráli Marlon Brando, Jessica Tandyová, Kim Hunterová a Karl Malden.\n\nV roce 1951 byla natočena stejnojmenná filmová adaptace hry režírovaná Elia Kazanem, která získala řadu cen, včetně akademické ceny pro Vivien Leighovou za roli Blanche Duboisové. V roce 1995 byla uvedena jako stejnojmenná opera s hudbou André Previna v San Francisku.\n\n"}
{"id": "369323", "url": "https://cs.wikipedia.org/wiki?curid=369323", "title": "Stream.cz", "text": "Stream.cz\n\nStream.cz je společnost vyrábějící videoobsah (pořady a seriály) pro televizní platformu Televize Seznam.\n\nV minulosti šlo o plnohodnotný server s vlastním obsahem, který doplňovaly i převzaté televizní pořady (TV Prima a Óčko TV) a videa nahraná uživateli.\n\nInternetový portál Stream.cz byl založen v roce 2006 podnikatelem Milošem Petanou a jeho společností Global Inspiration jako platforma pro původní profesionální obsah, uživatelský obsah a hudební videoklipy. U zrodu stáli i internetový podnikatel a novinář Patrick Zandl, producenti Daniel Netušil a David Holý, zakladatel Bonuswebu Zdeněk Polách i pozdější dlouholetá dramaturgyně Andrea Maloveczká. Testovací vysílání bylo spuštěno 21. prosince 2006.\n\nHistoricky prvním videem na Stream.cz bylo video rozbití televize, kde zakladatelé demonstrativně rozbili televizi.\n\nV roce 2007 vstoupila do Global Inspiration z 50 % společnost Seznam.cz, čímž se program Stream.cz začal objevovat na hlavní stránce Seznamu, a návštěvnost portálu tak skokově stoupla. 5. března téhož roku je spuštěn ostrý provoz. V březnu 2011 koupil Seznam.cz zbývajících 50 % podílu, a stal se tak jediným vlastníkem Stream.cz. S přesunem pod nového vlastníka (Seznam.cz) upustil Stream.cz od bulvárně laděných reportáží a v roce 2013 pak i od podpory běžných uživatelských videí a zaměřil se výhradně na výrobu původního obsahu. \n\nVideoklipy, které do roku 2011 běžely na podstránce Stream Music, byly od roku 2012 výhradně na samostatné službě Mixer.cz. Tato služba ukončila provoz 31. srpna 2016.\n\nMezi programovými řediteli, kteří se v období 2006 – 2011 vystřídali, figurovali: režisér Michael Čech, scenárista Evžen Gogela, syn hudebního skladatele Petr Svoboda, herečka Veronika Žilková a moderátor a bývalý šéfredaktor zpravodajství Pavel Zuna. Od roku 2011 stáli v čele redakce šéfproducent Lukáš Záhoř a šéfdramaturg Martin Krušina, po neshodách s vedením Seznam.cz odešli oba koncem roku 2017 do nového projektu MALL.TV. S nimi téměř kompletní redakce i autoři úspěšných pořadů. Provozního vedení Streamu se ujal Filip Vážanský, který přišel z TV Óčko, kreativní část zastřešuje Daniel Strejc, původně z konkurenční videoplatformy Obbod. \n\nV dubnu 2019 byla původní samostatná platforma Stream.cz zrušena a její obsah se kompletně přesunul pod nový web Televizeseznam.cz, zastřešující veškerý videoobsah Seznam.cz, tj. – TV Seznam, Seznam Zprávy, Stream.cz, Super.cz, Novinky.cz, Proženy.cz, Garáž.cz, Sport.cz, ale zapojil také videa třetích stran – Zábavná videa „3v1“ z kanálu ONE TV, reportáže z Extra.cz, rozhovory Pavla Štrunce z Info.cz, XTV a mnoho dalších \n\nAplikace Televizeseznam.cz je dostupná pro chytré telefony a tablety přes aplikaci pro Android, iOS a Windows Phone. Sledovat pořady této internetové televize je od konce roku 2014 možné také na chytrých televizorech Samsung a LG, od června 2016 i na ostatních, které podporují HbbTV a přijímají vysílání čtvrtého celoplošného multiplexu (DVB-T). \n\nProgram Stream.cz tvořilo zhruba třicet vlastních pořadů, které byly zveřejňovány v týdenním cyklu.\n\n\n\n\n\n\n\n\nDalší pořady: \"Národ sobě aneb co nám ve škole neřekli\" (napravování mýtů o českých dějinách, moderuje historik Jiří Rak), \"Město podvodů?\" (Janek Rubeš se vydává v Praze za amerického turistu a odhaluje podvodné praktiky na turisty).\n\nUnikátní série reportáží dokumentující výstup horolezce Radka Jaroše na druhou nejvyšší horu světa, které se kvůli zrádnému počasí a nejvyššímu počtu neúspěšných pokusů o zdolání přezdívá „krutá hora“. Radek Jaroš stál K2 tváří v tvář neúspěšně čtyřikrát. Jeho pátý pokus o dosažení vrcholu a spolu s ním i poslední ze čtrnácti osmitisícovek, která mu chyběla do tzv. Koruny Himálaje, mohli sledovat exkluzivně diváci internetové televize Stream.cz. V osmi epizodách viděli, jak se expedici připravuje, jak vypadá cesta do base campu i na samotný nejvyšší bod v 8 611 metrech, kterého padesátiletý horolezec dosáhl 26. července v 16:00 pákistánského času.\n\nZásadní proměnou prošel Stream.cz v říjnu roku 2013, kdy představil novou podobu a koncept internetové televize. Divákům nabídl velké okno pro přehrávání pořadů a jejich kontinuální proud i příslib vlastní tvorby. Zároveň byla zrušena uživatelská videa. Nový redesign s sebou přinesl krátkodobý propad sledovanosti, který ale záhy vystřídal návrat na původní hodnoty. Toto období si vysloužilo označení „údolí smrti“. V říjnu 2014 překročil počet zahájených přehrání hranici 30 milionů.\n\nK nejstarším a nejsledovanějším seriálům internetové televize Stream.cz patří pořad \"Fenomén\". Z původního magazínu o hudebních fenoménech, který byl premiérově uveden ve středu 26. března 2008, se stal postupem času lifestylový týdeník, v němž jeho autorka a moderátorka Karolína Vrbasová dokumentuje zajímavé úkazy, jedince a skupiny, aktuální i nadčasové události a veškeré dění, které hýbe společností. V prosinci 2014 oslavil pořad jubilejní 300. díl, na kontě má více než 100 milionů zhlédnutí.\n\nVůbec nejsledovanější epizodou internetové televize Stream.cz se stalo „Odhalení největšího televizního skandálu v Česku“ z pořadu \"One Man Show\" s počtem přehrání převyšujícím 3.350.000.\n\nV polovině prosince 2014 rozšířila internetová televize Stream.cz nabídku dětských pořadů. K pohádkám, které mohli do té doby diváci sledovat (\"Krteček\", \"Pat a Mat\", \"Byl jednou jeden život\" a další obměňované v týdenní periodicitě), přibyly Ukolébavky v podání známých českých umělců, tvořivé \"Vychytávečky\" s nápady pro malé šikuly a jejich rodiče, minisérie \"Krasty a moucha\" v hlavní roli s psím maskotem Seznam.cz i původní dvacetidílná kreslená \"Kulatá pohádka\" plná laskavého humoru vyprávěná Josefem Somrem.\n\nV roce 2016 přibyl do rodiny pohádek i \"večerníček od tvůrců Kanceláře Blaník\", \"Špekáček a feferonka\". Dalším animovaným počinem téhož roku pak byla série \"Živě z mechu\", která navázala na krátký film \"Po uši v mechu\".\n\nV roce 2014 spustila internetová televize Stream.cz vlastní ediční činnost. Prvním z původních pořadů, který se dočkal vlastní série předmětů, bylo \"Jídlo, s.r.o.\", mezi nabízenými produkty se objevily například zdravá lahev a zdravý box s ilustracemi „Udatného Romana“ (komiksová verze Romana Vaňka, která se objevovala na začátku a na konci každého dílu, znázorňovala jeho boj proti „šmakuládám“ a „éčkům“).\n\nMezi úspěšné produkty se zařadil také Motivační diář k pořadu Restart života profesionální koučky Lenky Černé, který byl pro velký zájem třikrát dotištěn. V edici Stream.cz dále vyšlo:\n\n\n\n\n\nV roce 2007 byl Stream.cz v rámci internetové ankety Křišťálová Lupa vyhlášen Projektem roku. V roce 2008 byl v téže anketě oceněn první cenou v kategorii Zábava, následně v roce 2009 jako třetí nejlepší publikační platforma. V roce 2013 byl Stream.cz v rámci Křišťálové Lupy oceněn hlavní cenou Službou roku.\n\nS pořadem jihlavského popularizátora kosmonautiky Dušana Majera Dobývání vesmíru několikrát získal Stream.cz ocenění od Akademie věd ČR za popularizaci vědy (SCIAP 2011 – 3. místo, 2012 – 2. místo; 2013 – 3. místo; 2015 – 2. místo kniha a 3. místo seriál). V roce 2015 získal tuto cenu i pořad PokusIQ (1. místo v kategorii Internet/On-line a 1. místo v kategorii audio/video/film)\n\nPořad Peklo na talíři získal cenu studentské poroty filmového festivalu LIFE SCIENCE (2012) a v roce 2013 Křišťálové lupy v kategoriích Zájmový web a Projekt roku.\n\nNa mezinárodní soutěžní přehlídce televizní a rozhlasové tvorby všech uměleckých žánrů zaměřených na gastronomii a potravinářství Znojemský hrozen 2014 získal pořad Romana Vaňka Jídlo, s. r. o., zvláštní uznání.\n\nV anketě Křišťálová lupa 2014, oceňující nejoblíbenější a nejzajímavější projekty a služby českého Internetu uspěla internetová televize Stream.cz hned se dvěma svými pořady. Politická satira Kancelář Blaník zvítězila v kategorii Obsahová inspirace, One (Wo)Man Show vyhrála moderátorka pořadu MENU domů Veronika „Koko“ Kokešová.\n\nZa bezkonkurenční způsob, kterým vystihuje podstatu českého zkorumpovaného politického prostředí, jež skrytě ovlivňují tzv. vlivové agentury, získal sitcom Kancelář Blaník také cenu Václava Havla udělovanou Českým filmovým a televizním svazem FITES.\n\nV polovině dubna 2015 byl seriál Kancelář Blaník oceněn Cenou asociace režiséru a scenáristů (ARAS). Na udílecím ceremoniálu pátého ročníku v kině Ponrepo 16. dubna získal seriál zvláštní ocenění.\n\nNa filmovém festivalu Finále Plzeň 2015 porota udělila seriálu Kancelář Blaník zvláštní uznání za neotřelý styl seriálu a originální satirický obsah, určený pro novou internetovou platformu.\n\nV anketě Mobilní aplikace roku 2015 získala aplikace Stream.cz druhé místo v kategorii Média.\n\nKampaň \"Pro jedno TýTý slunce nesvítí\", která se odvíjela od přihlášení a následného vyřazení Stream.cz z televizních cen TýTý, získala v anketě Česká cena za PR zlato v kategoriích Firemní komunikace a Sólokapr/Media placement. Stala se rovněž absolutním vítězem roku.\n\nV 10. ročníku ankety Křišťálová lupa 2015 získal pořad Praha vs. Prachy hlavní ocenění v kategorii Obsahová inspirace.\n\n3. série seriálu Kancelář Blaník získala cenu ČFTA – Český lev 2015 v kategorii Mimořádný počin v oblasti audiovize\n\nFestival Tourfilm v roce 2015 ocenil počin BanátCZ, o rok později pak dostal cenu i pořad Vodáci.\n\n\n"}
{"id": "369324", "url": "https://cs.wikipedia.org/wiki?curid=369324", "title": "Alexandra Kostěňuková", "text": "Alexandra Kostěňuková\n\nAlexandra Kostěňuková ( , *23. dubna 1984, Perm) je ruská šachistka. Od roku 2008 do roku 2010 byla 12. mistryní světa.\n\nŠachy ji, stejně jako její sestru Oksanu, naučil hrát její otec. Už ve čtrnácti letech se stala mezinárodní velmistryní podle ženských norem (WGM), ve věku 20 let získala titul mezinárodního velmistra podle norem pro soutěže mužů.\n\nPo řadě úspěchů v mládežnických kategoriích se brzy prosadila i mezi dospělými. V roce 2001 hrála finále mistrovství světa žen, ale prohrála tam s Číňankou Ču Čchen.\n\nV roce 2004 vyhrála v Drážďanech mistrovství Evropy žen.\n\nV roce 2008 se stala mistryní světa, když ve finále šampionátu v Nalčiku porazila čtrnáctiletou čínskou šachistku Chou I-fan 2,5:1,5. Vyhrála hned první partii černými figurami, ve zbylých třech uhájila remízu. Stala se první ruskou držitelkou titulu od rozpadu Sovětského svazu.\n\nOd jeho vzniku v roce 2006 drží i titul mistryně světa ve Fischerových šachách.\n\nJe vdaná za švýcarského podnikatele kolumbijského původu (o 25 let staršího) Diega Garcese a s ním má dceru Francescu Marii. Účinkovala ve filmu, působí jako fotomodelka, často se účastní humanitárních akcí. Je autorkou knih \"Jak se stát velmistryní ve 14 letech\" a \"Hrajte spolu s Alexandrou Kostěňukovou\".\n\n"}
{"id": "369327", "url": "https://cs.wikipedia.org/wiki?curid=369327", "title": "Tramvaj do stanice Touha (rozcestník)", "text": "Tramvaj do stanice Touha (rozcestník)\n\nTramvaj do stanice Touha může označovat:\n\n\n"}
{"id": "369346", "url": "https://cs.wikipedia.org/wiki?curid=369346", "title": "Sanace rodiny", "text": "Sanace rodiny\n\nSanace rodiny je oblast sociální práce podporující fungování a zachování rodiny. Jedná se o metodu preventivní práce s rodinou v případech ohrožení vývoje dítěte. Šíře práce je veliká od doprovázení rodiny odborníkem po znovunavazování kontaktu rodiny s dítětem v ústavní výchově. Práce je poskytována multidisciplinárně (zapojuje se více odborníků, např. dětský lékař, policie, odbor sociální péče o dítě) a dlouhodobě.\n\n"}
{"id": "369348", "url": "https://cs.wikipedia.org/wiki?curid=369348", "title": "Sofistikovaný", "text": "Sofistikovaný\n\nSofistikovaný (z angl. sophisticated) znamená složitý, důmyslný, propracovaný, promyšlený; opak: jednoduchý, prostý, naivní. Užívá se jednak o složitých systémech nebo orgánech (\"sofistikovaný zaměřovací systém\", \"sofistikovaný orgán zraku\"), jednak o myšlenkách nebo postupech (\"sofistikovaný argument\", \"sofistikovaný projekt\"). Označení sofistikovaný je obvykle hodnotově neutrální, může však mít jak pozitivní, tak negativní hodnotový odstín. Tak primitivní argumentaci lze odmítnout s tím, že „věc by vyžadovala sofistikovanější výklad“, anebo naopak lze příliš vyumělkovaný a nesrozumitelný výklad označit za „příliš sofistikovaný“, lidově \"překombinovaný\".\n\nSlovo se v češtině objevuje až koncem 20. století, a to jako převzaté z angličtiny. Angličtina je převzala z latiny, kde je poprvé doloženo roku 1601 (\"sofisticatus\") a zřejmě odvozeno z řec. \"sofos\", moudrý, anebo spíše \"sofistés\", sofista. \n\n"}
{"id": "369351", "url": "https://cs.wikipedia.org/wiki?curid=369351", "title": "Jan Sedlák (biskup)", "text": "Jan Sedlák (biskup)\n\nJan Nepomuk Sedlák (9. dubna 1854 Tajanov u Klatov – 30. září 1930 Praha) byl český římskokatolický duchovní, světící biskup pražský, spisovatel, editor, překladatel a mecenáš.\n\nPomocným pražským biskupem byl jmenován 7. července 1917. V této funkci působil až do smrti.\n\n\n"}
{"id": "369352", "url": "https://cs.wikipedia.org/wiki?curid=369352", "title": "Richenza z Northeimu", "text": "Richenza z Northeimu\n\nRichenza z Northeimu (okolo 1087 / 1089 – 10. června 1141) pocházela z rodu Northeimských hrabat a byla saskou vévodkyní, královnou a císařovnou Svaté říše římské a poslední významnou \"consors regni\".\n\nRichenza se narodila okolo roku 1087 / 1089 v manželství northeimského hraběte a fríského markrabího Jindřicha Tlustého († 1101) a Gertrudy Brunšvické (z Braunschweigu) († 1117), dcery míšeňského markrabího Ekberta I. Měla bratra Otu († 1117) a sestru Gertrudu († před 1165).\n\nV roce 1100 se Richenza provdala za saského vévodu a pozdějšího císaře Lothara ze Supplinburgu (\"Süpplingenburgu\"), kterého její bohaté dědictví učinilo nejmocnějším mužem v Sasku. Manželé měli jedinou přeživší dceru Gertrudu (* 1115), která byla roku 1127 provdána za bavorského vévodu Jindřicha \"Pyšného\" z rodu Welfů († 1139), jejich synem byl Jindřich Lev (* 1129).\n\nRichenza se po manželově boku stala roku 1125 římsko-německou královnou (korunována byla v Kolíně nad Rýnem) a roku 1133 císařovnou. Patřila k úzkému okruhu rádců svého manžela, na něhož měla silný vliv. Jako spoluvladařka byla mnohými žádána o intervenci u svého manžela a účastnila se i 2. italského tažení 1136–1137. Svého manžela též zastupovala na říšském soudu. Její politické postavení a vliv je možno vidět také v tom, že roku 1134 pomohla zbavit vévodu Fridricha II. Švábského říšské klatby.\n\nPo smrti svého manžela (4. prosince 1137) se postavila do čela welfské strany proti Štaufům. a jako nového krále se snažila prosadit svého zetě Jindřicha \"Pyšného\", a to na základě nároku založeného na jeho designaci umírajícím Lotharem III. O Letnicích následujícího roku se však v čele poselstva saských velmožů objevila na dvorském sjezdu v Bambergu a uznala králem Konráda III. Po smrti Jindřicha Pyšného (20. října 1139) se Richenza stala tvrdou obránkyní dědických nároků jeho syna Jindřicha Lva, o jehož výchovu se také starala, a podařilo se jí prosadit, aby byl v Sasku obecně uznán právoplatným vévodou.\n\n\n\n\nPoznámka k posloupnosti: Od roku 1127 až do své smrti v roce 1130 nebo 1131 byla římsko-německou královnou též Gertruda z Komburgu, a to jako manželka vzdorokrále Konráda Štaufského, který byl po Lotharově smrti roku 1138 zvolen římsko-německým králem jako Konrád III.\n"}
{"id": "369355", "url": "https://cs.wikipedia.org/wiki?curid=369355", "title": "Železniční trať Vizovice – Valašská Polanka", "text": "Železniční trať Vizovice – Valašská Polanka\n\nŽelezniční trať Vizovice – Valašská Polanka je plánovaná železniční trať spojující dvě provozované železniční tratě na východě České republiky. Podle prvních plánů Baťovy kanceláře vypracovaných v roce 1928 mělo železniční spojení ve Vizovicích navazovat na stávající trať Otrokovice – Zlín – Vizovice a spojovat ji s Púchovem; později byly plány upraveny na propojení s mezitím dokončenou tratí Vsetín–Púchov ve Valašské Polance v roce 1937.\n\nPro stávající trať i pro navržený úsek se někdy používá označení Baťova železnice nebo Baťova dráha, třebaže Baťův návrh byl objemnější než pozdější návrhy a Baťova společnost chtěla touto tratí vstoupit do údolí Senice až v Horní Lidči. V letech 1934–1951 bylo vybudováno drážní těleso v úseku Vizovice–Pozděchov, ale stavba nebyla nikdy zprovozněna. \n\nVe stejném směru vede silnice I/49. Po tělese zamýšlené trati dnes vede v úseku Vizovice – Valašská Polanka modrá a zelená cyklistická stezka a v úseku Ublo – Valašská Polanka také turistická stezka.\n\nV brožuře \"Zlepšení železniční dopravy\", vydané roku 1928, průmyslník Baťa navrhl, že pokud by provoz na soukromých drahách Otrokovice – Zlín – Vizovice a Moravské západní dráhy, kde dosud dopravu provozovala státní společnost, byl předán jeho společnosti, z úspor v provozu a soukromých zdrojů by vybudoval 85 kilometrů nových tratí bez státního přispění. Pro napřímení spojení Praha–Púchov navrhoval vybudovat zcela nově tratě Prostějov–Tovačov, Kroměříž–Otrokovice a Vizovice – Horní Lideč. O návrhu se živě diskutovalo, ale neuspěl, a to jak z důvodů rozporu se schválenou československou státní koncepcí, tak i proto, že rozhodující subjekty nepřesvědčil návrh na financování projektu. Baťovy společnosti však skoupily akcie místních drah a roku 1931 Baťova nová společnost OZVD převzala otrokovicko-zlínsko-vizovickou dráhu. V roce 1934 byla bez koncese zahájena stavba tratě Vizovice – Horní Lideč a koncese byla dodatečně udělena v roce 1937 s tím, že stavba měla být dokončena do roku 1942. Válka však výstavbu přerušila. Po znárodnění OZVD v roce 1948 byla stavba zařazena pod názvem Stavba mládeže do dvouletého plánu a následně i do prvního pětiletého, ale 17. února 1951 však byla nedokončená stavba definitivně zastavena. \n\nPo svěření odpovědnosti za dopravu krajům v roce 2000 byl záměr oživen. Na objednávku Zlínského kraje za přispění Českých drah a Státního fondu dopravní infrastruktury zpracovaly firmy Dopravní projektování a SUDOP Brno v roce 2004 studii \"Rozvoj kolejové dopravy ve Zlínském kraji,\" jejíž součástí je i studie proveditelnosti prodloužení tratě do Valašské Polanky. \n\nKolem roku 2008 se dostal do návrhu zásad územního rozvoje Zlínského kraje, který byl obcím rozeslán k vyjádření. Valašská Polanka návrh vyjádřením svého starosty Josefa Daňka s výhradami k vedení trasy uvítala, obce podél trati však vyjádřily obavy, že ochranné pásmo dráhy příliš naruší rozvoj obcí. Radní Vsetína označili v červenci 2008 návrh za nehospodárný a megalomanský. Krajský radní Josef Slovák řekl, že v návrhu je „troška romantiky, ale málo ekonomiky“, a ve stanovisku Vsetína shledal obavu, že napřímení spojení do Slovenska by snížilo dopravní význam Vsetína a zvýšilo význam Zlína.\n\nŽelezniční trať Vizovice – Valašská Polanka má být podle návrhu dlouhá 17,670 km, v celé své délce má být jednokolejná a elektrifikovaná, s nejvyšší traťovou rychlostí 90 km/h. Podle navrhovaného řešení bude nová trať v maximální míře využívat drážní těleso v úseku Vizovice–Pozděchov vybudované v letech 1934–1951. U Valašské Polanky má být trojúhelníkem napojena do obou směrů stávající trati. U Bratřejova má být 400 metrů dlouhý a 31 metrů vysoký viadukt přes údolí. U Pozděchova má být 910 metrů dlouhý tunel a u Valašské Polanky má být 320 metrů dlouhý tunel. Investiční náklady byly odhadovány na 4,6 mld. Kč.\n\nNa této trati bylo navrženo vybudovat 5 zastávek, 2 zastávky s nákladištěm a 1 stanici: \n\nTrať by podle návrhu měla být využívána pro osobní intervalovou dopravu, dálkovou osobní dopravu i nákladní dopravu, zejména kontejnerovou ze Želechovic na Slovensko.\n\n"}
{"id": "369356", "url": "https://cs.wikipedia.org/wiki?curid=369356", "title": "Bob Bryan", "text": "Bob Bryan\n\nRobert „Bob“ Charles Bryan (* 29. duben 1978 Camarillo, Kalifornie) je americký profesionální tenista. Na turnajích hraje se svým dvojčetem Mikem Bryanem, s nímž byl opakovaně klasifikován na 1. místě deblového žebříčku ATP. Do listopadu 2017 vyhrál 114 turnajů ATP World Tour ve čtyřhře. Asociace tenisových profesionálů jej s bratrem vyhlásila nejlepším párem první dekády třetího tisíciletí.\n\n\nViz Finálové účasti ve smíšené čtyřhře na grandslamu.\n\nViz Finálové účasti ve smíšené čtyřhře na grandslamu.\n\nBob Bryan se zúčastnil 19 zápasů v Davisově poháru za tým USA s bilancí 4-2 ve dvouhře a 17-2 ve čtyřhře.\n\n"}
{"id": "369357", "url": "https://cs.wikipedia.org/wiki?curid=369357", "title": "Mike Bryan", "text": "Mike Bryan\n\nMichael „Mike“ Carl Bryan (* 29. duben 1978 Camarillo, Kalifornie) je americký profesionální tenista specializující se na čtyřhru. Na turnajích hraje se svým levorukým dvojčetem Bobem Bryanem, s nímž byl opakovaně klasifikován na čele deblového žebříčku ATP. V letech 2003–2019 byl světovou jedničkou ve čtyřhře, když ve třinácti obdobích na čele strávil 506 týdnů, což představuje absolutní rekord bez rozdílu pohlaví. Během července 2018 se na vrchol vrátil ve 40 letech a 78 dnech jako nejstarší první hráč ATP v historii. \n\nNa okruhu ATP Tour drží rekord 123 vyhranými deblovými turnaji a 185 finále, včetně zisku osmnácti grandslamových trofejí v mužské čtyřhře a čtyř v mixu. Asociace tenisových profesionálů jej s bratrem vyhlásila nejlepším párem první dekády třetího tisíciletí.\n\nS Bobem Bryanem zvítězili na 118 deblových turnajích. K nim přidal dva tituly v sezóně 2002, nejdříve s Indem Maheshem Bhupathim na Long Islandu a poté s bahamským hráčem Markem Knowlesem v Nottinghamu. Další tři takové trofeje vybojoval s krajanem Jackem Sockem ve Wimbledonu 2018, na US Open 2018 a Turnaji mistrů 2018. Po boku Francouze Édouarda Rogera-Vasselina odešel dvakrát z deblového finále poražen, nejdříve na washingtonském Citi Open 2018 a poté na vídeňském Erste Bank Open 2018.\n\nSpojené státy americké reprezentoval v deblových olympijských soutěžích. Poprvé na Letních olympijských hrách 2004 v Athénách, kde s bratrem skončili jako nejvýše nasazení v mužské čtyřhře ve čtvrtfinále po porážce od chilských vítězů turnaje Fernanda Gonzáleze s Nicolásem Massúem. Zúčastnil se také pekingských Her XXIX. olympiády, na nichž se s dvojčetem stali v deblové soutěži bronzovými medailisty po rozhodující výhře nad Arnaudem Clémentem a Michaëlem Llodrou. Zlaté medaile pak vybojovali na londýnské Letní olympiádě 2012, když ve finále zdolali Francouze Michaëla Llodru s Jo-Wilfriedem Tsongou.\n\nV americkém daviscupovém týmu debutoval v roce 2003 světovou baráží proti Slovensku, v němž s Bobem Bryanem vyhráli čtyřhru nad párem Karol Beck a Dominik Hrbatý. Američané zvítězili 3:2 na zápasy. V Davis Cupu 2007 se stal členem vítězného amerického družstva, když odehrál debly ve všech čtyřech kolech Světové skupiny. Do září 2018 v soutěži nastoupil k třiceti jedna mezistátním utkáním s bilancí 0–1 ve dvouhře a 26–5 ve čtyřhře.\n\n\n"}
{"id": "369359", "url": "https://cs.wikipedia.org/wiki?curid=369359", "title": "Moucha domácí", "text": "Moucha domácí\n\nMoucha domácí (\"Musca domestica\") je nejčastější druh dvoukřídlých vyskytující se v domovech. Často je považován za škůdce, který může přenášet vážné nemoci. Hlavní predátoři jsou pavouci, ropuchy a žáby. V letu dosahuje rychlosti kolem 8 km/h.\n\nMá 1 pár blanitých křídel. Dospělí jedinci mají délku 6-12 mm. Jejich hrudník je šedivý se čtyřmi podélnými tmavými čarami na zádech. Spodní části břicha jsou žluté a celé tělo mají pokryté chlupy. Samice jsou o něco větší než samci a mají větší prostor mezi červenýma složenýma očima. Mají pouze jeden pár křídel, druhý je přeměněn v kyvadélko. Lidé ji velmi často považují za škůdce, hlavně v letních měsících. Sedají na jídlo a svými výkaly přenášejí nemoci.\n\nVajíčka klade především na hnojiště a na rozkládající se části rostlin. Mívá až pět generací za rok.\n\n"}
{"id": "369360", "url": "https://cs.wikipedia.org/wiki?curid=369360", "title": "Baptista Spagnoli", "text": "Baptista Spagnoli\n\nBaptista Spagnoli je v katolické církvi uctíván jako blahoslavený.\n\nNarodil se jako Baptista Mantanus v městě Mantova v Itálii 17. dubna roku 1447. Jeho otec pocházel ze Španělska.\n\nV 16 letech vstoupil ke karmelitánům. Projevoval značné nadání a už v 16 letech na sebe upozornil spisem \"\"O blaženém životě\"\" . Kromě duchovní literatury psal verše. O jeho schopnostech vypovídá i to, že ve svých 21 letech přednášel na řádové kapitule v Brescii. Angažoval se také mimo duchovní oblast, když působil jako prostředník při jednání francouzského krále s milánským vévodou.\n\nRoku 1483 byl zvolen vikářem karmelitánského řádu mantovské kongregace (kongregace je zde ve smyslu územní správní jednotky, něco na způsob provincie). Do této funkce byl zvolen celkem 6x a v roce 1513 byl zvolen generálním představeným řádu. V této funkci se snažil navrátit řádové spolubratry ke karmelitánskému ideálu. Rušil dispenze od řeholního života, které v hojné míře udílel jeho předchůdce a zakázal spolubratřím užívání akademických titulů nesouvisejících s řádovým životem.\n\nJe představitelem katolického humanismu. Mezi jeho přátele patřil například Erasmus Rotterdamský. Jako představený řádu chystal rozsáhlé reformy, v jejichž provedení mu zabránila propuknuvší nemoc. Zemřel roku 1516. Místem jeho posledního pozemského odpočinku se stala katedrála v Mantově.\n\n"}
{"id": "369363", "url": "https://cs.wikipedia.org/wiki?curid=369363", "title": "Jakub Molęda", "text": "Jakub Molęda\n\nJakub Molęda známý jako Kuba Molęda (* 3. května 1984, Olkusz) je polský zpěvák, který společně s Ewou Farnou vyhrál konkurz u amerického Disney Channel na natočení polské verze titulní písně (a videoklipu) filmu s názvem \"Camp Rock\", později (opět s Ewou Farnou) nahrál i polský soundtrack k filmu \"Camp Rock 2\".\n"}
{"id": "369364", "url": "https://cs.wikipedia.org/wiki?curid=369364", "title": "Mayská mytologie", "text": "Mayská mytologie\n\nMayská mytologie je část mezoamerického bájesloví a zahrnuje všechny příběhy Mayů, ve kterých jsou zosobněny přírodní síly, božstva a hrdinové, kteří vzájemným působením hrají v příbězích hlavní role. Ostatní části mayské ústní tradice (jako příběhy zvířat a spousta mravoučných příběhů) správně nenáleží do oblasti mytologie. Ačkoliv různé kmeny Mayů měli odlišnou kulturu, politiku a více méně i jazyk, většina náboženských znaků zůstávala stejná. \n\nMayský \"pantheon\" byl také rozsáhlý, stejně jako římský či řecký. Mezi jednotlivými bohy existovala rodinná pouta a vztahy.\n\n\nNejstarší mýty pocházejí z 16. století a byly nalezeny v historických pramenech z guatemalské vysočiny. Nejdůležitější z těchto pramenů je epos Popol Vuh, ten je rozdělen na čtyři knihy, každá pojednávající o vlastním tématu: stvoření a počátky světa, dobrodružství dvou hrdinných dvojčat v Xibalbě a původ lidí a kukuřice, historie kmene Quiché a seznam králů. Druhým významným pramenem jsou knihy Chilama Balama pocházející od yucatánských Mayů. Nejznámějšími z nich jsou \"Kniha Chilama Balama z Chumayelu\" a \"Kniha Chilama Balama z Tiziminu\". Chilama Balama byl vlastně domorodý kněz, který předpověděl příchod Španělů, následující část názvu vždy odkazuje na město, ze kterého vychází. Cenným zdrojem jsou také díla různých kronikářů z 16. století.\n\nOd 17. století pramenů rychle ubývalo, zájem o ně prudce vzrostl znovu až v 18. století a v 19. století se pátrání po nich ještě více zrychlilo. V polovině 19. století byla vydána kniha Popol Vuh a přeložena z kičéštiny do španělštiny a francouzštiny. Od 20. století jsou zaznamenány velké pokroky v luštění mayského písma a rychle přibývají nové a nové poznatky nejen ohledně mayské historie, ale i náboženství, kultuře a mytologie. Objevují se i keramické nádoby s motivy mayských bájí a příběhů z knihy Popol Vuh. Nyní, na počátku 21. století, přechází předávání příběhů ústní tradicí do svého konečného stádia – je to doba, kdy sami současní Mayové chtějí začali zachraňovat a zveřejňovat příběhy svých předků.\n\n\n"}
{"id": "369366", "url": "https://cs.wikipedia.org/wiki?curid=369366", "title": "Holandská obrana", "text": "Holandská obrana\n\nHolandská obrana (ECO A80-A99) je šachové zahájení zavřených her charakterizované tahy\n\n1. d4 f5\n\nHolandská obrana je jedním z nejstarších pokračování zavřených her. První se o ní zmínil holandský šachista Elias Stein v knize \"Nouvel essai sur le jeu des Echecs\".\nHrávali ji občas mistr světa Alexandr Aljechin a Michail Botvinnik. Na nejvyšší úrovni se dnes vyskytuje vzácně, neboť je považována za příliš riskantní. Hrává ji Hikaru Nakamura a občas ji použil Nigel Short nebo Vasilij Ivančuk.\nNesymetrickou odpovědí f5 se černý snaží zmocnit iniciativy a jeho cílem je často hra na výhru. Může se rozhodnout bojovat o pole e5 nebo se ho vzdát a bojovat o pole e4. Bílý má útočné vyhlídky na dámském, černý na královském křídle.\n\nTyto varianty se vyskytují vzácně a jejich cílem je obětovat krajní pěšce za útok.\n\n1. d4 f5 2.e4\nje gambit pojmenovaný po H.Stauntonovi, který ho použil v roce 1846. Po 2... fxe4 3. Jc3 Jf6 má bílý volbu mezi\n\n1. d4 f5 2. Sg5\nBílý se snaží narušit vývin černého, který má na výběr mezi přímočarým 2... h6 3. Sh4 g5 4. e3 Jf6, riskantním 2... c6 3. Jd2 Db6 kde má bílý vzhledem k zatoulané černé dámě kompenzaci za pěšce a 2... g6 3. Jc3 Sg7 4. e4 dxe4 4. Jxe4 d5 s protihrou\n1. d4 f5 2. Jc3 Bílý reaguje aktivně a snaží se ovládnout střed. Černý tu má na výběr 2 pokračování.\n\n1. d4 f5 2. g3 Fianchetto střelce je nejsolidnější a hlavní odpovědí proti Holandské obraně. Bílý si tu zajistí královské křídlo proti útočným možnostem černého. Hraje-li bílý 2. c4 a později g3, jedná se pouze o přehození tahů.\n1. d4 f5 2. g3 Jf6 3. Sg2 e6 4. c4 (často může přejít do hlavních variant, rozdíl je v tom, že bílý si ponechává možnost vyvinout Jh3) 4...Sb4+ Tento moderní výpad hrál již Aljechin.\n1. d4 f5 2. g3 Jf6 3. Sg2 e6 4. Jf3 Se7 5. 0-0 0-0 6. c4 d6 (Aljechinův výpad 6... Je4 se také vzácně vyskytuje) 7. Jc3\nPasivnější výstavba ve středu má u černého pointu v převedení černé dámy De8-h5 na aktivnější pozici do útoku. Černý může hrát 7... a5 a teprve pak De8, což často přechází do varianty 7... De8. Nebo hraje rovnou 7... De8 a bílý odpovídá nejčastěji poklidným 8. b3 a5 9. Sb2 s prostorovou převahou\n\nVýstavba kamenné zdi je charakteristická pěšcovým řetězem c6-d5-e6-f5 a dává černému velmi pevné pěšcové postavení ve středu a kontrolu pole e4. Největší nevýhodou této výstavby jsou ale slabá černá pole v táboře černého, především pole e5 a špatný bělopolný střelec. Černý tuto výstavbu volí se střelcem na e7 nebo na d6 a podle toho vzniká v pořadí tahů.\n1. d4 f5 2. g3 Jf6 3. Sg2 e6 4. Jf3 d5 5. 0-0 Sd6 6. c4 c6\nA tady může bílý zvolit klidné 7. b3 De7 (brání výměně střelce na a3) 8. Sb2 0-0 9. Dc1 s dalším Sa3 nebo 9. Jbd2. Bílý ale může zvolit i aktivní 7. Sf4 kde po 7... Sxf4 8. gxf4 bílý za cenu dvojpěšce ještě více kontroluje středové pole e5.\n1. d4 f5 2. g3 Jf6 3. Sg2 e6 4. Jf3 Se7 5. 0-0 0-0 7. c4 d5\nZde bílý nejčastěji hraje 8. b3 a po 8... c6 (méně časté je 8... Jc6) se bílý může rozhodnout mezi výměnou černopolného střelce 9. Sa3 nebo může zvolit 9. Dc2.\n\nObčas stonewall vznikne i s variantou Jh3 1. d4 f5 2. g3 Jf6 3. Sg2 e6 4. c4 d5 5. Jh3 (možné je i jiné pořadí tahů, 5. Jf3 by přešlo do hlavní varianty)\n\n1. d4 f5 2. g3 Jf6 3. Sg2 g6 je nejagresivnější odpovědí černého v Holandské obraně. Černý fianchettuje černopolného střelce a na rozdíl od královské indické obrany, kde černý postup f5 připravuje, je tu výhodou, že ho již má. Nevýhodou ale je, že bílý může černému znemožnit pěšcovou výstavbu e5 vložením tahu d4-d5.\nVývin jezdce na h3 má za cíl po pozdějším Jf4 narušovat postavení černého ve středu.\n\n\nNevadí-li černému, že může vzniknout Francouzská obrana nebo Pircova obrana, občas do Holanské obrany přechází po jiných tazích, aby se vyhnul vedlejším ostrým variantám.\nObčas také vznikne z Poloslovanské obrany Dámského gambitu, kde černý volí výstavbu stonewall, ve které má pak bílý zahráno e3 místo hlavní varianty s fianchettem. 1.d4 d5 2. c4 e6 3. Jf3 c6 4. e3 f5 nebo 1. d4 d5 2. c4 e6 3. Jc3 c6 4. e3 f5\n\n"}
{"id": "369373", "url": "https://cs.wikipedia.org/wiki?curid=369373", "title": "Malý Chlum (rozhledna)", "text": "Malý Chlum (rozhledna)\n\nMalý Chlum je rozhledna nacházející se na vrchu Malý Chlum, kóta 489 m n. m., ležícím v Boskovické brázdě, v katastrálním území obce Krhov v okrese Blansko. Malý Chlum je svědecký vrch s plochým vrcholem a příkrými svahy. Ve východní části je založen lom ve svrchnokřídových sedimentech blanenského prolomu. V těsném sousedství se nalézající Velký Chlum je nižší (464 m n. m).\nNa Malém Chlumu, přezdívaném též \"Moravský Říp\", se nacházelo halštatské hradiště. Dříve se nazýval Holý vrch. Za první republiky zde stávala vojenská pozorovatelna (do roku 1940). Iniciátorem stavby rozhledny byl svazek obcí Svitava a Jihomoravský kraj. Stavbu provedla tesařská firma Jan Opatřil z Doubravic nad Svitavou. Slavnostní otevření proběhlo dne 20. srpna 2005. Stavba je celodřevěná, celková výška nepřesahuje 10 metrů. Má dvě šestiboké vyhlídkové plošiny, vyšší asi v 7 metrech. Výstup je po žebřících.\n\nNa rozhlednu vede červená turistická značka, a to z Lysic (4,5 km), z opačné strany od železniční stanice Doubravice nad Svitavou přes Oboru a Huť Svaté Antonie (3,5 km). Motoristé mohou zaparkovat přímo v Huti Sv. Antonie a zbývající 1 km po červené ujít pěšky kolem lomu. Rozhledna je přístupná celoročně zdarma.\n\nZa dobré viditelnosti lze spatřit Praděd v Jeseníkách, Králický Sněžník a Orlické hory. Z okolních sídel je viditelná Skalice nad Svitavou, Doubravice nad Svitavou, část Boskovic s hradem, Blansko, Černá Hora, Lysice či Drnovice. Vidět jsou též okolní rozhledny u Čebína, Babylon u Kozárova, Burianova rozhledna u Rudky a Podvrší u Veselice.\n\n"}
{"id": "369378", "url": "https://cs.wikipedia.org/wiki?curid=369378", "title": "Trněný Újezd (Mořina)", "text": "Trněný Újezd (Mořina)\n\nVesnice Trněný Újezd je součástí obce Mořina v okrese Beroun.\n\nPrvní písemná zmínka o vesnici pochází z roku 1453.\n\n\n"}
{"id": "369379", "url": "https://cs.wikipedia.org/wiki?curid=369379", "title": "Hyperprolaktinémie", "text": "Hyperprolaktinémie\n\nHyperprolaktinémie je zvýšená hladina hormonu prolaktinu v krvi. \n\nČasto se projeví neplodností, absencí menstruace u žen, zánětem prsu (mimo období kojení) nebo mastodynijí. Dále způsobuje velmi nespecifické příznaky jako zvýšení tělesné váhy, zhoršení metabolismu glukózy popřípadě retenci vody.\n\nMírná hyperprolaktinemie je nejčastěji bez viditelných symptomů.\n\nProtože je množství hormonu v krvi obvykle velmi malé, udává se jeho výše v počtu mezinárodních jednotek (international units – IU). Zvýšená hodnota znamená u žen vyšší množství hormonu než 500–800 tisícin IU v jednom litru krve. U mužů je hranice o dost nižší, 200–500 tisícin IU/l.\n\nŠiroké hraniční rozmezí je jen orientační a ve skutečnosti při každém měření závisí na použité metodě zjišťování koncentrace hormonu v krvi. Výskyt zvýšené hladiny prolaktinu je stejně častý u žen i u mužů. U mužů však bývá méně často zjištěn pro později se vyskytující příznaky choroby. Zvýšená hladina prolaktinu je na vině přibližně u čtyř procent neplodných mužů. U žen se zástavou menstruace, která neodpovídá věku (tj. nejedná se o přechod), se zvýšená hladina tohoto hormonu vyskytuje v 10–20 % případů.\n\n\n\n\nU pacientů s podezřením na zvýšenou hladinu prolaktinu se stanoví koncentrace prolaktinu v krvi (odběr krve ráno, nalačno). Při potvrzení zvýšené hladiny je nutno hledat příčinu.\n\nZjišťuje se užívání léků ovlivňujících tvorbu prolaktinu, vyšetřují se hladiny hormonů štítné žlázy a tyreotropního hormonu (k vyloučení zvýšené hladiny prolaktinu v krvi při periferní hypotyreóze). Dále se stanovuje funkce ledvin. Při podezření na syndrom polycystických ovarií se provádějí další potřebná vyšetření (ultrazvuk břicha). \n\nU hladiny prolaktinu v krvi vyšší než 4 IU/l zobrazujeme oblast hypofýzy zvláštním přístrojem. Totéž vyšetření je zapotřebí i u nižší hladiny prolaktinu v krvi, kde existuje podezření na nádorové onemocnění hypofýzy.\n\nLéčba se liší podle příčiny zvýšené hladiny prolaktinu v krvi. Na prvním místě je i u nejzávažnějších makroprolaktinomů (i velkých rozměrů, tzv. gigantických) léčba chemickými přípravky. Tyto léky působí podobně jako dopamin (prolaktostatin), tedy potlačují zvýšenou hladinu prolaktinu v krvi nezávisle na příčině zvýšení. Léčbu začínáme nízkou dávkou (s jídlem, nejlépe na noc) a postupně ji podle tolerance a potřeby (kontrola hladiny prolaktinu v krvi) zvyšujeme. Léčbu přerušujeme při těhotenství u všech menších nádorů hypofýzy. U některých objemnějších nádorů s rizikem růstu v těhotenství (důsledkem vyšší koncentrace ženských pohlavních hormonů estrogenů) a s ohrožením zraku léky nevysazujeme. K dispozici je celá řada moderních léků. Léčba je dlouhodobá, někdy celoživotní. \n\nDiagnostiku a léčbu zajišťuje endokrinolog. U zvýšené hladiny prolaktinu v krvi zjištěné na gynekologickém oddělení pak sledování pacientky provádí gynekolog, který se zabývá diagnostikou a léčbou hormonálních odchylek u žen. Léčba probíhá většinou ambulantně, i když v některých případech je nutný pobyt v nemocnici. \n\nU 85 % pacientů s prolaktinomem (viz nádorové procesy hypofýzy) dochází po podání léků ke snížení hladiny prolaktinu v krvi. To vede k zástavě růstu nádoru a většinou i k jeho postupnému zmenšení. Často dochází i k obnovení plodnosti (pokud nádor nevedl k trvale snížené funkci hypofýzy). U zbývajících pacientů je odpověď na léky částečná nebo selže. Zde je nutná neurochirurgická léčba nebo zevní ozáření.\n\n\n"}
{"id": "369380", "url": "https://cs.wikipedia.org/wiki?curid=369380", "title": "Femtosekundový laser", "text": "Femtosekundový laser\n\nFemtosekundový laser neboli femtolaser patří mezi tzv. pevnolátkové lasery. Pracuje s ultrakrátkými optickými impulsy v oblasti vlnových délek 1100 – 1600 nm. Název „femtosekundový laser“ je odvozen od předpony „femto“, tedy 10, což vyjadřuje přibližnou délku trvání jednoho pulsu femtosekundových laserů. Energie takto extrémně krátkých pulsů je soustředěna do velmi malého prostoru, což vede k vysoké energetické hustotě, jejíž výsledkem je vznik elektronového plazmatu a vypaření tkáně.\n\nVyužívá se v přírodovědném i lékařském výzkumu (destrukce jednotlivých organel uvnitř buněk), v medicíně a průmyslu. V medicině se používá především v očním lékařství, a to při operaci dioptrických vad, při vytváření kanálků pro rohovkové implantáty, tzv. rohovkové ringy ICRS a při transplantaci rohovky. V počátcích je použití při operaci šedého zákalu a presbyopie.\n\nFemtosekundové lasery se v oční lékařství používají při operacích refrakčních vad, na rohovce a k operacím čočky, především šedého zákalu. Výhoda laseru je ve velké přesnosti. Pro řezání rohovky se také používají takzvané mikrokeratomy pracující na principu vibrující žiletky, a jsou postupně nahrazovány laserem.\n\nŘezání laserem probíhá na principu fotodisrupce. Laserový paprsek je zaostřen do jednoho bodu, kde dojde ke koncentraci energie a tkáň rohovky se okamžitě změní na plyn (doslova se vypaří). Tím vznikají drobné bublinky, které dále pomáhají v procesu oddělení tkáně. Nejlepší femtosekundové lasery dnes dokáží vytvořit bod o průměru pouhých 2 mikronů.\n\nDůležitým parametrem laseru je frekvence, s jakou je laser schopen generovat laserové pulzy. Větší frekvence pulzů s nižší energií cílených s velkou přesností vede k možnosti překrývání jednotlivých bodů a tím eliminaci tzv. tkáňových můstků, které snižují kvalitu laserového řezu. Proto zhruba platí, že čím je frekvence laseru vyšší, tím je přístroj technicky pokročilejší.\n\n"}
{"id": "369383", "url": "https://cs.wikipedia.org/wiki?curid=369383", "title": "Ken Miles", "text": "Ken Miles\n\nKenneth Henry „Ken“ Miles (1. listopad 1918 Sutton – 17. srpen 1966 Riverside) byl britský automobilový závodník. Startoval především v kategorii sportovních vozů a v roce 1961 se neúspěšně pokoušel o účast v závodě Formule 1.\n\nMiles zpočátku závodil na motocyklech, než za druhé světové války nastoupil do britské armády, kde byl seržantem tanku. Po skončení války závodil s vozy Bugatti, Alfa Romeo a Alvis v kategorii sportovních vozů. V té době se dostal do služeb Frazer Nash s motorem Ford V8.\n\nV roce 1952 Miles opustil Velkou Británii a přesídlil do Los Angeles v Kalifornii. V roce 1953 zvítězil ve 14 závodech pořádaných SCCA s vozem dle vlastního projektu a konstrukce na podvozku vozu MG. Stejný základ použil i pro svůj další projekt, který uskutečnil v roce 1955 a nazval ho \"Flying Shingle\". Vůz slavil úspěch v SCCA v modifikované třídě F na západním pobřeží.\n\nPro rok 1957 spolu s Otto Zipperem zkonstruovali vůz Pooper za použití motoru a převodovky Porsche 550S které zasadili do rámu a šasi Cooper 56. První Pooper byl Cooper z 50. let poháněný motorem Porsche 356. Vůz dominoval sezónám 57 a 58 v SCCA na západním pobřeží, které řídil sám Ken Miles. Konstruktérské úspěchy přivedly Milese do týmu Shelby Cobra, kde se stal přímo klíčovým členem. On sám potom s vozem získal druhé místo v 500 km Bridgehampton v 1963.\n\nV roce 1966 zvítězil v závodě na 24 hodin Daytony a 12 hodin Sebringu spolu s Lloydem Rubym a vozem Ford GT40. Testování vozu Ford J 17. srpna 1966 se mu stalo osudným.\n\nV roce 2001 byl Ken Miles uveden do síně slávy Motorsports Hall of Fame of America.\n\ntučně vyznačené závody znamenají zisk pole position\n\n"}
{"id": "369390", "url": "https://cs.wikipedia.org/wiki?curid=369390", "title": "České železniční rekordy", "text": "České železniční rekordy\n\nNa rychlostní rekordy vozidel lze nahlížet ze dvou úhlů pohledu – země původu vozidla a země, ve které bylo vozidlo provozováno. Tabulku níže obsahuje různé kombinace vozidel a zemí dosažení rekordu, které mají vztah k Česku, resp. Československu nebo Českým zemím v rámci Rakouska–Uherska.\n\nToto je přehled rekordů týkajících se železničních tratí v Česku:\n\n\n\n\n\n"}
{"id": "369392", "url": "https://cs.wikipedia.org/wiki?curid=369392", "title": "Ecser", "text": "Ecser\n\nEcser je maďarská obec v okrese Vecsés, v Pešťské župě, asi 20 km východně od centra Budapešti a 4 km od mezinárodního letiště Ference Liszta. V roce 2015 zde žilo 3 621 obyvatel.\n\nOkolí Ecseru bylo již koncem 9. století při příchodu Maďarů do nové vlasti silně zalidněné. Název osady pochází pravděpodobně z rodiny knížete Arpáda. Podle ústního podání název osady souvisí i s dubem černým, který byl po dlouhé století symbolem obce a nacházel se i na pečeti.\n\nPrvní písemná památka o Ecseru pochází z roku 1315. O kostele je zmínka už v roce 1399. V středověku v Ecseru žilo více statkářů, ale během tureckého útlaku byla osada vylidněná. V 17. století do obce přišlo mnoho slovenských osadníků.\n\n"}
{"id": "369393", "url": "https://cs.wikipedia.org/wiki?curid=369393", "title": "Konsolidace", "text": "Konsolidace\n\nKonsolidace (z lat. \"con-\", dohromady a \"solidus\", pevný) znamená upevnění, ustálení, urovnání:\n\nV oblasti financí se někdy používá jako eufemismus pro zahlazení nevymahatelných dluhů (viz Konsolidační agentura), v politice jako eufemismus pro potlačení odporu a podobně (podobně jako normalizace).\n\nSlovo se v češtině objevuje až ve 20. století, a to jako převzaté. Evropské jazyky je převzaly z latiny, v angličtině je poprvé doloženo kolem roku 1512. \n"}
{"id": "369394", "url": "https://cs.wikipedia.org/wiki?curid=369394", "title": "Piazza dei Miracoli", "text": "Piazza dei Miracoli\n\nPiazza dei Miracoli () je náměstí v italské Pise, na kterém se nachází jedny z nejvýznamnějších italských památek. Jedná se o šikmou věž, baptisterium a dóm. Název náměstí pochází z pera italského spisovatele a básníka Gabriela d'Annunziho. Náměstí bylo v roce 1987 prohlášeno za kulturní památku světového dědictví.\n"}
{"id": "369402", "url": "https://cs.wikipedia.org/wiki?curid=369402", "title": "Melamin kyanurát", "text": "Melamin kyanurát\n\nMelamin kyanurát, též známý jako adiční sloučenina melamin—kyselina kyanurová nebo komplex melamin—kyselina kyanurová, též také 1,3,5-triazin-2,4,6(1H,3H,5H)-trion, je krystalový komplex tvořený směsí melaminu a kyseliny kyanurové v poměru 1:1. Tato látka není solí, byť se označuje nesystematickým názvem melamin kyanurát. Komplex je držen pohromadě extenzivní dvourozměrnou sítí vodíkových vazeb mezi oběma sloučeninami, podobně jako tomu je u párování bází DNA. Melamin kyanurát vytváří z vodných roztoků paprskovité krystaly a byl prokázán jako původce toxicity v případech kontaminace čínských potravin a amerického krmiva.\n\n"}
{"id": "369403", "url": "https://cs.wikipedia.org/wiki?curid=369403", "title": "EURO-CESTY", "text": "EURO-CESTY\n\nEURO-CESTY je název mezinárodního projektu drážní dopravy v severozápadních Čechách, zejména vlakotramvajového systému na Mostecku, který byl navržen z iniciativy Dopravního podniku měst Mostu a Litvínova za účasti Českých drah a. s.\n\nProjekt počítal se zahrnutím meziměstské tramvajové tratě Most – Litvínov, propojením mezi tramvajovou a železniční sítí v Litvínově, železniční trati č. 135, t. j. tzv. Moldavské horské dráhy, včetně obnovení přeshraničního úseku a pokračování systému na německém území do Holzhau a Freibergu.\n\nDále projekt počítal s výstavbou nové dvojkolejné trati Most – Žatec podél silnice I/27 přes nové průmyslové zóny Joseph v Havrani a Triangle na bývalém vojenském letišti Žatec (tato nová trať měla z nynější meziměstské tramvajové trati odbočovat u zastávky Most DP). Stoupání nové trati má v Havrani dosahovat až 67 ‰. Nejvyšší traťová rychlost mimo ulice se předpokládala 100 km/h, minimální interval ve špičce 15 minut, investiční náklady necelé 3 miliardy. Na trati Most – Žatec se počítalo jak s provozem osobních vlakotramvají, tak i nákladní železniční dopravy. V roce 2003 zamýšlely České dráhy zahájení provozu v roce 2011.\n\nDo projektu Euro-cesty bylo zahrnuto i řešení dopravy na dalších tratích v oblasti, mimo jiné trať 137 Chomutov – Vejprty s pokračováním do Německa, po níž by bylo zajištěno spojení mezi průmyslovými oblastmi Mostu a Chemnitz.\n\nV současné době se již projekt dále nesleduje. Rozvoj průmyslových zón na Mostecku a Žatecku zdaleka nezaznamenal takový boom, jak bylo kdysi politiky prezentováno. Navíc kvůli hospodářské krizi dochází k útlumu výroby i v některých podnicích, které zde byly z původního obřího záměru skutečně realizovány.\n\nZ hlediska kolejového napojení zóny Triangle existovala 8 km dlouhá železniční vlečka ze stanice Postoloprty do prostoru bývalého vojenského letiště. Ta však byla místo plánované rekonstrukce snesena kolem roku 2007.\n\nMyšlenky nové trati mezi Mostem a Žatcem se poprvé objevila ve studii firmy SUDOP objednané Českými drahami a Ministerstvem dopravy ČR z grantu italské vlády. Mostecký dopravní podnik pak z pověření Ústeckého kraje zajistil studii proveditelnosti vedení dráhy přes zamýšlené průmyslové zóny. Příspěvek na studii proveditelnosti poskytla i Hospodářská a sociální rada Mostecka.\n\nÚstecký kraj i vládní zmocněnec se k projektu stavěli vstřícně. Předmětem dalšího jednání je, kdo by měl být hlavním investorem. Do této role se v roce 2005 nabízela SŽDC. Počítalo se s různými zdroji financování, očekáván byl i významný podíl dotací z fondů EU. Přispět měl stát, Ústecký kraj, města, průmyslové podniky a další podnikatelské subjekty.\n\n"}
{"id": "369407", "url": "https://cs.wikipedia.org/wiki?curid=369407", "title": "Kostel svatého Matěje", "text": "Kostel svatého Matěje\n\nKostelů zasvěcených svatému Matěji je více:\n\nČesko:\n\nV zahraničí pak například:\n\n\nNěkdy jsou jako kostel sv. Matěje omylem uváděny některé kostely ve skutečnosti zasvěcené sv. Matoušovi – např. v Dobroměřicích, Dolanech, Fryšavě pod Žákovou horou, Heršpicích, Hradíšťku, Jedlové v Orlických horách, Lipolticích, Míčově, Michalovicích, Nové Lhotě, Pnětlukách, Postřelmově, Prackovicích nad Labem, Přečaplech, Stříteži nad Ludinou, Štěpánově, Třeboníně a v polské Ohrazené.\n\nMatyášův chrám v Budapešti – také někdy uváděn jako kostel sv. Matěje, ve skutečnosti je tak nazýván v upomínku na uherského krále Matyáše Korvína a je zasvěcen Nejsvětější Panně Marii\n\n"}
{"id": "369412", "url": "https://cs.wikipedia.org/wiki?curid=369412", "title": "Narcismus", "text": "Narcismus\n\nNarcismus nebo také narcisismus charakterizuje v běžné řeči člověka s přehnaným obdivem sám k sobě, s arogantním vystupováním a nedostatkem pochopení pro druhé, které chápe jen jako nástroje pro vlastní cíle. V patologickém kontextu se jedná o narcistickou poruchu osobnosti (anglicky \"narcissistic personality disorder\" (NPD)) – jev, kterým se zabývá klinická psychologie. Narcismus se dá léčit psychologickou terapií a v krajních případech je někdy nutná i hospitalizace postiženého.\n\nNarcismus je velmi často spojen s duševními poruchami. Lidé trpící narcismem nebo lidé s narcistickými sklony mají obecně sklon k dalším duševním poruchám, včetně například poruch příjmu potravy, deprese nebo jiných osobnostních poruch. Problémem je, že jedinci s těmito poruchami si zvláštnost svého chování často neuvědomují, vnímají je jako \"sobě vlastní\" zvnitřněné představy o sobě (nebo o druhých), které ovšem neodpovídají jejich opravdovému vrozenému vnitřnímu já (nebo opravdovému já druhých osob). Lidé s narcistickou poruchou se chovají velmi zvláštně a sami balancují mezi dvojím chováním (toto balancování se označuje také jako \"narcistní nerovnováha\"). Někteří se chovají jako perfektní, nejlepší a nepřekonatelní. Mají velké sebevědomí. Někteří se zase chovají velmi nejistě, cítí se, jakoby byli k ničemu a jako úplné nuly. Odtud plyne také rozdělení narcistické poruchy na dva polární typy. Jedinci trpící touto poruchou jsou většinou nešťastní a nespokojení lidé, kteří pořádně nedokážou vnímat ani sami sebe. Odtud plyne, že se obtížně porovnávají s druhými - buď se vidí \"nad někým\" (jsem lepší než on) nebo \"pod někým\" (jsem horší než on) a odtud odvozují další představy o druhých jako \"buď je někdo se mnou, nebo proti mně\" (pro narcistu neexistuje nic mezi tím), mají problém s viděním sebe i druhého jako rovnocenných partnerů. Mají sklony idealizovat nebo naopak devalvovat a ponižovat druhé lidi kolem sebe a v okolí (tím, koho vnímají jako lepšího, nad sebou nebo proti sobě, se cítí být neustále ohroženi, a tím, koho vnímají jako horšího, pod sebou nebo s nimi vnímají často jako sobě podřadnou nulu, která nikdy nemůže dosáhnout jejich vlastní velkoleposti a která se jim proto musí vždy ve všem podřídit, jinak bude narcistou bez milosti odvržena (zničena, vyhnána atd.) jako bezvýznamný červ).\n\nProtože pořádně neznají ani sebe, ani druhé takové, jací v jádru doopravdy jsou, často tzv. krouží jen kolem sebe a do svých plánů většinou nezahrnují žádné další osoby, a když, tak zpravidla jen krátkodobě, a to do té doby, než si vyjasní, zda je jich druhý hoden, nebo ne (u přehnaně sebevědomého polárního typu), případně (u nesebevědomého polárního typu), zda jsou oni hodni druhého, kterého si zpočátku idealizují, nebo ne. Pokud vstupují ve vzájemné vztahy, většinou se právě dva protikladné polární typy narcistické osobnosti až magneticky přitahují (každý hledá u druhého jako \"doplnění sebe\" právě to, co sám u sebe postrádá) a může se stát, že spolu ve vztahu navzdory všem předpokladům vydrží i dlouhodobě, nicméně ani jeden z nich v něm ve skutečnosti není opravdu šťastný a spokojený (tito dva žijí spíše vedle sebe jako dva cizinci než spolu jako důvěrně známí rovnocenní partneři). Sebevědomý typ neustále znemožňuje nesebevědomému typu se plně osvobodit a rozvinout u sebe málo nebo úplně nerozvinuté (případně potlačené) části svého pravého já, zatímco nesebevědomý typ si vlivem vztahu s příliš sebevědomým typem, který ho neustále ponižuje, myslí, že není schopen se bez pomoci sebevědomého typu (který naopak od nesebevědomého vyžaduje neustálý obdiv) o sebe postarat. Tím se oba vzájemně neustále udržují v šachu a brání druhému se osamostatnit a rozvinout své pravé já ze strachu, že budou opuštěni a sami (bez pomoci druhého) nepřežijí. Pozice, kdo je ve vztahu ten sebevědomější, se můžou různě měnit a střídat podle situace. Neplatí, že co narcista, to jeden polární typ, spíše je třeba vnímat každého narcistu tak, že v rámci jeho osobnosti kooexistují oba polární typy a podle vzniklé situace jeden z nich zrovna převáží nad druhým (např. je někdo v zaměstnání \"velký šéf\", zatímco doma \"podpantoflák\").\n\nV poslední době se velmi spekuluje o tom, zda může být narcismus brán jako životní styl. Životní styl a psychická porucha se navzájem nevylučují. Ale lidé, kteří jsou prostě jen egocentričtí, povyšují se nad ostatními a chovají se arogantně, dokážou odhadnout jakousi hranici. Pokud by ji překročili, budou tím trpět oni sami, ale hlavně lidé v jejich okolí. Lidé, kteří mají diagnostikovanou narcistickou poruchu, si svoje chování neuvědomují, takovou hranici nevidí a nejsou ji schopni ani najít.\n\nNázev pochází z řecké báje, podle níž krásný mladík Narkissos (\"Narcissus\") odmítl lásku nymfy Echo a její sestry ho proklely. Zamiloval se do své vlastní krásy a prohlížel si ji ve studánce,\naž do ní spadl a utopil se; bohové ho pak proměnili v květinu (narcis). Klasické zpracování této báje pochází od latinského básníka Ovidia (43 př. n. l. - 17/18 n. l.) ve sbírce Proměny (Metamorfózy).\n\nVelký lékařský slovník definuje narcismus jako sebelásku. Narcistická porucha osobnosti se dle něj projevuje přehnanými představami jedince o vlastní důležitosti a privilegovanosti, a to i bez ohledu na skutečné výsledky jednání. Častým projevem je i arogantní chování a nedostatek empatie.\n\nLidé trpící narcistickou poruchou osobnosti se primárně snaží svému okolí dát najevo svou nadřazenost a myšlenou dokonalost. Daný jedinec věnuje sobě více pozornosti než světu, a to pak má negativní dopad na jeho vztahy a život. K tomu využívají falešných citů či přetvářky. Hlavním tématem jejich hovorů jsou oni sami a jejich údajně přínosné činnosti. Na kritiku reagují lhostejností nebo hněvem. Ve vztazích vyžadují bezmezný obdiv od partnera, o jeho city se však nestarají. Nemají dostatek empatie.\n\nJe však pro ně těžké mezilidské vztahy vůbec navodit. Běžně jsou tito lidé uzavřeni citům. Ačkoliv vyhledávají kontakt s opačným pohlavím, často se bojí závazků, kvůli možnosti zklamání či selhání. V započatém vztahu však milují bezpodmínečně, problémem je, že si nepřipouští, že by mohl partner milovat i je, protože to ze své dětské zkušenosti považují za nemožné. Přesto právě oni potřebují cítit, že jsou milováni. Myslí si, že toho nejlépe dosáhnou právě skrze své výsledky, které z toho důvodu nadnášejí. Stejně dětsky naivní jsou též v očekávání, že úspěch nebo patřičné výsledky se \"jakýmsi spadnutím z nebe\" k nim dostaví samy, protože si to zkrátka zaslouží, aniž by se o to nějak významněji přičinili nebo zasloužili vlastním úsilím. Jejich dětská naivita se projevuje též v rámci tzv. narcistického snění o \"ideální (dokonalé a bezchybné) lásce\" nebo \"ideálním (dokonalém a bezchybném) světě\", \"ideálním (dokonalém a bezchybném) člověku nebo partnerovi\", \"ideální (bezchybné a dokonalé, ve skutečnosti však často pouze povrchní a vnější) kráse\" (narcisté často nadměrně dbají o svůj zevnějšek na úkor rozvoje svých vnitřních kvalit) apod. Z této naivní představy pak někteří z nich odvozují nutnost být přehnaně perfekcionističtí a neomylní za každou cenu, aby vysněného (nicméně neralistického) ideálu bylo jednoho dne nakonec dosaženo. Sami sebe pak v úsilí o dosažení tohoto neralistického ideálu vnímají též jako dokonalé, pro okolí se však stávají vyžadováním přehnaného perfekcionismu i u druhých a za každou cenu až nesnesitelnými. Pokud ovšem u narcisty propukne deprese, dochází k druhému extrému, kdy o svůj zevnějšek i to, jak působí na okolí, dotyčný vůbec nedbá (např. se nemyje, nedbá o čistotu svého ošacení, neuklízí, nejí nebo se naopak přejídá, utíká k alkoholu, drogám nebo jiným návykovým látkám a závislostem, vyhýbá se škole nebo práci apod.). Narcisté většinou vyhledávají odbornou psychologickou nebo psychiatrickou pomoc až kvůli možným doprovodným projevům narcismu, jako jsou poruchy příjmu potravy, těžká deprese nebo jiné poruchy, do té doby jim (a často i jejich okolí) jejich chování nepřipadá zvláštní natolik, aby kvůli němu samotnému tuto pomoc vyhledali.\n\nAmerická příručka pro diagnózu duševních chorob DSM určuje narcismus devíti příznaky, přičemž skutečná porucha nastává, pokud je splněno aspoň pět z nich:\n\nV psychologii znamená strukturální poruchu osobnosti, při níž člověk přehnaně oceňuje sám sebe a stejné hodnocení vyžaduje i od svého okolí, které se snaží ovládat a využívat, závidí druhým jejich úspěchy a podobně. Podobně jako u hraniční poruchy osobnosti se jedná o preoidipální vývojovou poruchu, která vzniká zejména vlivem frustrujících zážitků dítěte ve vztahu mezi dítětem a matkou (nebo jinou primární vztahovou osobou). Vzniká tedy v době, kdy se dítě (poruchou postižený jedinec) ještě nachází v symbolickém světě matky a zatím neudělalo (nebo za nepřítomnosti otce nebo jiné podobné vztahové osoby ani nemohlo udělat) krůček do symbolického světa otce (tedy triadického vztahu). Ten by se za příznivých okolností mohl rozvinout ve prospěch dítěte a rozvoje jeho pravého potenciálu a v neprospěch přehnaného, nerealistického nebo jinak pokřiveného očekávání matky nerespektující pravé já dítěte a specifika jeho normálního zdravého vývoje. Protože důležitým úkolem otcovské postavy v triadickém vztahu je nastavování hranic dítěti, projevuje se u člověka trpícího narcismem mimo nedostatečně rozvinutého pravého já v pozdějším životě také nedostatečně rozvinutá schopnost nastavovat si a udržovat hranice vůči vnějšímu světu a v extrémním případě u jedince propukne hraniční porucha osobnosti. \n\nPokud v této vývojové fázi selže i otcovská postava, lze nepříznivý vývoj případně dále vyrovnávat a kompenzovat alespoň příznivým působením a podporou pravého potenciálu a zdravého vývoje a rozvoje jedince ze strany širší rodiny, kolektivu přátel, učitelů a vychovatelů, terapeutů, partnera, známých, kolegů, nadřízených nebo jiných důležitých osob v životě jedince až do jeho smrti. Případně co nejsou schopny vykompenzovat přímo přítomné vztahové osoby v životě jedince, lze kompenzovat vlastním úsilím o seberozvoj nebo tvořivostí, popř. biblioterapií, muzikoterapií, arteterapií apod.\n\nPodle Jana Poněšického tato porucha může z vývojově-psychologického hlediska propuknout vlivem následujících 3 faktorů:\n\nTypickými projevy této poruchy pozorovatelnými zvenčí jsou z hlediska chování postiženého jedince zejména vměšování (o němž jsou hluboce přesvědčeni, že je zcela oprávněné, že mají zkrátka právo nepatřičně zasahovat do životů druhých a dávat jim neustálé rady, co mají se svým životem nebo v té které situaci udělat, aniž by je k tomu někdo vyzval), přivlastňování (ve vztazích se to může projevit tak, že druhé lidi vnímají spíše jako svůj majetek a podle toho s nimi zacházejí než jako svébytné a svobody hodné osobnosti, případně si přivlastňují některé vlastnosti, výsledky nebo věci druhých, které by také chtěli mít, případně vlastnosti, výsledky, věci apod. druhých přisuzují třetím osobám, u kterých by chtěli, aby je měli také), všudypřítomná manipulace a podceňování nebo naopak nekritická idealizace sebe nebo druhých, dále egoismus, individualismus a povrchnost.\n\nV chování se projevuje též soutěživost a rivalita namísto spolupráce. Narcisté nejsou schopni poučit se z chyb (pokud v něčem selžou, neberou to jako osobní chybné posouzení výchozí situace a učinění chybných kroků k vytyčenému cíli z jejich strany, ale jako souhru nepříznivých vnějších okolností, které jim uspět znemožnily, ačkoliv oni přece \"vše\" udělali správně. Protože nevidí chyby u sebe, v další situaci opět chybně zvolený postup zopakují a jsou překvapeni, že tentokrát to opět nevyšlo tak, jak předpokládali. Myslí si, že jejich vnímání světa a jeho zákonitostí je správné, i když třeba popírá základní všeobecně ověřené přírodní zákony a logiku jako např. představa Adolfa Hitlera v díle Mein Kampf, že zlo ze světa (zejména žido-bolševismus) je nutné vymýtit ještě větším a mocnějším zlem v podobě nacismu, aby tím bylo nakonec dosaženo dobra, případně, že ke světovému pacifismu lze dospět jedině prostřednictvím války, vítězství panské rasy a podrobení si ostatních ras. Méně sebevědomé typy se při kolektivním selhání často sebeobětují a staví se do pozice obětního beránka, aby tak zachránili svého sebevědomého vůdce před zodpovědností za chyby (případně je do této role vtlačuje sám vůdce a svaluje na ně své vlastní chyby a odpovědnost za selhání). Dále nejsou schopni dlouhodobě plánovat (proto často v myšlenkách \"utíkají\" do minulosti, místo aby smysluplně a konstruktivně plánovali budoucnost) a špatně hospodaří s penězi. Ve vztazích bývají revoluční a protispolečenští - druhý je pro ně jen jakýmsi stupínkem na cestě k jejich osobnímu úspěchu, který je třeba nejprve využít a pak potopit (případně odstranit z cesty). Očekávají, že se jejich okolí bude přizpůsobovat jim a jejich přáním a představám (vidí se jako střed světa), místo aby se oni přizpůsobovali společnosti a smysluplně se do ní postupně začlenili podobně jako vyrůstající děti.\n\nV komunikaci osoby s narcismem (a obecně osoby s poruchou osobnosti) často používají podmiňovací způsob a sloveso \"muset\" (v psychiatrické hantýrce \"bychy\" a musy\"). Dalším komunikačním projevem osob s narcistickou i poruchou osobnosti obecně je tvrzení, po kterém následuje tvrzení, které je v rozporu z tvrzením původním (narcisté i osoby s jinou poruchou osobnosti často používají spojku \"ale\" namísto \"a\"). Často mluví především o sobě a svých úspěších a v rozhovoru se příliš nebo vůbec nezajímají o druhé, leda že by to jim samotným přineslo nějaký prospěch. Vedou spíše monology než dialogy. Tón jejich řeči je většinou monotónní a/nebo rigidní.\n\nVnitřně trpí silnými pocity osamělosti a prázdnoty. Často zažívají také pocit jakoby \"tíhy celého světa\" na svém těle a pocity napětí.\n\nPsychologie Sigmunda Freuda rozlišila dvojí význam pojmu narcismus:\n\nPodle transakční analýzy v podání amerického psychiatra Thomase A. Harrise narcisté i osoby s poruchou osobnosti obecně balancují mezi pozicemi \"já jsem OK, ty nejsi OK\" (vnímání sebe jako nadřazeného) nebo \"já nejsem OK, ty jsi OK\" (vnímaní sebe jako podřadného) a sami nejsou schopni dospět k vývojovém kroku \"já jsem OK, ty jsi OK\" (vnímání sebe i druhého jako sobě rovných, ačkoliv je každý jiný). Alespoň částečně napravit pozici \"já jsem OK, ty nejsi OK\" nebo \"já nejsem OK, ty jsi OK\" je pak úkolem psychoterapie, pokud ji postižený nebo jeho okolí vyhledá, nebo terapie svépomocí, případně podporou okolí. Zatímco pozice \"já jsem OK, ty nejsi OK\" a \"já nejsem OK, ty jsi OK\" jsou podle Harrise nevědomé, jsou založeny na emocích nebo dojmech a nejsou upraveny pomocí vnějších informací, pozice \"já jsem OK, ty jsi OK\" je založena na myšlence, víře a odvaze k činům a je výsledkem vědomého verbálního rozhodnutí, může zahrnovat nejen znatelně větší množství informací o člověku a jeho okolí, ale také dosud neuskutečněné alternativy, které existují v abstraktních myšlenkách náboženství a filosofie. Zdravě se vyvíjející dítě k pozici \"já jsem OK, ty jsi OK\" (tedy reciprokému mezilidskému vztahu) podle Harrise dospívá po 3. roce věku. Zatímco pozice \"já nejsem OK, ty jsi OK\" nebo \"já jsem OK, ty nejsi OK\" mají co do činění s \"proč\", pozice \"já jsem OK, ty jsi OK\" s \"proč ne?\" Nastupuje tedy, když naše chápání OK není vázáno pouze na naši osobní zkušenost, protože ji můžeme přetransformovat do abstrakce mající smysl pro všechny lidi. Úkolem psychoterapie nebo podpory okolí vůči osobám, které dospěly pouze do pozice \"já nejsem OK, ty jsi OK\" nebo \"já jsem OK, ty nejsi OK\" je opakovaně je vystavovat situacím, ve kterých si mohou dokázat, že mají cenu samy pro sebe i pro ostatní (aby měly přiměřený pocit sebehodnoty a zažívali pocity kompetence) i bez vyvyšování se nad nebo podřazování se pod ostatní a potřeby neustálého potvrzování své hodnoty od okolí. Další pozice, ke které dítě může během prvních 3 let vývoje dospět a kterou si může zafixovat až do dospělosti, je pozice \"já nejsem OK, ty nejsi OK\", typická pro autismus. Zatímco pozice \"já jsem OK, ty nejsi OK\" může v extrémních případech vést až ke zničení objektu (např. ve formě vraždy (včetně vraždy a vyvražďování masového jako např. za holocaustu nebo při pronásledování křesťanů) nebo rituální oběti v podobě obětního beránka), pozice \"já nejsem OK, ty jsi OK\" ke zničení sebe (např. ve formě sebepoškozování nebo sebevraždy), pozice \"já nejsem OK, ty nejsi OK\" ke zničení sebe i objektu (např. ve formě hromadné sebevraždy, jak se to stává např. u různých sekt), pozice \"já jsem OK, ty jsi OK\" vede ke vzájemné spolupráci subjektu a objektu a ke konstruktivní (už ne destruktivní) hře mezi subjektem a objektem.\n\nHoubová, Praško, Preiss a Herman rozlišují podle výše uvedených extrémních projevů narcismu dva polární typy narcistické poruchy osobnosti:\nU tohoto typu je podle kognitivně-behaviorálního modelu narcistické poruchy patrné jádrové přesvědčení o sobě \"Jsem méně než druzí\" a jádrové přesvědčení o druhých lidech \"Druzí jsou lepší\".\n\nU tohoto typu je podle kognitivně-behaviorálního modelu narcistické poruchy patrné jádrové přesvědčení o sobě \"Jsem více než druzí\" a jádrové přesvědčení o druhých lidech \"Druzí jsou horší\". Od tohoto přesvědčení si narcista odvozuje předpoklady jako \"Jsem výjimečný, lepší než druzí, běžná pravidla pro mě neplatí\", \"Když se mnou druzí zacházejí normálně, znamená to, že si o mně myslí, že jsem horší\", \"Druzí musejí uspokojovat moje potřeby\", \"Druzí nemají právo mě kritizovat\", \"Jsem originál, a protože jsem něco lepšího, mám nárok na zvláštní zacházení a privilegia\".\n\nOba polární typy mají nedostatečně rozvinuté strategie týkající se zvládání afektů, reciprocity, sdílení, empatie, uvědomování si vlastních kognicí a indentifikace se skupinou (u sebevědomého typu se to projevuje tak, že se snaží za každou cenu vyčnívat nad skupinou, u méně sebevědomého typu se to projevuje např. jako schovávání se za skupinu, bojí se vystupovat sám za sebe, ustupuje druhým). Mezi nadměrně rozvinuté strategie u narcistických osob patří sebezdůrazňování, soutěživost a přecitlivělost. Narcisté nejčastěji zaměřují svou pozornost na porovnávání se s druhými a (možnou) kritiku od okolí. Mezi jejich nejčastější způsoby zpracování informací patří nekritické přeceňování sebe (hlavně u typu tlustokožec) a projektivní identifikace. Mezi jejich typické projevy v chování patří soutěživost a vyžadování zvláštního zacházení (např. si myslí, že jsou oprávněni dělat jen to, co je baví nebo co dělat chtějí, a ostatní povinnosti, tedy ty, které je nebaví nebo je dělat nechtějí, zanedbávat, případně očekávat a vyžadovat, že je někdo udělá za ně).\n\nTermínem narcistické obrany (srov. též obecnější pojem obranné mechanismy) jsou označovány charakteristické procesy, jejichž prostřednictvím jsou ve vědomí narcistů udržovány idealizované aspekty já zatímco veškerá omezení já jsou potlačována. Narcistické obrany jsou obvykle velmi rigidní a totalistické. Často jsou poháněny vědomými nebo nevědomými pocity studu a viny. Mezi vzorce chování narcisů patří gaslighting, což je psychická manipulace, pomocí které se narcis snaží přesvědčit druhé o svém zveličeném a idealizovaném sebeobrazu.\n\nLehká míra narcismu je přirozená u všech lidí a také zdravá; pokud překročí únosnou mez, jedná se o poruchu osobnosti. Příčinou poruchy může být opakované selhání v dětství, kdy si poté jedinec vytvoří zidealizovanou představu o vlastním Já. Tito lidé jsou poté neschopni sebeironie, tj. dělat si legraci sami ze sebe.\n\nNarcistická porucha osobnosti se řadí mezi tzv. rané vývojové poruchy osobnosti, tedy k těm, které vznikají v útlém dětství. Příčina vzniku poruchy není dodnes zcela známa. Ví se jen, že vzniká v útlém dětství a příčina vzniku problému je v rodině. Pokud je dítě neustále chváleno a přechvalováno, jedinec si v sobě vytvoří nadřazenost nad ostatními a vytvoří si v sobě jakousi iluzi, že je nejlepší a nejhodnější. Děti svým rodičům věří, když jim říkají, že jsou nejlepší a nejhodnější. Takové dítě pak předpokládá, že ho takového bude brát i kolektiv a lidé v jeho okolí. Takoví jedinci pak na sebemenší chybu nebo kritiku reagují hystericky, vidí v ní osobní motivy a spiknutí. Problém je v tom, že děti pak obtížně navazují kontakty a vztahy a v tom horším případě to nepovažují ani za potřebné.\n\nNarcismus se paradoxně může vyvinout i tím, že je jedinec v dětství deptán, ponižován a dostává se mu málo lásky a pozornosti. Dítě si pak vytvoří jakýsi svůj vlastní svět, ve kterém se považuje za dokonalého a všichni kolem něj mu chtějí jen ublížit. Bezohlednost a představa, že si jedinec vystačí sám, jsou typickými znaky pro takto nemocné lidi. Jedinec si vytvoří obranu proti světu a nedokáže si připustit, že ho může mít někdo rád nebo milovat. Nemusí přitom jít vůbec o zanedbání péče rodiči, ale jen o nenaplnění představ dítěte o podobě péče. Častěji tato porucha potkává chlapce.\n\nLéčbou může být psychoterapie či psychoanalýza, pro regulaci doprovodných psychických problémů a poruch též farmakoterapie. Terapeut pacientovi ukazuje iluze, které si o sobě vytvořil, postupně mu buduje odolnost ke kritice a učí ho sebeironii. Navíc narcisové jen ve výjimečných případech vyhledávají lékaře. Málokdy přesvědčíte člověka, že celý jeho život a dětství se ubíral špatným směrem. Pokud by však narcista chtěl opravdu radikálně změnit svoje chování a svoji osobnost, mohlo by to mít naopak i negativní dopad v podobě vzniku dalších, ještě závažnějších psychických poruch.\n\nV sociologické teorii rozdělení narcistických osobností na dva polární typy zhruba odpovídá společenský vztah označovaný jako \"dialektika pána a raba\". Jako vzorec pro výklad individuálního sebevědomí, intersubjektivity a nejpůvodnějšího společenského vztahu, který použil Georg Wilhelm Friedrich Hegel ve svém díle \"Fenomenologie ducha\" (\"Phänomenologie des Geistes\", 1809). Ještě ne lidští tvorové se střetnou v boji o uznání vlastní svrchovanosti a důstojnosti, které sami druhým odpírají (podle J.G. Fichta je uznáním konstituována intersubjektivita). Střet, který je založen na procitnutí antropogenních tvorů k lidské úrovni života, vrcholí v boji na život a na smrt, v němž jedno individuum setrvá na svém požadavku navzdory nebezpečí ztráty života, zatímco druhé se vzdá. Tak vznikne vztah pána a raba, který nedovoluje, aby se lidé navrátili k živočišné úrovni života. Z hlediska smyslu celého procesu jde však o ne zcela naplněné sebevědomí na obou stranách. Pán, který pohrdl životem a nutí nyní raba k práci pro uspokojení vlastních potřeb, představuje heroicko-parazitní sebevědomí, rab, který se v okamžiku smrtelné úzkosti vzdal, avšak dospěl duchovně rovněž k lidskému sebevědomí, představuje sebevědomí pracovní a produktivní. Zatímco panské sebevědomí není schopno dalšího vývoje, je rab tvůrcem materiálních statků i nositelem vnitřního lidského vývoje: učí se kázni (což je vyšší lidská hodnota než pánovo jednorázové pohrdnutí životem), nabývá zkušenost o samostatnosti vnějších věcí, ale i o možnosti jejich utváření, a posléze dochází k přesvědčení, že určujícím principem světa je ideální princip, který spatřuje ve vůli pána. Druhou složkou jeho sebevědomí je ovšem uspokojení z vlastního díla, takže jeho sebevědomí je rozporné („nešťastné sebevědomí“). Posléze dochází k tomu, že vztah „pán – rab“ se obrací, protože pán se stane více závislým na rabovi než rab na pánovi. Proto dochází nutně k zrovnoprávnění raba. (tj. v Harrisově terminologii vytvoření reciprokého vztahu \"já jsem OK, ty jsi OK\", ve kterém se původní pán a původní rab již nenadřazují ani nepodřazují či nepodřizují, ale spolupracují a tvoří, tj. jsou oba vítězové původně konfliktní situace, nedělí se již na vítěze a poražené).\n\nV rovnoprávném vztahu \"já jsem OK, ty jsi OK\" lze podle \"koncepce panství\" Maxe Webera nastolit \"panství legální\" namísto primitivnějších \"panství charismatického\" (spočívá ve víře v mimořádné kvality a nevšední vlastosti vůdce, rozsah vůdcovi libovůle je takřka neomezený, tudíž je tento typ panství značně labilní), nebo \"panství tradičního\" (je založeno na osobních vztazích mezi vládcem, jeho správním aparátem a ovládanými, je silně konzervativní, rozsah libovůle vládců zůstává značný, vládce zasahuje do života poddaných, sloužících i členů široké domácnosti, pánova libovůle znemožňuje těm, kdo by chtěli podnikat, dlouhodobou kalkulaci, hospodářství v tomto typu panství stagnuje, i když ojediněle je možný závratný vzestup úspěšného spekulanta či dobrodruha). \"Panství legální\" naproti tomu spočívá na víře v platnost neosobních zákonů. Tyto zákony se vztahují stejně tak na držitele moci, jako na její objekty. Poslušnost se týká právních norem, nikoli osob, které právo vykonávají. \n\nOsou tohoto pantsví je byrokracie, která plní vůči státu podobné funkce, jaké plnili patrimoniální úředníci vůči svému pánovi. Byrokracie spravující stát podle neosobních předpisů ukončuje libovůli tradičních panovníků. Podnikatelé v tomto typu panství mohou svoji činnost racionálně kalkulovat ze znalostí všech platných norem a předpisů. Byrokracie demokratizuje společnost, neboť zaručuje všem rovnost před správními rozhodnutími, anuluje privilegia a odbourává lokální zvláštnosti. Hrozí ovšem, že se samotná byrokracie může změnit v další privilegovanou kastu uzurpující nová práva stavovského typu (čímž se společnost vrátí opět do stavu rozdělení na privilegované \"pány\" (v teorii nacismu též jako panská rasa) a neprivilegované \"raby\")..\n\nPro skupiny nebo společnosti orientované narcisticky je typická konformita, uniformita (např. stejnokroje) a poslušnost jednotlivců nebo mas vůči svým vládcům namísto diverzity, originality a vzájemné diskuse a domluvy.\n\n\n\n"}
{"id": "369414", "url": "https://cs.wikipedia.org/wiki?curid=369414", "title": "Ásif Alí Zardárí", "text": "Ásif Alí Zardárí\n\nÁsif Alí Zardárí (sindhsky, urdsky: آصف علی زرداری) (* 26. července 1955) je bývalým prezidentem Pákistánu v letech 2008 až 2013. Spolu se svým synem Bilawalem Bhutto Zardarím je předsedou Pákistánské lidové strany.\n\nZardárí je vdovec, jeho manželka a bývalá premiérka Bénazír Bhuttová byla zabita 27. prosince 2007.\n\nPochází z pákistánské provincie Sindh. V roce 1987 se oženil s významnou pákistánskou političkou Benazír Bhutovou. Poté, co se stala Benazír Bhutová v roce 1988 poprvé pákistánskou premiérkou, vzrostla i jeho osobní moc. Po odvolání Benazír Bhutové v roce 1990, byl i Zardárí kritizován za korupční chování, které přispělo k pádu její vlády.\n\nV roce 1993 se Benazít Bhutová dostala opět do čela pákistánské vlády a Zardárí se stal důležitým členem jejího kabinetu. V té době vzrostlo napětí mezi ním a bratrem Bhutové, ten byl zavražděn v roce 1996. Pár měsíců poté skončila i druhá vláda Benazír Bhutové a Zardárí byl zatčen za vraždu bratra Bhutové a také z korupčních skandálů.\n\nZ vězení byl propuštěn v roce 2004 a odjel do exilu v Dubaji. Do Pákistánu se vrátil v roce 2008 po zavraždění Benazír Bhutové. Po ní se stal předsedou Pákistánské lidové strany a v roce 2008 i prezidentem Pákistánu. Poté byl zproštěn ze všech trestních obviněních.\n\nJeho snahy o omezení pravomoci soudů, vedly k masovým demonstracím vedených dlouholetým politickým rivalem rodiny Bhutů umírněným islamistou Navázem Šarifem. Za jeho prezidentství došlo i ke zvýšení teroristických útoků v zemi.\nV roce 2013 jeho strana drtivě prohrála volby s Navázem Šarifem a krátce poté skončil jako prezident Pákistánu.\n\n\n"}
{"id": "369415", "url": "https://cs.wikipedia.org/wiki?curid=369415", "title": "Zéta", "text": "Zéta\n\nZéta (majuskulní podoba Ζ, minuskulní podoba ζ, řecký název Ζήτα) je šesté písmeno řecké abecedy. V systému řeckých číslovek má hodnotu 7. V moderní řečtině reprezentuje znělou alveolární frikativu ().\n\nVyvinulo se z ní písmeno 'Z' v latince a písmeno 'З' v cyrilici. Protože v latině se toto písmeno, stejně jako Y, používalo pouze pro přepis řeckých slov, byla obě tato písmena zařazena až dodatečně na konec abecedy.\n\npísmene 'ζ' se používá například jako symbolu pro\n\nV Unicode je podporováno jak \n\nV HTML je možné je zapsat pomocí &#918; respektive &#950, případně pomocí HTML entit\n&Zeta; respektive &zeta;. \n\nV LaTeXu je možné minuskulní zéta napsat pomocí příkazu codice_1, pro majuskulní formu se používá písmeno 'Z' z latinky.\n"}
{"id": "369417", "url": "https://cs.wikipedia.org/wiki?curid=369417", "title": "Zeta", "text": "Zeta\n\nZeta může být:\n\n\n"}
{"id": "369420", "url": "https://cs.wikipedia.org/wiki?curid=369420", "title": "Anotace", "text": "Anotace\n\nAnotace (z lat. \"ad\"-, k a \"notare\", poznamenat) znamená pomocnou nebo dodatečnou, obvykle písemnou informaci, přidanou k nějakému dokumentu (textu, obrazu, filmu atd.) a vztahující se k němu.\n\nAnotace můžeme rozlišit podle toho, zda\n\nAnotace mohou mít formu:\n\nV lingvistice se anotací často míní doplnění původního textu o slovní rozbor každého jeho slova. Soubory takto anotovaných textů tvoří korpusy a jsou důležitou pomůckou počítačové lingvistiky, při tvorbě strojových překladů a podobně.\n\nSestava anotací k dokumentům určitého tématu tvoří anotovanou bibliografii.\n\nÚplně nové možnosti anotací se nabízejí na webu, kde je možné nad původními dokumenty vytvářet nejen diskusní stránky, ale i jednu nebo několik vrstev anotací, například pro různá společenství uživatelů, pro různé zájmové skupiny a podobně. Webové anotační systémy bývají součástí standardních vyhledávačů a browserů, nabídkových stránek internetových knihkupectví a podobně. Pro tyto účely už existuje i speciální software, například:\n\n\n\n"}
{"id": "369421", "url": "https://cs.wikipedia.org/wiki?curid=369421", "title": "Tamarine Tanasugarnová", "text": "Tamarine Tanasugarnová\n\nTamarine Tanasugarnová (* 24. květen 1977, v Los Angeles, Kalifornie, USA) je bývalá thajská profesionální tenistka. Ve své dosavadní kariéře vyhrála 3 turnaje WTA ve dvouhře a 7 turnajů ve čtyřhře.\n\nTamarine Tanasugarnová se zúčastnila 45 zápasů týmového Fed Cupu za tým Thajska s bilancí 34-13 ve dvouhře a 7-9 ve čtyřhře.\n\n\n"}
{"id": "369425", "url": "https://cs.wikipedia.org/wiki?curid=369425", "title": "Epsilon", "text": "Epsilon\n\nEpsilon nebo Epsílon (majuskulní podoba Ε, minuskulní podoba ε, novořecký název Έψιλον, starořecký ἒ ψιλόν) je páté písmeno řecké abecedy. V systému řeckých číslic má hodnotu 5.\n\nVyvinulo se z něj písmeno „E“ v latince a písmeno „Е“ v cyrilici.\n\npísmene „ε“ se používá například jako symbolu pro\n\nV Unicode je podporováno jak \n\nV HTML je možné je zapsat pomocí &#917; respektive\n&#949, případně pomocí HTML entit\n&Epsilon; respektive &epsilon;.\n\nV LaTeXu je možné minuskulní epsilon napsat pomocí příkazu\ncodice_1 (formula_1) popř. codice_2 (formula_2), pro majuskulní formu se používá písmeno „E“ z\nlatinky.\n"}
{"id": "369428", "url": "https://cs.wikipedia.org/wiki?curid=369428", "title": "Saturn (bůh)", "text": "Saturn (bůh)\n\nSaturn, latinsky Saturnus, byl římský bůh zemědělství, sklizně a času. Jeho řeckým protějškem je Kronos. Byl synem Caeluse a Terry tedy Úrana a Gaii a jeho manželkou byla bohyně Ops (v Řecku bohyně Rheia). Na Saturnovu počest se ve starověkém Římě slavily saturnálie, svátky zimního slunovratu.\n\nJe po něm pojmenována planeta Saturn ve sluneční soustavě.\n\n\n"}
{"id": "369431", "url": "https://cs.wikipedia.org/wiki?curid=369431", "title": "13 (číslo)", "text": "13 (číslo)\n\nTřináct je přirozené číslo následující po 12 a předcházející 14. Římskými číslicemi se 13 zapíše jako XIII.\n\nTřináct je šesté prvočíslo, dalším v pořadí je sedmnáct. Třináct je druhé Wilsonovo prvočíslo. Třináct je také pátým exponentem tvořícím Mersennovo prvočíslo (8191). Je sedmým Fibonacciho číslem, následuje ho 21. Je to i Tribonacciho číslo. Je největším číslem, jehož faktoriál je menší než 10. Je příznivým číslem a čtvrtým šťastným číslem, následuje ho 19.\n\n\n13 je atomové číslo hliníku.\n\nVe věku 13 let se z dětí stávají teenageři.\n\nČíslo 13 je v mnohých zemích považováno za nešťastné, přinášející smůlu. Chorobný strach z třináctky se nazývá triskaidekafobie. Číslo 13 se proto často vynechává v číselných řadách, například některé hotely nemívají 13. podlaží nebo sportovci nedostávají takové startovní číslo.\n\nZvláštní smůlu má přinášet pátek třináctého.\n\nRok s 13 plnými měsíci namísto 12 značil problémy pro mnichy v souvislosti s kalendářem. „Bylo to považováno za velmi nešťastnou okolnost, zvlášť u mnichů, kteří spravovali kalendář s třinácti měsíci v daném roce, a to narušilo pravidelné uspořádání církevních svátků a festivalů. Proto se třináctka začala považovat za nešťastné číslo.“\n\nTypické století má asi 37 let s 13 plnými měsíci a 63 let s 12 plnými měsíci, typicky každý třetí nebo čtvrtý rok má 13 plných měsíců.\n\nV sikhismu je 13 považováno za šťastné číslo, protože paňdžábsky se řekne \"tera\", což také znamená „Tvůj“.\n\nPředkolumbovské kultury Mezoameriky považovaly číslo 13 za posvátné – rozlišovaly např. třináct vrstev nebe.\n\n\n\n"}
{"id": "369436", "url": "https://cs.wikipedia.org/wiki?curid=369436", "title": "Neutrofilní granulocyt", "text": "Neutrofilní granulocyt\n\nNázev je odvozen od zbarvení granul, které jsou v jeho cytoplasmě. Společně s eosinofily a basofily tvoří rodinu polymorfonukleárních leukocytů. Zatímco při barvení hematoxylin-eosinem se eozinofilní granulocyt barví do červena a bazofilní granulocyt naopak do tmavě modra, cytoplasmatické granule neutrofilních granulocytů se barví neutrálně do růžového odstínu.\n\nNeutrofily se vyskytují jak v krevním řečišti tak přímo ve tkáních, kde se podílí na opsonizaci a fagocytóze antigenů (proto se dříve označovaly též jako mikrofágy) proniklých do organismu. Neutrofily se jako jedny z prvních buněk infiltrující postižené místo účastní akutní fáze zánětu. Podílejí se na likvidaci především bakteriálních infekcí, ale jsou mobilizované i v případě některých rakovin nebo při nespecifickém zánětu způsobeném vnějšímy faktory, například znečištěním ovzduší.\n\nNeutrofily migrují do zasažené tkáně na základě chemotaxe, reagují na IL-8 (Interleukin 8), C5a (malý fragment komplementového proteinu C5), Leukotrien B4 (eikosanoid, produkt metabolismu kyseliny arachidonové) a dalších chemokinů. Pomocí exkrece některých cytokinů mobilizují další složky imunitního systému.\n\nNeutrofily žijí relativně krátce a po odumření v místě zánětu tvoří dominantní část hnisu, kterému dodávají typické zbarvení.\n\nNezralé neutrofily mají jádro protáhlé, různě zakřivené. Tyto buňky označujeme jako \"tyčky\". Zralé neutrofily obsahují jádra laločnatá a segmentovaná. Nazývají se proto \"segmenty\". Tyto dvě subpopulace neutrofilů se liší mimo jiné i permeabilitou membrány, schopností adherovat nebo i tím, v jakém množství produkují kyslikové radikály.\n\nNeutrofily jsou nejpočetnější populací bílých krvinek v lidském těle, tvoří asi 50-70% všech leukocytů. Tato hodnota může být podstatně nižší u některých etnických skupin, kdy se označuje za benigní neutropenii a může mít vliv na účinnost léčby. Neutropenie, tedy nízký počet neutrofilů, může být způsobena více faktory. Může být vrozená (kongenitální), způsobená nemocí (aplastická anemie , některé druhý leukemií), nebo následkem chemoterapie.\n\nNeutrofily přítomné v krevním oběhu tvoří asi 10% celkového množství v organismu, při zánětu se pod vlivem prozánětlivých cytokinů jejich počet zvyšuje vyplavováním zásob z kostní dřeni.\n\nPoločas života neaktivovaných neutrofilů v krvi je asi 6-8 hodin. Při vycestování z krevního řečiště do místa zánětu se aktivují a žijí až 2 dny.\n\nNeutrofily se řadí mezi polymorfonukleáry, které jsou typické segmentací jádra. Ta se stupňuje postupem času - zdravý neutrofil by měl mít 3-5 laloků, nedostatek vitaminu B12 a jiné poruchy mohou způsobit hypersegmentaci. Během dospívání neutrofilu postupně mizí jadérko. Dalším typickým znakem neutrofilů jsou azurofilní granula obsahující antimikrobiální látky.\n\nCD15 je skupina povrchových molekul typických pro neutrofily, umožňujících fagocytózu a chemotaxi. Protilátky proti této skupině se využívají v diagnostice některých onemocnění, zejména v případě Hodgkinova lymfomu.\n\nCD11b patří do skupiny povrchových molekul vyskytujících se na širokém spektru bílých krvinek a umožňujících jejich migraci z krevního řečiště do místa zánětu. Samotný CD11b zprostředkovává pouze adhezi na krevní endotel, k vycestování je nutná přítomnost CD18, se kterým tvoří CR3 heterodimer .\n\nCD87 je povrchový glykoprotein navázaný na membránu pomocí GPI kotvy. Účastní se aktivace plasminogenu, který hraje roli mimo jiné v hojení poškozené tkáně, ale často se vyskytuje u nádorů a zvyšuje jejich malignitu .\n\nNeutrofily jsou velice účinné fagocyty schopné pohltit extracelulární bakterie a další částice. Pohlceného patogena likvidují buď respiračním vzplanutím, které umožňuje NADPH oxidáza a další enzymy, nebo fúzí fagosomu s granuly, obsahující antimikrobiální látky jako jsou například defensiny nebo lysozym. Neutrofily, podobně jako další fagocyty, jsou schopné rozpoznat a pohltit patogenní částici přímo, ale ve většině případů fagocytují již opsonizované částice.\n\nV procesu degranulace neutrofilů dochází k fúzi cytoplazmatických granul s membránou buňky a tím vylití jejich obsahu do extracelulárního prostoru. Zde působí jednak antimikrobiálně, ale mohou poškodit i okolní tkáň a amplifikovat tak zánětlivou odpověď. Granula se dělí na různé skupiny podle jejich obsahu. Azurofilní granula, která v neutrofilech převažují, obsahují hlavně defensiny (krátké antimikrobiální peptidy), myeloperoxidázu (enzym podílející se na respiračním vzplanutí), serinové proteázy, elastázy a kathepsin. Specifická granula, přítomná pouze u granulocytů, obsahují lysozym, NADPH oxidázu, alkalickou fosfatázu, kolagenázu, kathelicidin a další antimikrobiálně působící látky.\n\nNeutrofily stejně jako jiné buňky imunitního systému produkují řadu molekul, které slouží v rámci mezibuněčné signalizace a regulace zánětu .\n\nNeutrofilová extracelulární past, tzv. netóza je proces, při kterém neutrofil vyvrhne svůj obsah do extracelulární prostoru. Vlákna DNA neutrofilu vytvoří síť, na kterou se zachytí histony a jiné baktericidní látky, pocházející především z granul uhynulého neutrofilu. Chycený patogen je tak imobilizovaný, nemůže se dále v hostiteli šířit a postupně je zlikvidován. Takto vytvořené sítě mohou ale zvyšovat riziko trombóz, pokud jsou vytvořené v krevním řečišti a zachytí tak i krevní elementy .\n"}
{"id": "369438", "url": "https://cs.wikipedia.org/wiki?curid=369438", "title": "Žralok citronový", "text": "Žralok citronový\n\nŽralok citronový (\"Negaprion brevirostris\") je zástupcem žraločí čeledi modrounovitých. Může dosahovat délky až 3,4 metrů. Je aktivní převážně v noci a živí se především rybami. Žije ve skupinách. Patří mezi živorodé, přičemž mláďata mnohdy vyrůstají v mangrovových vodách v jakýchsi školkách.\n\nŽralok citrónový se vyskytuje hlavně podél subtropických a tropických částí atlantského pobřeží Severní a Jižní Ameriky. Tento druh byl také zaznamenán u tichomořských ostrovů Polynésie (Francouzské Polynésie), Tahiti, Cookovy ostrovy, Tonga. Preferuje tropické vody a střední hloubku.\n\nNejvětší zaznamenaná délka je 343 cm a hmotnost 183,7 kg, ale obvykle měří 2,4 až 3,1 m. Mohou být agresivní, hlavně při ochraně mláďat. V zásadě však nepředstavují pro člověka velkou hrozbu a dosud nebyl zaznamenán jediný smrtelný útok.\n\nŽralok citrónový je živorodý. Samice rodí 4 až 17 mláďat každý druhý rok v teplých a mělkých lagunách. Mláďata se musí o sebe postarat sami a zůstávají ve vodách spletitých mangrovových porostů až do věku přibližně 7 let. S rostoucí velikostí plavou mláďata dále od místa svého narození. V dospělosti při velikosti 1,5 – 2 m a ve věku od 12 do 15 let opouští mělké vody a přesouvají se do hlubších, nicméně o tomto stádiu jejich života je známo poměrně málo informací.\n\n\n"}
{"id": "369471", "url": "https://cs.wikipedia.org/wiki?curid=369471", "title": "Olověný vrch", "text": "Olověný vrch\n\nOlověný vrch (něm. \"Bleiberg\"), 802 metrů nad mořem, je hora v okrese Sokolov v Krušných horách. Leží východně od obce Bublava. Pod vrcholem je lyžařský areál s několika vleky a sjezdovými tratěmi různé obtížnosti.\n\nJméno vrchu odkazuje na výskyt olova v okolí.\n\nNa vrcholu je dřevěná chata s 16 m vysokou, osmibokou rozhlednou. Projekt pro stavbu chaty pochází z pera karlovarského architekta Karla Ernstbergera. Stavba začala v roce 1933 pod vedením stavitele Rolze z Rotavy a ještě týž rok byla dokončena, konečná podoba stavby však byla oproti původnímu plánu zjednodušena kvůli hospodářské krizi. Ve výšce 13,5 m se nachází vyhlídková plošina, ale výhled z rozhledny je dnes značně omezen kvůli vzrostlým stromům.\n\n"}
{"id": "369474", "url": "https://cs.wikipedia.org/wiki?curid=369474", "title": "Kolgujev", "text": "Kolgujev\n\nKolgujev ( \"Колгуев\", něnecky \"Холӈгов\") je ostrov ležící v jižním Barentsově moři na východě Pečorského moře v evropské části Ruska. Ostrov náleží do ruské Archangelské oblasti. Jeho rozloha činí 3 495 km².\n\nNa ostrově se nachází několik mysů. Severní dvě třetiny ostrova tvoří vodní toky, bažiny a jezírka, zbytek je rovná plocha.\n\nNejvyšší bod leží 176 m nad mořem; údaje o jeho jménu se liší. Podkladem ostrova je žula, nános aluvia a také pískovce.\n\nObyvatelstvo činí přes 400 lidí, kteří žijí vesměs v jediném sídle Bugrino (\"Бугрино\"). Převážná část z nich jsou Něnci.\n\nPrvní zkoumání ostrova provedl Litke v letech 1823 — 1824.\n\nNázev Kolgujev byl užit ve hře Operace Flashpoint pro ostrov, kde se nacházela sovětská vojenská základna a sovětské velitelství.\n"}
{"id": "369478", "url": "https://cs.wikipedia.org/wiki?curid=369478", "title": "Noční obloha", "text": "Noční obloha\n\nNoční obloha je běžně používaný pojem pro oblohu tak, jak je vidět v noci. Tento termín je spojen s astronomií, protože po soumraku začnou být vidět hvězdy, měsíc a planety.\n\nNoční obloha a její studie byly součástí starověkých i moderních kultur. V minulosti, například, rolníci využívali noční oblohu jako kalendář, kdy sázet rostliny. Mnohé kultury zaznamenávaly souhvězdí na obloze a používaly je v souvislosti s legendami a mýty o jejich božstvech.\n\n"}
{"id": "369479", "url": "https://cs.wikipedia.org/wiki?curid=369479", "title": "Hořící keř", "text": "Hořící keř\n\nHořící keř nebo ohnivý keř se objevuje v biblické knize Exodus ve vyprávění o události na hoře Oreb (Ex 2,23-4,18). Při ní se Mojžíšovi zjevil v hořícím keři Bůh a sdělil mu své pravé jméno, JHVH, podle překladu Septuaginty „Jsem který jsem“. Příběh se stal inspirací mnoha uměleckých děl. \n\nKeř, který hořel, aniž shořel, \n\n\n\n"}
{"id": "369481", "url": "https://cs.wikipedia.org/wiki?curid=369481", "title": "Vroubenka americká", "text": "Vroubenka americká\n\nVroubenka americká (\"Leptoglossus occidentalis\") je ploštice z čeledi vroubenkovitých, která se živí vysáváním semen jehličnatých stromů. Vyskytuje se hojně v Severní Americe, ale v roce 1999 se objevila v severní Itálii a od roku 2007 se šíří i v Česku.\n\nVroubenka se hojně vyskytuje hlavně v Severní Americe, kde se přemnožuje a hromadně vniká do lidských obydlí. První doložený nález tohoto druhu ploštice v České republice byl v říjnu 2006 v areálu Mendelovy zemědělské a lesnické univerzity v Brně. Z důvodu velkého počtu jehličnatých stromů se během 1 roku vroubenka rozšířila po celém Brně. V současnosti jsou dokumentovány nálezy nejen z Jižní Moravy, ale také z Polabí a dalších míst České republiky.\n\nVroubenka se živí vysáváním semen jehličnatých stromů (hlavně douglaska), ve své původní domovině (západní Kanada) je považována za škůdce borovic. V Evropě zatím není známo, že by jehličnatým stromům nějak škodila. Tato ploštice je zvyklá ze studené Kanady odolávat velkému mrazu, schovává se v puklinách nebo škvírách, a když vyjde slunce, přiletí na svislou plochu, nejčastěji vysokého domu, a ohřívá se. Před zimou se často schovává i do lidských příbytků, kde při obraně vylučuje jako většina ploštic páchnoucí sekret.\n\n"}
{"id": "369482", "url": "https://cs.wikipedia.org/wiki?curid=369482", "title": "Jasnost", "text": "Jasnost\n\nJasnost má více významů:\n\n"}
{"id": "369489", "url": "https://cs.wikipedia.org/wiki?curid=369489", "title": "Užovka podplamatá", "text": "Užovka podplamatá\n\nUžovka podplamatá (\"Natrix tessellata\") je evropský slabě jedovatý had z čeledi užovkovitých (Colubridae), podčeledi Natricinae a rodu \"Natrix\".\n\nSamice jsou větší než samci až o čtvrtinu délky. Délka jejich těla se pohybuje mezi 80-100 cm, vzácně až 1,5 m. Nejdelší změřený exemplář měřil 150 centimetrů, nicméně nepotvrzené zprávy hovoří až o dvoumetrových exemplářích. Jejich protáhlá hlava není příliš zřetelně oddělena od krku, šupiny v devatenácti řadách kolem těla mají výrazně kýlnaté. Barvu mohou mít od šedozelené až po téměř černou barvou, na těle mají 4 až 5 řad tmavých skvrn, které se občas spojují v příčné pruhy a může tak dojít k záměně se zmijí obecnou. Břicho je nažloutlé až červené, někdy však ostře zbarvené žlutě nebo oranžově s černými skvrnami, které jsou podobné kostkám. Od těchto skvrn je odvozeno i jejich jméno. Slovo „plama“ dříve vyjadřovalo pojem skvrna, čili užovka podplamatá znamená něco jako „dole skvrnitá“.\n\nOd užovky obojkové se kromě zbarvení odlišuje větším počtem šupin na hlavě. Užovka podplamatá má 8 retních štítků (užovka obojková 7), 2 až 3 předoční štítky (užovka obojková pouze 1) a 3 až 5 záočních (užovka obojková 2 až 4).\n\nŽije v blízkosti řek, potoků nebo jezer, bahnitým tokům se však většinou vyhýbá. Vodu většinou opouští až v noci. Žere především ryby, někdy ale také obojživelníky jako žáby, ropuchy, čolky a pulce. Svou kořist při polykání ochromuje případně usmrcuje výměšky tzv. Duvernoyovy žlázy, z níž skrze nejzadnější maxiální zuby vylučuje hemoragický a neurotoxický jed. Poloviční smrtná dávka neboli LD50 jedu je 25 mg/kg, což tuto užovku řadí mezi nejméně jedovaté ze všech jedovatých hadů.\n\nPro člověka není tento had nebezpečný. Při obraně vypouští zapáchající sekret z kloaky. Dalším obranným mechanismem je thanatoza, což znamená, že had předstírá, že je mrtvý.\n\nPáří se obvykle hned po ukončení hibernace v (březnu, dubnu až v květnu, kdy se shromažďují ve velkých skupinách. Vajíčka samice obvykle klade v červenci, od páření obvykle 45 až 60 dní. V jednom hnízdě je 10–25 vajec. Háďata se líhnou na začátku září, od nakladení vajec 8 až 10 týdnů. Mláďata měří kolem 20 cm a po dvou týdnech se poprvé svlečou. Teprve pak začnou přijímat potravu, kterou tvoří drobné rybky a pulci. Od října pak užovky podplamaté zahajují zimní spánek v dírách v blízkosti vody.\n\nUžovka podplamatá se nachází ve střední a jihovýchodní Evropě a západní, jihozápadní a střední Asii: Německo, Švýcarsko, Rakousko, Francie, Chorvatsko, Slovinsko, Bosna a Hercegovina, Černá Hora, Severní Makedonie, Srbsko, Itálie, Česko, Slovensko, Polsko, Albánie, Rumunsko, Bulharsko, Maďarsko, Turecko, Řecko, Kypr, Afghánistán, Rusko, Ukrajina, Arménie, Gruzie, Ázerbájdžán, Kazachstán, Turkmenistán, Tádžikistán, Uzbekistán, Kyrgyzstán, Irák, Sýrie, Jordánsko, Jemen, Izrael, Pákistán, Čína. V Africe žije jen v Egyptě a to v deltě Nilu.\n\nV Česku se vyskytuje spíše ostrůvkovitě v okolí větších toků v nížinách. Jen výjimečně se nachází nad 400 m n. m.\n\nV České republice je zvláště chráněna jako kriticky ohrožený druh. Chráněna jsou jí užívaná přirozená i umělá sídla a její biotop.\n\n"}
{"id": "369497", "url": "https://cs.wikipedia.org/wiki?curid=369497", "title": "Jurumkuvejem", "text": "Jurumkuvejem\n\nJurumkuvejem ( ) je řeka v Magadanské oblasti v Rusku. Je dlouhá 487 km. Povodí řeky je 44 700 km². Na dolním toku pod přítokem Enmyvaam se nazývá Belaja.\n\nPramení na severu Anadyrské vrchoviny. Ústí zleva do Anadyru.\n\nZdrojem vody jsou převážně sněhové srážky. Během léta dochází k několika povodním, jež jsou způsobeny dešti. Zamrzá na konci října až na začátku listopadu a rozmrzá na začátku června.\n\nSlouží jako trdliště lososovitých ryb.\n"}
{"id": "369503", "url": "https://cs.wikipedia.org/wiki?curid=369503", "title": "Diablo", "text": "Diablo\n\nDiablo je počítačová hra žánru RPG vytvořená firmou Blizzard Entertainment. Byla vydána na konci roku 1996 v Americe a sklidila veliký úspěch.\n\nHra má jeden datadisk vydaný společností Sierra, který se jmenuje . V roce 2001 bylo vydáno pokračování Diablo II. Druhé pokračování Diablo III vyšlo 15. května 2012.\n\nDiablo je hra v 2D v izometrickém náhledu, ve které hráč pomocí myši, a občas i klávesnice, ovládá jednu ze tří postav. Diablo spadá do žánru fantasy. Celá hra se odehrává v malé vesničce Tristram v království Khandaras. Po smrti krále Leorica, ve které sehrál svou roli sám Diablo, je království na pokraji chaosu. Vesnička Tristram, ve které Leoric sídlil, je odříznuta od svého okolí a až na deset obyvatel je zcela opuštěna, přičemž v hlubokém labyrintu pod místní katedrálou sídlí neznámé zlo.\n\nV této situaci začíná hráč hru a jeho úkolem je probít se labyrintem až do nejspodnějšího patra a neznámé zlo zlikvidovat.\n\nHra disponuje krásnou grafikou, v kontextu doby vydání, v rozlišení 640×480 pixelů. Mimořádně povedená je i zvuková stránka hry a to nejen hudba, ale i zvuky a namluvení obecně.\n\nV průběhu hry hráč zabíjením monster získává zkušenostní body. Po dosažení určitého množství těchto bodů jeho postava postoupí na další úroveň - level. Stává se tím odolnější a mocnější v boji. Dále tímto získá pět bodů, které může hráč podle svého uvážení rozdělit mezi čtyři vlastnosti: sílu, obratnost, magii a vitalitu. Nejvyšší hodnoty těchto vlastností jsou omezené a pro každou ze tří postav různé.\n\nHratelné jsou celkem tři postavy.\n\nVálečník představuje postavu zaměřenou na boj zblízka pomocí ručních sečných a tupých zbraní, jako jsou meče, sekery, palcáty a další. Zaměřuje se na sílu, ale i na vitalitu a obratnost. V kontaktním je velmi silná, naopak slabá je v magii, jak kvůli slabé vlastnosti magie, tak kvůli malému množství many.\n\nZlodějka je univerzální postava zaměřená na boj na dálku pomocí luku, ale díky její univerzálnosti může bojovat i kontaktním způsobem jako válečník nebo kouzlením jako kouzelník, avšak je v obou těchto způsobech slabší, než specializovaná postava válečníka nebo kouzelníka. Hlavní dovedností této postavy je obratnost.\n\nKouzelník je postava jednoznačně zaměřená na boj zdálky pomocí kouzel. Ostatní způsoby boje, kontaktními zbraněmi nebo lukem, jsou v jeho případě takřka nepoužitelné. Na druhou stranu pokročilý kouzelník je díky silným kouzlům považován za silnější postavu než je válečník nebo zlodějka. Hlavní dovedností této postavy je magie.\n\nDiablo je hra, která je velmi zajímavá svým náhodným generováním herního obsahu. Toto náhodné generování je zároveň silnou stránkou hry, která má za následek dlouhou výdrž hry. Náhodně generovány jsou všechny levely hry, s výjimkou samotné vesničky Tristram. V rámci náhodného generování levelů je i náhodně generováno, které druhy nepřátel se v levelu objeví a protože samotné rozložení levelu je náhodné, tak i rozmístění nepřátel je náhodně generováno.\nNáhodně jsou rovněž generovány předměty (zbraně, brnění a šperky) ve hře, takže ve výsledku existují tisíce různých předmětů.\n\nPředměty jsou v Diablu, jak již bylo zmíněno, náhodně generovány. Všechny věci jsou trojího druhu: buď obyčejné, magické nebo unikátní. Obyčejné věci jsou stejné a nemají žádné zvláštní schopnosti. Magické věci mají buď magickou předponu, magickou příponu nebo obojí. Například obyčejný meč (sword) může mít předponu Massive, která zvětší jím způsobené zranění. Nebo může mít příponu of Haste, která zvýší rychlost sekání. Nebo může mít obojí. Pak se jmenuje Massive sword of Haste a má zlepšenou rychlost sekání i velikost zranění.\n\nMagických předpon a přípon jsou řádově stovky, přičemž jsou uspořádány v řadách podle významu od nejhorší po nejlepší. Například existuje řada předpon, které zlepšují zranění způsobené zbraní, jednou z nich je zmiňovaná předpona Massive. Existuje řada pravidel, kdy se různé vlastnosti mohou vyskytovat pouze na určitých zbraních (sečných zbraních, lucích, brnění, špercích atd.), včetně pravidel, který druh nepřátel může danou věc při své smrti upustit. Čím silnější nepřítel, tím lepší magické vlastnosti.\n\nTřetí kategorie, unikátní předměty, mají své jméno a jsou až na výjimky vždy stejné a mají až šest magických vlastností.\n\nZbraní a brnění existuje několik druhů. Zbraně jsou buďto kontaktní, nebo na dálku. Kontaktními zbraněmi jsou meče, sekery, palcáty a kouzelnické hole. Zbraněmi na dálku jsou luky. Všechny zbraně mohou být používány všemi postavami. Podle obrázků z pracovních verzí měly být do hry jako zbraně zahrnuty i kosy.\n\nDo kategorie brnění spadá klasické brnění, které kryje trup postavy. Dělí se na tři základní druhy, látkové (kožené), kroužkové a plátové. Dále sem spadají helmy a štíty. Pokud postava nese dvouruční zbraň, což jsou dvouruční meče a všechny sekery, luky a kouzelnické hole, pak nemůže nést štít.\n\nSamostatnou kategorií jsou šperky, což v Diablu znamená prsteny a amulety. Postava může nést dva prsteny a jeden amulet. Samy o sobě nemají pro postavu žádný význam, ovšem protože jsou zásadně magické, slouží jako \"nosiči\" magických vlastností.\n\nNepřátelé v Diablu se dělí do čeledí, přičemž každá čeleď má čtyři druhy. Například čeleď Zombie má čtyři druhy: Zombie, Ghoul, Rotting Carcass a Black Death. Jednotlivé druhy v rámci čeledě se od sebe liší nejen graficky (jiné zbarvení), ale i jinou odolností a silou v boji. Téměř každý druh má alespoň jednoho unikátního zástupce, který má unikátní jméno a je často obklopen skupinou svého druhu.\n\nJedinými třemi nepřáteli, které nespadají do žádné čeledi (tvoří čeleď o jednom druhu) jsou Butcher, King Leoric a Diablo.\n\nVe hře se vyskytují NPC. Jsou to:\n\nDále se ve hře vyskytuje Ogdenova žena Garda a Gillianina babička. Tyto postavy však nejsou vidět, dozvíte se o nich pouze z rozhovorů s ostatními postavami.\n\nPosledními postavičkami ve hře jsou tři krávy, které jsou naprosto bezvýznamné, daly však podnět ke vzniku pověsti o tajném kravím levelu v Diablu. Tato pověst není pravdivá.\n\nSvět Diabla se v zásadě dělí do dvou částí, jednak do vesničky Tristram a do labyrintu pod místní katedrálou. Tristram je místem, kde nehrozí žádná újma a kde lze v klidu jednat s NPC. Level vesničky Tristram je neměnný, neboť náhodný systém generování se ho netýká.\nSamotný labyrint je tvořen 16 úrovněmi, které se dělí do čtyř částí. Jsou jimi kostel, katakomby, jeskyně a peklo, vždy po čtyřech levelech. Jednotlivé levely jsou spojeny schodišti, takže v každém levelu jsou dvě schodiště, jedno do vyššího levelu a jedno do nižšího levelu. Výjimkou jsou první levely katakomb, jeskyň a pekla, kde je ještě třetí schodiště přímo do Tristramu.\nPřechod mezi levely není plynulý a je rozdělen nahráváním. Nepřátelé mezi levely přecházet nemohou.\nGrafika každého ze čtyř typů je zásadně odlišná a odlišné je i rozložení levelu. Každý ze čtyř typů levelů si v rámci náhodného generování zachovává charakteristický vzhled. Například katakomby jsou tvořené úzkými chodbami a malými místnostmi, jeskyně jsou tvořené velkými otevřenými prostory s lávovými jezery.\n\nHudbu pro Diablo složil Matt Uelmen a hudba svojí vysokou kvalitou velmi výrazně přispívá k atmosféře hry. Celkem je ve hře obsaženo pět skladeb, které hrají na pozadí. Jedna pro Tristram a po jedné pro každý ze čtyř typů levelů.\n\nPro Diablo byl vydán jeden datadisk, který se jmenuje a vydala ho společnost Sierra Entertainment.\n\nDiablo má jak singleplayer, tak multiplayer. S vydáním Diabla byla společností Blizzard představena herní služba Battle.net, která umožňuje setkání hráčů na chatu a zakládání připojování se do internetových her. Kromě tohoto hraní přes internet umožňuje Diablo také hru po modemu, přes LAN (IPX kompatibilní) a přes sériový port.\n\nV multiplayerové hře můžou hrát až čtyři hráči, často je však hrána pouze jedním hráčem. Zaměřením se jedná o čistý kooperační mod, multiplayer byl vyvíjen se snahou, aby skupina postav vzájemně spolupracovala.\n\nRozdíly oproti singleplayeru jsou následující:\n\nČtyři postavy v multiplayerové hře mohou být libovolných tříd, například čtyři válečníci atd. Všechny kombinace jsou povolené.\nMultiplayer byl velmi populární a je jedním z důvodů úspěchů této hry. Řada hráčů, možná i jejich většina, totiž hrála hlavně multiplayer, a to i samostatně, což bylo označováno jako sólo (multiplayer).\n\nPo přesunu většiny hráčů k novějším hrám jsou channely battle.net většinou prázdné na všech gateway. Zbyla ovšem menší komunita, která si udržuje vztahy napříč všemi gatewayemi.\n\nNa E.U. Gateway ji lze najít na channelu \"diablo deu-1\".\n\nKomunita má dva aktivní weby:\n\nV létě 2000 bylo vydáno pokračování Diabla, tedy Diablo II. Pro něj byl na podzim roku 2001 vydán datadisk . 15. května 2012 pak vyšlo Diablo III.\n\n"}
{"id": "369516", "url": "https://cs.wikipedia.org/wiki?curid=369516", "title": "Josef Klvaňa", "text": "Josef Klvaňa\n\nJosef Klvaňa (22. ledna 1857 Vídeň – 13. srpna 1919 Kyjov) byl český přírodovědec, etnograf, pedagog, fotograf a cestovatel, silně spjatý s oblastí jižní Moravy.\n\nVytvořil první geologickou mapu Moravy a Slezska, později také geologickou mapu Království Českého. Je autorem prvních českých topograficko-mineralogických prací pod názvem „Nerosty Moravy a Slezska“ a „Nerosty království Českého“. Stal se zakladatelem moravského národopisu. Ve vědecké činnosti v oblasti mineralogie spolupracoval jako asistent s profesorem Emanuelem Bořickým, po jehož náhlé smrti dokončil část jeho díla: Porfyry a porfyrity křemenné z roku 1881.\n\nJedna z větví jeho rodiny žila od konce 18. století ve Vídni, kde se i narodil. Jeho otec Antonín Klvaňa byl měšťanem v Lipníku nad Bečvou, kde zakoupil roku 1860 dům v Hrnčířské ulici. Josef své dětství strávil na Záhoří, v Býškovicích či na Kroměřížsku, též na Hané, kde se setkával z různým prostředím, lidovými zvyky a hudbou.\n\nZáklady svého vzdělání získal u piaristů v Lipníku, kde měli svoji reálku. Jako první student z Lipníku se v roce 1879 zapsal na nově vzniklé Slovanské gymnázium v Olomouci, otevřené roku 1867. Studoval zde kupříkladu s budoucím právníkem Karlem Kozánkem pozdějším spolutvůrcem Moravského paktu, jehož otec Jan Kozánek byl poslancem moravského zemského sněmu. V Kozánkově rodinné vile v Kroměříži se konaly často besedy, schůzky a koncerty. Jedním z hostů byl i Antonín Dvořák. Karel Kozánek se stal Klvaňovým přítelem a později působil jako právník v Kyjově, byl též skvělým klavíristou a sbormistrem Moravana. Přátelství vydrželo celý život.\n\nPoté se Klvaňa zapsal na pražskou Karlovu univerzitu, kde studoval přírodní vědy. Podporovatelem jeho studií byl pražský holešovický obchodník Jan Neff, který byl také rodákem z Lipníka. Mezi Klvaňovými vyučujícími se objevují jména významných vědců, jakými byli například Ladislav Josef Čelakovský nebo Antonín Frič. Tehdejší mineralogické pracoviště mělo světovou úroveň a proslulost, zvláště díky osobnosti jakou byl Joachim Barrande.\n\nOd roku 1879 Klvaňa pracoval jako asistent profesora Emanuela Bořického, mineraloga a zakladatele české petrografie. Jeho vliv je v Klvaňových dílech patrný.\n\nPo smrti Bořického v roce 1881 přešel Klvaňa do mineralogického oddělení Musea Království českého. Zabýval se zde zkoumáním vyvřelin, dokončil a vydal první díl Bořického spisu \"Porfyry a porfyrity křemenné\". Zajímal se o pedagogickou činnost, kterou se mu podařilo rozšířit své zájmy i mimo akademickou vědu. Složil profesorské zkoušky a vrátil se na Moravu, kde kromě pedagogiky a mineralogie objevuje další předměty svého zájmu: etnografii, výtvarné umění, dokumentární fotografii a také jemu osudnou regionální politiku.\n\nV letech 1882–1884 působil jako stálý profesor nově založeného českého gymnázia v Kroměříži. Od roku 1884 až do roku 1894 byl stálým profesorem biologie (dříve přírodozpytu a lučby) na nově založeném gymnáziu v Uherském Hradišti. V roce 1898 se stal prvním ředitelem nově založeného státního reálného gymnázia v Kyjově, kde působil až do své smrti v roce 1919. Od roku 1936 pak gymnázium s přestávkami nese jeho jméno.\n\n\nStal se přispěvatelem do řady odborných časopisů, mnohé také spoluzaložil: Zprávy české učené společnosti, Časopis Matice moravské, Vesmír, Komenský, Zora. Publikoval v zahraničí, především ve Francii. Podnikl řadu studijních cest po celé monarchii a také do Itálie a Rumunska. Spolupracoval s řadou spolků, kupř. s Musejním spolkem v Brně a účastnil se přípravných prací pro Vlastivědu Moravskou. První díl vyšel roku 1897.\n\nPsal články o geologickém okolí Kroměříže, Bojkovicko, Malá Haná, Chřiby. Zaměřil se na popis geologických oblastí severovýchodní a jihovýchodní Moravy. Pracoval pro Prahu i pro Vídeň.\n\nOd roku 1899 se věnoval národopisu. Jeho práce se zabývá kartografickým znázorněním výskytu a vlastností lidových krojů na území jihomoravské etnografické oblasti moravské Slovensko. Na tomto území provedl podle vlastností lidových krojů regionalizaci, roztřídění. Zkoumal též jazykové pojmenování jednotlivých částí kroje. Zabýval se též místními řemesly, kupř. vinařstvím. Vytvořil rozsáhlou srovnávací sbírku převážně starých krojových výšivek. Kreslil a fotografoval. Vytvořil první fotografii „Jízdy králů“ ve Vlčnově v roce 1890 v uličce „Ke dvoru“, slavnost působí mnohem skromnějším dojmem, než vyšla na slavném Úprkově obrazu z roku 1897. Fotografoval až do roku 1911.\n\nRoku 1902 byl spoluiniciátorem cesty Augusta Rodina na Moravu, při níž francouzský sochař navštívil Hroznovou Lhotu, kde měl ateliér Joža Uprka a jeho bratr, sochař Franta Uprka. Ateliér navrhl Dušan Jurkovič. Na Augusta Rodina zapůsobila především místní barevnost: „Připadal jsem si jako ve starém Řecku“, poznamenal.\n\nPřed 1. světovou válkou se Josef Klvaňa stal vládním c.k. radou.\n\nJosef Klvaňa podnikl mnoho národopisných výletů po jižní Moravě. V letech 1895–1908 také uskutečňoval pravidelné zahraniční letní studijní cesty. Výjimku tvořil jen rok 1898 a pak 1905, kdy mu lékař pro slabé srdce cestu nedoporučil a tak navštívil jen Rijeku a okolní lázně. Po silném infarktu a částečném ochrnutí v roce 1909 již necestoval.\n\nBěhem první světové války, již roku 1914 došlo ke dvěma aférám, kvůli nimž bylo Kyjovské gymnázium zavřeno. Jednalo se o aféru s tzv. „Kyjovskými ruskými letáky“ a poté s trikolórami. Podobné aféry proběhly i v Ivančicích či Jihlavě. Kyjov se nazýval „Malé Srbsko“. Není vyloučeno, že byl členem Maffie, nejbližší prokázaná činnost byla Maffie v Lanžhotě. Důkazy o jeho činnosti v tomto spolku však chybí, jelikož se její činnost příliš nedokumentovala.\n\nProces s trikolórami: Dva studenti kyjovského gymnázia byli zadrženi, jelikož měli u sebe protistátní slovanskou trikolóru. Klvaňa velmi chytře studenty obhajoval v dopise do Vídně, že barvy jsou v podstatě moravské nikoli ruské, jelikož heraldika orlice moravské je také modro-bílo-červená. Odpovědí byl příkaz k užívání orlice černo-žluté, či lépe řečeno černo-zlaté.\n\nProces s letáky: Celý proces s letáky začal v kanceláři inženýra Mikeše, jenž byl tehdy úředníkem stavebního oddělení okresního hejtmanství v Uherském Hradišti a řídil v Kyjově stavbu „baráků“. Nalezeny u něj byly dva opisy ruských manifestů a učiněno udání. Při vyšetřování se našly také letáky u stavebního asistenta Posoldy, jenž je opsal od stavebního tesaře Krejčího. Při výslechu se Krejčí přiznal, že je opsal od učitele Vagnera z gymnázia, který je dostal od soukromého úředníka Malíška a tomu je předal jiný soukromý úředník Stokláska. Stokláska se přiznal, že je měl od městského lékaře dra Kellera a ten konečně od městského důchodního Kuči. Inženýr Mikeš se ve vazbě oběsil, ještě před vynesením rozsudku. Rozsudek byl zmírněn z trestu smrti pro všechny na rozsudky těžkého žaláře od 10 do 20 let. Městské zastupitelstvo bylo rozpuštěno a dosazen vládní komisař, což byla ukázka moci monarchie. Kyjovské gymnasium zavřeno, profesoři posláni na vojnu či přesazeni, studenti rozehnáni. Bývalý starosta Severin Joklík, Klvaňův dobrý přítel, spáchal sebevraždu. Učitel Vagner byl suspendován a strávil svůj dlouholetý žalář v Aradu a jeho rodina skončila nezaopatřená na ulici.\n\nPo vzniku republiky připojil k národní hymně „Kde domov můj“ sloku s ohledem také na moravské země a nechal za novou republiku sloužit v gymnaziální kapli mši. Mezi jeho přátele patřil též František Bartoš, jemuž přispíval do sbírek původních moravských písní, pohádek a lidových motivů. Kritizoval přístup Karla Jaromíra Erbena za lehce umělý přístup k látce a zájem pouze o český, nikoliv moravský folklór.\n\nSám Josef Klvaňa strávil válečné roky s velkým napětím, což se podepsalo na jeho zdravotním stavu. Zemřel po druhém záchvatu mrtvice v Kyjově v roce 1919.\n\nJeho manželství s chotí Růženou zůstalo bez dětí, jeden z jeho příbuzných je profesorem chemie na univerzitě v Kanadě.\n\nKlvaňa patřil ke generaci moravských literátů cenících si místního svérázu, byl výborným v kresbě a též jedním z prvních českých fotografů, jeho fotografická tvorba spadá především do let 1889–1911 a obsahuje převážně národopisné, dokumentární fotografie. Je autorem prvních fotografií „Jízdy králů“ ve Vlčnově. Věnoval se později vědeckému studiu moravských lidových krojů, převážně jejich popisu a mapování oblastí. Využil své zkušenosti z mineralogické kartografie. Materiál sbíral z oblasti Uherskohraďšťska, Uherskobrodska, Horňácka, Kyjovska a Hodonínska, Podluží, hanácko-slováckého rozmezí, Valašska, Luhačovického Zálesí a Hané. Své vědecké články publikoval i mimo hranice Rakousko-Uherské monarchie, především ve Francii. Podnikal řadu studijních cest po Evropě. Byl přítelem a propagátorem díla Joži Uprky, spoluiniciátorem cesty Augusta Rodina na Moravu v roce 1902 z Paříže do Prahy a dále na východní Moravu, kde Auguste Rodin navštívil spolu s Alfonsem Muchou atelier Joži Úprky. Kritik díla Josefa Mánese s moravskou tematikou, přítel Leoše Janáčka. Byl členem České akademie věd a říšského geologického ústavu ve Vídni.\n\n\ndále pojednání ve Světozoru, Čes. Lid atd.\n\n\nZ národopisných prací jeho uvádíme vedle četných pojednání v \"Čes. Lidu\", \"Světozoru\" a \"Časop. olomúc. musea\" (provázených četnými obrazy provedenými na základě četných fotografií autorem pořízených) tyto: Ueber die Trachten der Mahr. Slaven (Oest.Ungar. Monarchie; Mähren, Schlesien, 1896); O lidovém kroji na Moravě a Slezsku (\"Národop. výstava českoslov.\", 1895); Kroj lidu slovenského na Moravě (\"Annales musei Franciscei\", 1897–98); Vinohrady na Moravském Slovácku (Sborník národop., 1898).\n\n\n"}
{"id": "369517", "url": "https://cs.wikipedia.org/wiki?curid=369517", "title": "Velká cena Malajsie silničních motocyklů 2007", "text": "Velká cena Malajsie silničních motocyklů 2007\n\nVelká cena Malajsie 2007 se uskutečnila od 19. října – 21. října 2007 na okruhu Sepang International Circuit.\n\nStudenou Austrálii vystřídala horká Malajsie do které nastoupil už jasný šampión Casey Stoner a také továrna Ducati.Po Velké ceně Austrálie se rozhořely diskuze o jednotných pneumatikách na rok 2008.Proti tomu se postavili jezdci jako Stoner,Melandri či Vermeulen,naopak s jednotným dodavatelem souhlasili Rossi a Pedrosa,kteří obouvají pneumatiky Michelin a stěžovali si na jasnou převahu Bridgestone.Právě Valentino Rossi a Daniel Pedrosa kritizovali své pneumatiky za špatnou přilnavost a výdrž v závodě.Šéf týmu Fiat Yamaha Davide Brivio dokonce připustil možnost,že v roce 2008 přejde Rossi na pneumatiky Bridgestone.\n\nTestovací jezdec týmu Rizla Suzuki Nobuatsu Aoki dostal příležitost startovat vedle Johna Hopkinse a Chrise Vermeulena ve Velké ceně Malajsie.Aoki se na start postaví s prototypem na rok 2008 Suzuki GSV-R 2008.\n\nTým Roberts možná bude v roce 2008 používat stroje Ducati.Poté, co se nepodařily vyjednat motory Hondy na příští rok se tým bývalého mistra světa Kennyho Robertse snaží vyjednat s Ducati využívání italských strojů Ducati GP7.Objevily se i spekulace o případné spolupráci s týmem Ilmor,který letos startoval v jediném závodě.Tým Roberts má v plánu postavit v příštím roce na startovní rošt dva motocykly.\n\nWest si jede pro penalizaci projetí boxovou uličkou a vrací se na 13.místě.\n\nDaniel Pedrosa startoval z pole-position potřetí za sebou což se jezdci Hondy podařilo naposled v roce 2004 a to Seté Gibernauovi.\n\nCasey Stoner vyrovnal rekord Colina Edwardse,17 závodů v řadě s bodovým ziskem.\n\nCasey Stoner je jediný jezdec,který zde vyhrál ve všech třech kubatůrách(2004-125cc,2005-250cc,2007-MotoGP).\n\nValentino Rossi v Sepangu nestál na stupních vítězů poprvé od roku 2000,kdy upadl ve čtvrtém kole.\n\nBautista předjíždí H.Aoyamu a jde na 4. místo.\nKallio předjíždí H.Aoyamu a jde na 6. místo.\nKallio předjíždí Lüthiho a jde na 4. místo.\nBarbera předjíždí Lüthiho a jde na 5. místo.\nKallio předjíždí H.Aoyamu a Doviziosa a jde na 2. místo.\nH.Aoyama a Barbera předjíždí Lorenza a jdou na 1 a 2. místo.\n"}
{"id": "369527", "url": "https://cs.wikipedia.org/wiki?curid=369527", "title": "Geoffroy V. z Anjou", "text": "Geoffroy V. z Anjou\n\nGeoffroy V. z Anjou zvaný Sličný ( \"Geoffroy V d'Anjou\" či také \"Geoffroy le Bel\"; 24. srpna 1113 – 7. září 1151 Château-du-Loir) byl hrabětem z Maine, z Anjou, z Touraine a v letech 1144–1151 normandský vévoda. Přízvisko Platangenet dostal údajně podle rostliny z rodu kručinek, která zdobila jeho helmici.Během svého života získal vzdělání a četl antické autory v originále.\n\nGeoffroy byl nejstarším synem hraběte Fulka V. z Anjou a Ermengardy z Maine, dědičky Eliáše I. z Maine. 17. června 1128 se v Le Mans jako třináctiletý oženil s o jedenáct let starší Matyldou, dcerou a jedinou dědičkou anglického krále Jindřicha I. a jeho první manželky Matyldy Skotské. Matylda Anglická byla od roku 1125 vdovou, z předchozího manželství s císařem Jindřichem V. se žádný potomek nenarodil. Sňatek s mladičkým Geoffroyem přinesl vytoužený mír Anglie a Anjou, manželství ovšem patrně příliš šťastné nebylo. Svůj podíl na tom měl velký věkový rozdíl a zřejmě i Matyldina povaha (tvrdohlavost, panovačnost a spíš mužské vystupování). I přesto manželé zplodili tři syny. První se narodil roku 1133 a po dědovi z matčiny strany dostal jméno Jindřich. Kromě manželských dětí je doloženo též několik Geoffroyových levobočků.\n\nMatylda po otcově smrti roku 1135 začala válčit se svým bratrancem Štěpánem z Blois o anglickou korunu. Geoffroy měl zájem především o získání normandského vévodství a anglickou válku nikdy nepodporoval. Vojenskými taženími v letech 1141-1144 donutil kapitulovat město Rouen a získal vytoužený vévodský stolec. Celý život však musel potírat vzpoury na svém území a dokonce věznil mladšího bratra Eliáše. Roku 1150 přijal nejstaršího syna Jindřicha jako spoluvládce, již o rok později, v necelých čtyřiceti letech, ovšem náhle zemřel. Byl pohřben v katedrále v Le Mans.\n\nGeoffroyův syn Jindřich se roku 1152 oženil s bývalou manželkou francouzského krále Ludvíka VII. Eleonorou Akvitánskou, která byla o 10 let starší než on. V Anglii nadále zuřila vleklá občanská válka mezi příznivci Jindřichovy matky Matyldy a Štěpána z Blois. Té přinesla konec až Jindřichova odvaha přeplavit se přes kanál a bez ohledu na povstání na jeho francouzských državách se se Štěpánem utkat v boji. Jistou roli hrála také smrt Štěpánova syna Eustacha IV. z Boulogne. Smlouva z Wallingfordu z prosince roku 1153 rozhodla o budoucí změně na anglickém trůnu. Díky nepopiratelnému Matyldinu nároku měl po Štěpánově smrti nastoupit na trůn její prvorozený syn Jindřich. Ten se roku 1154 stal jako Jindřich II. prvním anglickým králem z dynastie Plantagenetů. Jeho potomci po něm zdědili kromě rozsáhlé říše také prchlivost, kterou se vykazoval již jeho otec Geoffroy a která byla typická pro rod Anjouovců.\n\n\n"}
{"id": "369529", "url": "https://cs.wikipedia.org/wiki?curid=369529", "title": "Winnipeg (medvěd)", "text": "Winnipeg (medvěd)\n\nWinnipeg (\"Winnie\") (24. srpna 1914 – 12. května 1934) byla medvědice baribala, která žila v londýnské zoo od roku 1915 až do své smrti v roce 1934.\n\nJako medvídě ji (pravděpodobně od lovce, který zastřelil její matku) za 20 dolarů zakoupil poručík Harry Colebourn (1887–1947) z kanadského jízdního regimentu The Fort Garry Horse během zastávky ve White Riveru v Ontariu při jejich cestě na západní frontu první světové války. Medvídě bylo do Británie propašováno jako neoficiální maskot regimentu. Poručík Colebourn, jenž sloužil jako veterinář, pojmenoval medvídě po svém domovském městě, Winnipegu v Manitobě. Před odjezdem do Francie bylo medvídě svěřeno londýnské zoo. \n\nPůvodně se měla Winnipeg vrátit do Kanady, ale Colebourn ji nakonec po skončení války ponechal v londýnské zoo, kde si ji všichni zamilovali pro její hravost a milou povahu. Mezi jejími fanoušky byl i syn A. A. Milna, Christopher Robin (Kryštůfek Robin), který svého vlastního medvídka pojmenoval podle ní Winnie – čímž dal jméno Medvídkovi Pú (v češtině nejprve \"Vašíček\" , posléze \"Michal\" Medvěd).\n\nV roce 2004 se příběh medvědice Winnie stal předlohou filmu \"Medvídek Winnie\" (A Bear Named Winnie). V Assiniboine parku ve Winnipegu stojí socha Winnipeg a poručíka Colebourna.\n\n\n"}
{"id": "369535", "url": "https://cs.wikipedia.org/wiki?curid=369535", "title": "Odpad z těžby", "text": "Odpad z těžby\n\nOdpady z těžby jsou všeobecně veškeré vyprodukované materiály z těžebního průmyslu, které už nemají další využití.\n\n"}
{"id": "369538", "url": "https://cs.wikipedia.org/wiki?curid=369538", "title": "Radioaktivní odpad", "text": "Radioaktivní odpad\n\nRadioaktivní odpad je materiál, který má radioaktivní vlastnosti a nemá již další hodnotné využití.\n\nObvykle se odpad dělí podle své aktivity:\n\nPodle původu odpadu se dá dělit na:\n\nRadioaktivní odpad se většinou ukládá do podzemních přípovrchových nebo hlubinných úložišť. Některé státy v minulosti také shazovaly nukleární odpad do moře, zejména do Atlantského oceánu.\n\nNěkteré státy světa v minulosti likvidovaly svůj jaderný odpad jeho shozením do moře ve formě ocelových sudů zalitých betonem nebo živicí. Tuto praxi provozovaly například Sovětský svaz (shazování do Severního ledového a Tichého oceánu), Japonsko (do Tichého oceánu), USA, Nový Zéland, Jižní Korea, Švýcarsko a další evropské státy, které k tomuto účelu využívaly například místa u Kanárských ostrovů, Lamanšský průliv nebo Irské moře.\n\nV roce 1999 se touto problematikou zabývala zpráva Mezinárodní agentury pro atomovou energii. Celkové množství radioaktivního odpadu ve světových oceánech se odhaduje na 100 000 tun, resp. přes 222 000 sudů.\n\nJaderné elektrárny nemají žádné hlubinné úložiště. JE Dukovany a JE Temelín mají střednědobá úložiště pouze pro použité palivo (tzv. mezisklady), které samy vyprodukují. Náklady na trvalé úložiště se v současnosti (2012) odhadují na 47 mld. Kč v cenách roku 1999 a budou financovány z tzv. jaderného účtu, kam jsou provozovatelé jaderných elektráren povinni odvádět poplatky ve výši 50 Kč za vyrobenou megawatthodinu. \n\nVýstavba hlubinného úložiště je ve fázi výběru lokality. Roku 2019 bylo vybráno 9 lokalit a to Čertovka (Lubenec, Blatno - Ústecký kraj), Březový potok (Pačejov, Chanovice - Plzeňský kraj), Janoch (Litoradlice), Magdaléna (Jistebnice, Vlksice - Jihočeský kraj), Čihadlo (Pluhův Žďár, Lodhéřov - Jihočeský kraj), Hrádek (Nový Rychnov, Rohozná – Kraj Vysočina), Horka (Budišov, Oslavička - Kraj Vysočina), Na Skalním (Myslibořice) a Kraví Hora (Bukov,Žďársko). Roku 2020 se má počet kandidátů snížit na 4.\n\n"}
{"id": "369539", "url": "https://cs.wikipedia.org/wiki?curid=369539", "title": "Claymore (rozcestník)", "text": "Claymore (rozcestník)\n\nClaymore může znamenat:\n"}
{"id": "369552", "url": "https://cs.wikipedia.org/wiki?curid=369552", "title": "Command &amp; Conquer: Red Alert", "text": "Command &amp; Conquer: Red Alert\n\nCommand & Conquer: Red Alert je realtimová strategická počítačová hra z roku 1996. Je součástí herní série Command & Conquer. Red Alert vytvořila společnost Westwood Studios v době, kdy v počítačích převládal operační systém MS-DOS a Windows 95 byl úplnou novinkou. Hra podporuje oba operační systémy.\n\nVe hře si hráč může vybrat, za koho bude hrát, a to buď za Sověty, nebo Spojence. Konflikt mezi Sověty a Spojenci byl způsoben Albertem Einsteinem, který se ve snaze zabránit hrůzám druhé světové války vrátil v čase do roku 1924, kde potkal ještě mladého Adolfa Hitlera a vymazal ho z časové linie. Mezitím však Ruský národ sílil a pod velením\nJosefa Stalina dochází ke konfliktu mezi Spojenci a Sověty.\n\nPro hru vznikly dva datadisky:\n\n\n\n\n\n\n\n"}
{"id": "369558", "url": "https://cs.wikipedia.org/wiki?curid=369558", "title": "Purkyně", "text": "Purkyně\n\nPříjmení Purkyně patří více osobnostem:\n\n\n\n"}
{"id": "369568", "url": "https://cs.wikipedia.org/wiki?curid=369568", "title": "Jēkabpils", "text": "Jēkabpils\n\nJēkabpils (, (polsky \"Jakubow\", německy \"Jakobstadt\") je město na jihovýchodě Lotyšska ležící na řece Daugavě 143 km od hlavního města Rigy a zároveň správní centrum stejnojmenného rajónu. Dnešní rozsah města pochází z roku 1962, kdy došlo ke sloučení starého Jēkabpilsu na levém břehu Daugavy s Krustpilsem na břehu pravém. Jēkabpils je osmým největším městem v Lotyšsku, v roce 2004 zde žilo kolem 27 000 obyvatel.\n\n1. ledna 2011 mělo město 26 284 obyvatel.\nV nejstarší části města byly zachovány historické budovy. Je mezi nimi i kostel starověrců, kteří uprchli z Ruska před pronásledováním v 17. století a usadili se zde. Nedaleko města se nachází jeden ze soustavy Struveho triangulačních geodetických oblouků, které jsou zařazeny na seznam UNESCO.\n\nRoku 1684 se ve městě narodila Marta Helena Skowrońska/Skavronská, v letech 1725–1727 ruská carevna Kateřina I. Alexejevna, žena Petra I. Velikého. Zemřela roku 1727 v Petrohradu.\n\n"}
{"id": "369570", "url": "https://cs.wikipedia.org/wiki?curid=369570", "title": "Sprinter (počítač)", "text": "Sprinter (počítač)\n\nSprinter (také nazýván ZX-Sprinter) je mikropočítač vyráběný ruskou společností Peters Plus, Ltd. Je to poslední model ZX Spectra vyráběný v továrně. Je postaven s použitím tzv. \"Flex\" architektury. Používá PLD společnosti Altera, které umožňuje počítači reprogramovat se pro dosažení kompatibility s některými modely spekter či svých vlastních nativních módů. Díky přítomnosti rozhraní IDE lze připojit pevný disk, či optickou mechaniku, paměť lze rozšířit pomocí SIMM modulů, pomocí ISA slotů lze nainstalovat přídavné karty.\n\nNávrh počítače je srovnatelný s reprogramovatelným počítačem C-One Jeri Ellsworthové. V jednom z vlastních módů používá operační systém Estex.\n\nEstex ovšem neumí formátovat média, neumí přesměrování výstupu příkazů a není z něj možné ovládat mechaniku CD-ROM, kterou je k počítači také možné připojit.\n\n\n"}
{"id": "369572", "url": "https://cs.wikipedia.org/wiki?curid=369572", "title": "Valérie Guignabodet", "text": "Valérie Guignabodet\n\nValérie Guignabodet byla francouzská režisérka a scenáristka.\n\nSvou kariéru začala psaním scénářů pro televizi: \"Dans un grand vent de fleurs\", \"Avocats et associés\". Roku 1999 napsala svůj první scénář k celovečernímu filmu: \"En face\", režie Mathias Ledoux.\n"}
{"id": "369573", "url": "https://cs.wikipedia.org/wiki?curid=369573", "title": "František Čůta", "text": "František Čůta\n\nFrantišek Čůta (15. listopadu 1898, Lomnice nad Lužnicí – 15. března 1986, Praha) byl český analytický chemik, profesor na VŠCHT v Praze. Spolu s kolegou Karlem Kámenem jsou autory univerzálního acidobazického indikátoru, který objevili v roce 1935. Pomocí jeho univerzálního acidobazického indikátoru lze odhadnout kyselost, či naopak alkalitu zkoumaných roztoků, tedy pH, a to v mezích od 1,2 do 12,7. Před objevem univerzálního indikátoru bylo určení pH zdlouhavé a vyžadovalo řadu specifických indikátorů.\n\nProfesorem byl jmenován v roce 1946, v roce 1956 se stal členem korespondentem ČSAV. V letech 1961–72 byl předsedou Čs. společnosti chemické.\n\n\n"}
{"id": "369574", "url": "https://cs.wikipedia.org/wiki?curid=369574", "title": "Politická kampaň", "text": "Politická kampaň\n\nPolitická kampaň (také volební kampaň nebo volební agitace) je organizované úsilí politických stran, nebo kandidátů na zastupitelská místa či post prezidenta, přesvědčit potenciální voliče, aby podporovali předložený program politické strany ve volbách. Nejde přitom jen o propagaci kandidujícího subjektu, ale kampaní je také negativní informování o jeho volebních konkurentech. Politické kampaně představují v demokratické společnosti důležitou roli při seznamování voličů s politickým programem a při hledání podpory u obyvatelstva.\n\nVolební kampaň v České republice podléhá od vyhlášení daných voleb až do vyhlášení jejích celkových výsledků určité zákonné regulaci. Tři dny před zahájením voleb nesmí být zveřejňovány výsledky volebních průzkumů a v době hlasování je ve volebních místnostech i v jejich okolí volební agitace zcela zakázána. Od roku 2017 navíc platí, že pro financování každé kampaně je nutné zřídit zvláštní transparentní volební účet, přičemž výdaje na kampaň jsou zákonem omezeny, např. při volbách do Poslanecké sněmovny platí limit 90 milionů Kč. Dohled nad financováním volebních kampaní vykonává Úřad pro dohled nad hospodařením politických stran a politických hnutí se sídlem v Brně, u nějž se také musí registrovat každá osoba mimo kandidující subjekty, která se chce volební kampaně též zúčastnit.\n"}
{"id": "369576", "url": "https://cs.wikipedia.org/wiki?curid=369576", "title": "Emanuel Bořický", "text": "Emanuel Bořický\n\nEmanuel Bořický (11. prosince 1840 Milín u Příbrami – 26. ledna 1881 Praha) byl český profesor mineralogie a geologie na dnešní Univerzitě Karlově v Praze. Je zakladatelem české petrografie a geochemie a světově uznávaným petrografem a mineralogem.\n\nEmanuel Bořický se narodil 11. prosince 1840 v Milíně na Příbramsku, kde je také umístěna jeho pamětní deska. Jeho otec byl učitelem. Přestože byl od svých pěti let sirotkem, podařilo se mu za podpory příbuzných vystudovat. Zemřel tragicky na zamrzlé řece 26. ledna 1881. Jeho dílo bylo dokončeno po jeho smrti spolupracovníky.\n\nVystudoval na filozofické fakultě Karlovy univerzity v Praze přírodní vědy a chemii. Již během studia působil nějaký čas jako asistent mineralogického oddělení Musea Království českého a asistent mineralogického ústavu University u prof. Zerpharoviche. Po úspěšném ukončení studia nějaký čas vyučoval na gymnáziích. Věnoval se při tom soukromě badatelské práci v oblasti petrografie a mineralogie. Finančně si polepšil, když získal místo kustoda mineralogických sbírek Musea Království českého. Krátce poté se jako soukromý docent petrografie habilitoval na Karlově univerzitě, kde byl brzy jmenován mimořádným profesorem mineralogie. Roku 1880, kdy již patřil k absolutní světové špičce v oboru petrografie, se stal profesorem řádným. V současnosti je na jeho počest udělována nejlepším vědcům z oblasti petrologie, mineralogie a geochemie medaile nesoucí jeho jméno: Medaile Emanuela Bořického ().\n\nEmanuel Bořický pracoval v éře velmi rychlého rozvoje petrografie a po zavedení studia hornin (zpočátku zejména magmatických) studoval vzorky ve výbrusech pomocí polarizačního mikroskopu. Pracoval bez jakéhokoli zázemí a horniny zkoumal ve výbrusech, které si sám ve svém bytě vyráběl zdlouhavým namáhavým ručním broušením. Přesto se mu díky své cílevědomosti a píli během krátkého času podařilo podrobně petrograficky zpracoval několik skupin magmatických hornin z Čech.\n\nNejvýznačnější jsou jeho monografie o čedičích, znělcích, melafyrech a porfyrech. Napsal ale i řadu prací mineralogických, včetně učebnic mineralogie. Nejvíce však Bořický proslul vypracováním mikrochemických metod pro určování minerálů v horninových preparátech a zejména kvůli těmto novým metodám jej navštěvovala řada zahraničních badatelů.\n\n\nEmanuel Bořický ve svých pracích popsal několik nových minerálů, zejména fosfátů z ložisek železných rud ze Středočeského kraje. Vynalezl silikofluoridové mikrochemické metody určování minerálů a patřil k průkopníkům mikroskopického výzkumu hornin.\n\nProfesor Emanuel Bořický je zakladatelem české petrografie a geochemie, ale je i symbolem badatelského úsilí, překonávajícího skromné podmínky práce a vedoucího k světově významným vědeckým výsledkům při studiu minerálů a hornin. Na jeho počest je proto Přírodovědeckou fakultou Univerzity Karlovy od roku 1965 udělována Medaile Emanuela Bořického význačným domácím i světovým badatelům v oborech petrologie, mineralogie a geochemie. Jeho plaketa je umístěna na schodišti v mezaninu druhého patra budovy Albertov 6 v Praze.\n\nKlasikové evropské mikroskopické petrografie, jako byli prof. Ferdinand Zirkel a Harry Rosenbusch, si erudice i badatelských výsledků Emanuela Bořického vysoce cenili. V cizině se mu tak za jeho krátkého, ale velmi plodného života dostalo většího uznání než doma.\n\n\nAnglický mineralog James Dana, autor díla \"Mineralogie\", přejmenoval delvauxit po Bořickém jako Boříckit.\n\n\nKnihovny:\n\n\nČlánky:\n\n\nzahraničí\n\n"}
{"id": "369590", "url": "https://cs.wikipedia.org/wiki?curid=369590", "title": "Svět (časopis)", "text": "Svět (časopis)\n\nČasopis Svět byl český čtrnáctideník, který vycházel pravidelně od ledna roku 2007 do října roku 2011 (původně měsíčník). Řadil se mezi populárně naučné časopisy a na svých sto stranách přinášel jak dlouhé články, které jdou do hloubky, tak kratší novinky a zajímavosti. Jak název napovídá, časopis se zaměřoval na široké spektrum oborů a témat, včetně nových technologií, zdraví, člověka, historie i vědy. Šéfredaktorem časopisu byl v poslední době David Bimka. Podle výsledků MediaProjektu byla čtenost přes 60 000 lidí na jedno číslo a abonentů bylo přes 6 000.\nHlavní rubriky časopisu byly:\n\nPravidelně vycházely také speciály Světa, které se věnovaly vždy jednomu tématu (např. vesmír, světoví diktátoři, planeta Země). Převážně na základě článků ze Světa vznikl internetový projekt Svět poznání. Od listopadu roku 2011 nahradil tento časopis titul \"100+1\".\n\nPoslední číslo časopisu Svět vyšlo 19.10.2011.\n\nPříbuznými periodiky od stejného vydavatele Extra Publishing. s. r. o. jsou také Živá historie (zaměřená na dějiny) a Příroda (zaměřená na fotografie divoké přírody), které vycházejí od června roku 2008.\n"}
{"id": "369602", "url": "https://cs.wikipedia.org/wiki?curid=369602", "title": "Jan Neff", "text": "Jan Neff\n\nJan A. Neff (6. května 1832, Lipník nad Bečvou – 26. srpna 1905 Lipník nad Bečvou) byl český podnikatel a mecenáš.\n\nPocházel z Lipníka nad Bečvou, kde je také na tamějším hřbitově pochován. Jeho hřbitovní plastiku vytvořil sochař František Bílek. Finančně podporoval vybudování vyšší školy v Lipníku nad Bečvou a obchodní školy v Brně. Jednalo se o šlechetného vlastence, mecenáše českého školství, jednoho z předních uvědomělých zakladatelů českého obchodnictví.\n\nZačínal s podnikáním ve Vídni. Roku 1860 přestěhoval své podnikání z Vídně do Prahy. Zabýval se především obchodem s porcelánem a zbožím vyšší kvality, které dovážel ze zahraničí. Jeho obchod stál blízko Prašné brány, dnes ulice Na příkopě v Praze. Toto místo bylo velmi prestižní a drahé, ale být \"viděn\" byl Neffův obchodní záměr. Obchodoval s různými uměleckými výrobky a látkami a vedl jej jako první ryze český závod tak, že po jeho příkladu vznikaly nové firmy české. Vlastenecké smýšlení se stalo jedním ze znaků firmy, dnes bychom řekli \"firemní strategií\". Zabýval se finančnictvím, spoluzakládal kupř. Živnobanku, První Pražskou záložnu atd.\n\nJe podepsán pod finanční podporou celé řady českých a moravských spolků: Merkur (spolek), stál u vzniku institucí: Národní muzeum, Národní divadlo a dával velkorysé dary na stavbu škol. Také díky jeho daru vznikla například v Brně první česká obchodní akademie. Do Lipníku nad Bečvou zval slavné umělce, kupř. Antonína Dvořáka. V bohaté rodině Neffů žil třeba Josef Klvaňa během svých studií v Praze. Mezi jeho potomky patří spisovatelé Vladimír Neff a jeho syn Ondřej Neff.\n\nJeho životem je inspirována postava Jana Borna v románové pentalogii Vladimíra Neffa (\"Sňatky z Rozumu, Císařské fialky, Zlá krev, Veselá Vdova, Královský vozataj\").\n\n"}
{"id": "369607", "url": "https://cs.wikipedia.org/wiki?curid=369607", "title": "San Biagio in Cisanello", "text": "San Biagio in Cisanello\n\nSan Biagio in Cisanello je kostel v Pise, stojící na via San Biagio.\n\nExistují o něm písemné zmínky z roku 1122 a 1179, nedochovalo se však nic z původní budovy. Současná jednolodní stavba se zvonicí pochází ze 13. století. Další stavební úpravy proběhly v 17. století a roku 1765. Roku 1913 proběhl pokus navrátit strukturu kostela do původního stavu; byly odbourány barokní úpravy. Během 2. světové války utrpěl škody, které byly po válce opraveny.\n\nFasáda je zdobena islámskou keramikou (kopie, originály v Museo di San Matteo). Interiér uchovává malbu na dřevě ze 13. století \"Madonu s dítětem\" připisovanou Ugolinu di Tedice.\n"}
{"id": "369608", "url": "https://cs.wikipedia.org/wiki?curid=369608", "title": "Petr Karlík", "text": "Petr Karlík\n\nPetr Karlík (* 11. února 1951, Uherské Hradiště) je český lingvista, bohemista, odborník na syntax.\nNarodil se v Uherském Hradišti, kde absolvoval gymnázium. Píše o sobě, že stále má rád růžové víno, ale v poslední době pije i červené. Je autorem díla \"Kapitoly z dějin české jazykovědné bohemistiky\" z roku 2007, jedná se o shrnutí prací, které mají zásadní význam pro vývoj oboru s názvem jazykovědná bohemistika a které jsou určeny nejen badatelům, učitelům a studentům v českých zemích i v zahraničí, ale také veřejnosti. Je znám jako autor moderní Příruční mluvnice českého jazyka, části zabývající se větnou skladbou. Známá je také jeho vysokoškolská učebnice pro studenty bohemistiky a českého jazyka Skladba češtiny, jejímž spoluautorem je Miroslav Grepl. Kniha popisuje syntaktickou rovinu jazyka za použití dvou teorií: systémové lingvistiky a komunikační lingvistiky.\n\n\n\n\n\n\n\n"}
{"id": "369630", "url": "https://cs.wikipedia.org/wiki?curid=369630", "title": "Stará Chodovská", "text": "Stará Chodovská\n\nStará Chodovská (něm. \"Stelzengrün\") je místní část města Chodova v okrese Sokolov. Nachází se přibližně 2 km severozápadně od centra Chodova. Při sčítání lidu roku 2001 měla Stará Chodovská 84 domů a 202 obyvatel. V roce 2011 zde trvale žilo 298 obyvatel.\n\nPrvní písemná zmínka o vesnici pochází z roku 1523.\n"}
{"id": "369632", "url": "https://cs.wikipedia.org/wiki?curid=369632", "title": "Bohatice (Karlovy Vary)", "text": "Bohatice (Karlovy Vary)\n\nBohatice (něm. \"Weheditz\") jsou jednou z 15 částí statutárního města Karlových Varů. Bohatice leží na severovýchodě města a jsou ohraničeny řekou Ohří a Jáchymovskou ulicí. V roce 2007 zde podle Radničních listů žilo 2 473 obyvatel ve 436 domech.\n\nBohatice leží dva kilometry severovýchodně od centra města. Povrch je dosti členitý.\n\nŽivot v této části města je archeologickými nálezy doložen již od pravěku. Z mezolitu pocházejí kamenné industrie nalézané sporadicky na skalnatém ostrohu na levém břehu řeky Ohře (nad železničním tunelem). První písemná zmínka o Bohaticích je z roku 1390, kdy kolem dřevěného mostu přes Ohři byla postavena první stavení. Tehdy se osada označovala podle svého majitele Bohaty (Bohatého), také v roce 1427 se zde připomíná Blažek Bohatý. Roku 1545 se uvádí německé označení obce \"Weheditz\", odvozené z českého názvu . V roce 1615 zde karlovarští konšelé zakoupili pozemky pro dobrý přístup k řece. Později obec spadala pod správu Drahovic (do roku 1890), v letech 1890–1938 byla samostatnou obcí. Od 1. května 1939 je trvale sloučena s Karlovými Vary.\n\nRok s nejmenším, největším a současným počtem:\n\nČlenitý terén rozděluje Bohatice na severní, střední a nejnižší část. Podle základních sídelních jednotek se dělí na Bohatice, Jáchymovskou–východ a Jáchymovskou–západ.\n\nHlavními tahy jsou v Dolních Bohaticích silnice I/6 (Táborská ulice) a v Horních Bohaticích ulice Jáchymovská, která dělí Bohatice od Růžového vrchu. Bohatice mají spojení autobusovou linkou 19. Středem Bohatic také prochází trať do Chomutova. Mají též autobusové spojení linkou č. 5.\n\n"}
{"id": "369639", "url": "https://cs.wikipedia.org/wiki?curid=369639", "title": "San Silvestro (Pisa)", "text": "San Silvestro (Pisa)\n\nSan Silvestro je bývalý kostel v Pise, stojící na piazza San Silvestro.\n\nPrvní písemná zmínka pochází z roku 1118, jako majetek benediktinů z Montecassina. V 15. století připadl dominikánkám.\nKostel je trojlodní. Fasáda byla přestavována v letech 1770-1772 Vaccàdim a Quarantottim a původní nadpraží z výjevy ze života svatého Silvestra z 12. století bylo s dalšími uměleckými díly po odsvěcení kostela uloženo v Museo di San Matteo.\n\nNa fasádě jsou sochy svatého Dominika a Silvestra od Cibeiho, v interiéru dřevěný strop Puglianiho (1612) a obrazy Lomiho.\n"}
{"id": "369643", "url": "https://cs.wikipedia.org/wiki?curid=369643", "title": "Delta (písmeno)", "text": "Delta (písmeno)\n\nDelta (majuskulní podoba Δ,\nminuskulní\npodoba δ, řecký název Δέλτα) je čtvrté písmeno řecké abecedy. V systému řeckých číslic má hodnotu 4.\npísmene 'δ' se používá například jako symbolu pro:\npísmene 'Δ' se používá například jako symbolu pro:\n\nV Unicode je podporováno jak \n\nV HTML je možné je zapsat pomocí &#916; respektive\n&#948, případně pomocí HTML entit\n&Delta; respektive &delta;. \n\nV LaTeXu je možné minuskulní delta napsat pomocí příkazu\ncodice_1, majuskulní pomocí codice_2.\n"}
{"id": "369644", "url": "https://cs.wikipedia.org/wiki?curid=369644", "title": "Josef Schaniak", "text": "Josef Schaniak\n\nJosef Schaniak (9. února 1845, Uherské Hradiště – 7. března 1905, Uherské Hradiště) byl architekt a stavební podnikatel.\nJeho stavební firma postavila řadu městských budov v Uherském Hradišti, Luhačovicích a Trenčianských Teplicích.\n\nBývá nazýván \"stavitel škol a mistr sgrafita\". V Uherském Hradišti působil také jako člen městského výboru (1880-1905) a spoluzakladatel místní pobočky Klubu českých turistů.\n\nPocházel z Uherského Hradiště, jeho otcem byl Josef Schaniak st. Působil v Uherském Hradišti, Luhačovicích, Trenčianských Teplicích. Byl pověstný především svojí rychlostí (pivovar v Uherském Brodě vybudoval za jeden rok a šest měsíců, Gymnázium v Uherském Hradišti za 11 měsíců) a kvalitním provedením staveb. V odborné literatuře jsou jeho stavby uváděny především ve spojitosti s barevností a použití sgrafita na průčelích.\nJosef Schaniak ml. se narodil v rodině stejnojmenného stavitele. Jeho otec vedl firmu \"Schaniak\" velmi úspěšně a malý Josef ji po jeho smrti zdědil a podobně aktivně vedl.\nJeho otec Josef Schaniak st. firmu odkázal svému synovi, a po jeho smrti mu připadla už roku 1871. Syn Josef převzal firmu i s politickou odpovědností, s kterou bylo fungování architektonického podniku tenkrát spjato. Neúčastnil se jen veřejných zakázek, i když nejznámější jeho stavby jsou právě veřejné, školy a divadla.\n\nJosef Schaniak se stal brzy členem městského zastupitelstva stejně jako jeho otec a začal dodávat městu novou tvář. Byl milovníkem renesance a secese. Řada domů má řemeslně velmi dobře provedeny umělecké detaily. Spolupracoval s řadou výborných kameníků, převážně z Cetechovic, kde se nalézal lom na velmi kvalitní mramor a jiný obkladový kámen. Zaměstnával velmi zručné kováře a jiné řemeslníky, což ukazovalo na vysokou úroveň řemesla v regionu. Převážně v reprezentativních zakázkách na domech a lázeňských pavilonech v Luhačovicích, které byly vyhlášeným lázeňským městem tehdejší monarchie i pozdější republiky. Josef Schaniak ml. patřil politicky mezi tehdejší Mladočechy, zastával funkci člena obecního výboru královského města Uh. Hradiště.\nByl také vášnivým turistou a cestovatelem. Založil roku 1896 v Uherském Hradišti turistický klub, dlouhá léta byl jejím předsedou. Vybudoval se členy kilometry stezek, kde byly údaje psány v hodinách i v kilometrech: Podílel se na vybudování několika rozhleden.\n\nRoku 1886 byl ustaven Český politický spolek jako organizační základna mladočeské strany, byl zvolen jeho předsedou. Byl to podnikavý člověk, nadšenec. Po rozhodnutí o vybudování gymnázia, první střední školy na Slovácku, sám navrhl a vybudoval důstojné místo. Novorenesanční objekt vybudoval za 11 měsíců. Neměl jistotu, že jej zřizovatel instituce- Ústřední matice školská - opravdu odkoupí, což se stalo a risk jemu vyšel. To, že stavbu stihne zrealizovat do jednoho roku byl také obchodním trikem. Gymnázium přesně dodržuje novorenesanční zákony, kupř. bosáž, bohaté sgrafito, na kladí-frieze fasády je opatřena pantheonem slavných vědců a pedagogů- Purkyně, Komenský. Jeho pojetí nezapře vzor v Národním divadle, snad také proto, že jeho otevření bylo stále velmi živé a vlastenecký či snad celoslovanský pathos v komisi přežíval. Není také bez souvislosti, že jeden ze základních kamenů k Národnímu divadlu pocházel právě z nedalekého Buchlova, také se znovu začínala oživovat tradice cyrilometodějská. Snad není také zcela nemístné připomenout vrby, které před budovou stávaly, aby snad evokovaly atmosféru říčního břehu, architekt často podobně uvažoval a zajímal se živě o zasazení sochy, pomníku či kaple do prostředí stromů. Stromy se často používaly jako dotvoření přírodní kopule, či převážně v 19. století jako prostředek symetrie.\n\nLékárna U Zlaté koruny na Masarykově náměstí sloužila svému účelu již od konce 17. století, ve druhé čtvrtině 18. století byly dva původní měšťanské domy, stojící na tomto místě, barokně přestavěny. V roce 1884 byly spojeny pseudorenesanční fasádou, zdobenou sgrafitovou výzdobou. V interiéru je dochována původní část výzdoby, nástropní freska - autorem byl Josef Ignác Sadler, doplněná štukaturou, pocházející z poloviny 18. století.\n\nKomise ze soutěže vybrala návrh architekta Františka Skopalíka. další účastníci: Dušan Jurkovič, František Roith. Dušan Jurkovič předložil návrh dřevěné letní arény, levné, ve stylu svých luhačovických realizací.\n\nJednalo se o návrh kamenného divadla v neoklasicistním slohu. Pozemek na stavbu divadla získalo divadelní družstvo od lázní za symbolickou cenu. S vlastní stavbou se započalo v roce 1907. Nedostatek finančních prostředků zapříčinil úpravy původního architektonického návrhu a hned zpočátku bylo nutno přikročit k úsporným opatřením, která se odrazila na technické kvalitě budovy. Chybělo tudíž hygienické zařízení, střecha byla pokryta jen lepenkou, takže do budovy zatékalo a hned zpočátku bylo nutno začít s opravami. Divadlo pojalo 250 diváků a malé orchestřiště. Bylo zařízeno jen tím nejnutnějším, ale i tak zůstal družstva po dokončení stavby značný dluh. Navzdory všem problémům byla budova otevřena 27. června 1908 slavnostní akademií připravenou Z. Jankem, na níž za doprovodu lázeňského orchestru a pod taktovkou Jana Schustra vystoupily se zpěvem a recitací manželky lázeňských lékařů. Na repertoáru byly písně a skladby: Antonína Dvořáka, Bedřicha Smetany, Jana Suka, Oskara Nedbala aj.\n\nčerven až říjen 1887. Novorenesanční budova,přísného stylu, bosáž na soklu fasády. Sloupový vlys.\n\nRealizována v letech 1888 až 1889. Pravidelné vyučování v nové školní budově bylo zahájeno v sobotu 2. září 1889.\n\nV letech 1890-1896 se realizoval architektonicky hodnotný komplex tzv. \"Schaniakových domů\" v dnešní ulici Jana Lucemburského. Většina domů dnes již nestojí, či je přestavěna. V původním výrazu je zachován pouze dům č.p.228.\n\nJosef Schaniak byl velmi činorodý člověk, vášnivý turista, podnikatel, budovatel škol i rodinných domů, stavitel. Ukázal poctivost a kvalitu slováckého řemesla ovládaného místními zručnými lidmi. Povznesl estetiku města, přinesl do ní přísnost antického ideálu a do pískovcového kamene jedné ze škol, které zbudoval nechal vytesat:\"Poslouchejte, dítky milé, učitele své ušlechtilé, neb tak zákon boží káže, vás učením ctnostmi váže. Za stavbu tuto rodiče své v paměti mějte, jim poslušnost, vděčnost, lásku projevujte...\" autorem pravděpodobně mohl být i Josef Schaniak.\n\n\nDále lázeňské domy v Trenčianských Teplicích.\n\n\n"}
{"id": "369645", "url": "https://cs.wikipedia.org/wiki?curid=369645", "title": "Libyjské moře", "text": "Libyjské moře\n\nLibyjské moře ( , ) je moře v jižní části Středozemního moře ležící mezi jižním pobřežím Kythiry, Kréty a Karpathu a severním pobřežím Libye. Toto pojmenování se používalo už ve starověku a používají ho i moderní cestovatelé. Největším ostrovem je Gavdos u jižního pobřeží Kréty.\n"}
{"id": "369650", "url": "https://cs.wikipedia.org/wiki?curid=369650", "title": "Trličník", "text": "Trličník\n\nTrličník (\"Gentianopsis\") je rod rostlin z čeledi hořcovité. Jsou to jednoleté nebo krátkověké byliny s jednoduchými listy a jednotlivými, vrcholovými, čtyřčetnými květy. Rod zahrnuje asi 25 druhů a je rozšířen v Evropě, Asii a Severní Americe včetně arktických oblastí. V České republice roste trličník brvitý. Některé druhy trličníku jsou v Asii využívány v tradiční medicíně.\n\nV minulosti byl rod \"Gentinopsis\" součástí rodu \"Gentiana\" (hořec), případně rodu \"Gentianella\" (hořeček). Pro druh trličník brvitý se místy dosud používá název hořec brvitý.\n\nTrličníky jsou jednoleté nebo dvouleté, řidčeji krátce vytrvalé byliny. Lodyha je přímá nebo vystoupavá, nevětvená nebo řídce větvená. Listy jsou čárkovité až vejčitě kopinaté. Květy jsou čtyřčetné, jednotlivé, s dlouhými stopkami, vrcholové. Kalich je podlouhle zvonkovitý, se 2 laloky užšími a 2 širšími. Mezi laloky kalicha jsou 4 brvité vnitrokališní membrány. Koruna je tvořena nálevkovitou až podlouhle zvonkovitou korunní trubkou a 4 laloky. Laloky koruny jsou často na okraji zubaté nebo třásnité. V dolní části korunní trubky jsou nektária. Tyčinky jsou přirostlé ke korunní trubce a mají žluté prašníky. Semeník je srostlý ze 2 plodolistů. Spočívá na krátkém až dlouhém gynoforu a obsahuje jedinou komůrku s mnoha vajíčky. Čnělka je málo zřetelná, s velkou dvoulaločnou bliznou. Plodem je tobolka pukající 2 chlopněmi a obsahující mnoho drobných, bezkřídlých semen.\n\nRod trličník zahrnuje asi 20 až 25 druhů. Je rozšířen v Evropě, Asii a Severní Americe. Nejvíce druhů se vyskytuje v Severní Americe, kde areál rozšíření rodu sahá od severních arktických oblastí až po Mexiko.\n\nV České republice rod zastupuje trličník brvitý. Vyskytuje se zejména v teplejších oblastech s vápnitým podkladem. V Evropě rostou celkem 3 druhy. Trličník brvitý je rozšířen v téměř celé Evropě mimo Skandinávie, Britských ostrovů a částí Ruska a zasahuje i do Maroka. V nejsevernější Evropě roste druh \"G. detonsa\", v severním Rusku \"G. barbata\". Z Číny je uváděno 5 druhů, ze Severní Ameriky 9. V Himálaji vystupují některé druhy do nadmořské výšky téměř 5000 metrů.\n\nRod \"Gentianopsis\" je v rámci čeledi hořcovité řazen do tribu \"Gentianeae\" a subtribu \"Swertiinae\". Podle výsledků molekulárních studií je nejblíže příbuzným rodem rod \"Pterygocalyx\", zastoupený jediným druhem ve východní Asii.\n\nTrličník brvitý popsal již Carl Linné v roce 1753, ten jej však zařadil do rodu \"Gentiana\" (hořec). Později byl někdy řazen do rodu \"Gentianella\" (hořeček). Samotný rod \"Gentianopsis\" byl publikován až v roce 1951, kdy jej japonský botanik Yu Chuan Ma oddělil od rodu \"Gentiana\" na základě následujících znaků: velké a poněkud zploštělé květní poupě, kališní lístky ve 2 různě velkých párech a v poupěti se střechovitě překrývající, přítomnost 4 trojúhelníkovitých, brvitých membrán mezi kališními cípy, zřetelný gynofor a zvětšená blizna.\n\nČeské názvosloví není dosud ujednocené. V díle Květena ČR a rovněž v Botanickém slovníku je upřednostněn název trličník. V Kubátově Klíči ke květeně ČR je trličník brvitý uveden jako hořec brvitý.\n\n\nV tradiční tibetské medicíně je používán druh \"Gentianopsis paludosa\" při léčbě tuberkulózy. Medicínské studie potvrdily účinek některých obsahových látek proti \"Mycobacterium tubeculosis\". V Mongolsku slouží \"G. barbata\" při ošetřování zanícených ran a léčení onemocnění jater a žlučníku.\n\n"}
{"id": "369658", "url": "https://cs.wikipedia.org/wiki?curid=369658", "title": "WTA Tour Championships 2008", "text": "WTA Tour Championships 2008\n\nTenisový turnaj WTA Tour Championships 2008 (známý také jako \"Sony Ericsson Championships\") se konal ve dnech 4.–9. listopadu, poprvé v hlavním městě Kataru Dauhá. Hrál se v areálu Khalifa International Tennis and Squash Complex na venkovních kurtech s tvrdým povrchem. Je to závěrečný turnaj sezóny, jehož se účastní 8 nejvýše postavených tenistek podle žebříčku WTA Champions Race. Odměny činily 4 450 000 dolarů.\n\nVe dvouhře poprvé zvítězila Američanka Venus Williamsová a ve čtyřhře titul obhájil současný nejlepší pár světa Cara Blacková a Liezel Huberová.\n\nVýsledky\n\nTabulka\n\nVýsledky\n\nTabulka\n"}
{"id": "369662", "url": "https://cs.wikipedia.org/wiki?curid=369662", "title": "Friedrich Konrad Beilstein", "text": "Friedrich Konrad Beilstein\n\nFriedrich Konrad Beilstein (17. února 1838, Petrohrad – 18. října 1906, Petrohrad; ), byl ruskoněmecký chemik a autor \"Příručky organické chemie\".\n\nFriedrich Konrad Beilstein se narodil v Petrohradě do rodiny s německým původem. Studoval proto na německy mluvících školách. Když mu bylo patnáct, nastoupil na Univerzitu v Heildelbergu, kde přednášel slavný chemik Robert Wilhelm Bunsen. Po dvou letech studií přestoupil na Univerzitu v Mnichově, kde byl profesorem organické chemie Justus von Liebig. Později se vrátil do Heidelbergu. Doktorát však získal až v necelých dvaceti letech na \"Univerzitě v Göttingenu\", kde také spolupracoval s Friedrichem Wöhlerem.\n\nNa Univerzitě v Göttingenu začal vést své vlastní přednášky a roku 1865 se zde stal externím profesorem. V roce 1866 se přestěhoval do Petrohradu a stal se zde profesorem Technického institutu, jako následovník Dmitrije Mendělejeva. Roku 1883 byl zvolen do Ruské akademie věd. \n\nBeilstein je objevitelem Beilsteinova testu pro zjišťování halogenderivátů.\n\n\"Příručka organické chemie\" (v originále \"Handbuch der organischen Chemie\"), 1881 - první vydání obsahovalo 1500 sloučenin na 2200 stranách, tato příručka je nyní známá jako \"Beilsteinova databáze\".\n\n"}
{"id": "369668", "url": "https://cs.wikipedia.org/wiki?curid=369668", "title": "Trličník brvitý", "text": "Trličník brvitý\n\nTrličník brvitý (\"Gentianopsis ciliata\"), dříve také hořec brvitý či hořeček brvitý, je rostlina z čeledi hořcovitých, jediný zástupce rodu \"Gentianopsis\" rostoucí na území České republiky. V poslední době silně ubývá, proto byl zařazen do Červeného seznamu ČR k ohroženým druhům.\n\nTrličník brvitý dorůstá výšky 10-30 cm. Lodyha je oblá a tenká, přímá nebo vystoupavá. Listy jsou pouze lodyžní, úzké, špičaté, jednožilné a přisedlé. Květy jsou modré, jednotlivé, koncové, se čtyřčetnou korunou. Korunní lístky jsou na okrajích třásnitě brvité. V některých případech může být lodyha větvená; pak roste na rostlině až 12 květů.\nTrličník brvitý kvete relativně pozdě, od července do října - tedy na podzim. Roste spíše ve vyšších polohách, od pahorkatin po horské polohy. Vyhledává výslunné travnaté svahy, meze, stráně, opuštěné lomy. Protože upřednostňuje zpevněný vápencový štěrk, bývá v poslední době nacházen na krajnicích, v příkopech a náspech lesních cest.\nJižní, západní a střední Evropa, konkrétně od Pyrenejského poloostrova přes střední Evropu a Balkán až po jižní Ukrajinu.\n\nRoztroušený, v nížinách téměř chybí, v horách zřídka. S oblibou na vápencovém substrátu.\n\nV Česku patří mezi silně ohrožené druhy, je řazen do kategorie C3, na Slovensku pak jako potenciálně ohrožený do kategorie NT.\n\nTrličník brvitý na BOTANY.cz\n\n \n"}
{"id": "369673", "url": "https://cs.wikipedia.org/wiki?curid=369673", "title": "Kunčičky u Bašky", "text": "Kunčičky u Bašky\n\nKunčičky u Bašky () je místní část obce Baška v okrese Frýdek-Místek. Rozloha je 430 ha.\n\nKunčičky u Bašky se nacházejí v okrese Frýdek-Místek, asi 2 kilometry jižně od Frýdku-Místku a 1 kilometr západně od Bašky.\n\nPrvní zmínka o vsi pochází z roku 1288, kdy patřila olomouckému biskupství. Poté se stala součástí léna rodu Stangů. Kunčičky u Bašky patří mezi nejstarší obce regionu. Do roku 1402 nesli název \"Cunczendorf\". Větší část 14. století byly součástí Místecko-frydlántského panství.\n\nV Kunčičkách u Bašky bylo před druhou světovou válkou plánováno postavit kapli. S příchodem války byly plány zastaveny. Po válce měla být stavba kaple uskutečněna, ale nikdy k tomu nedošlo. V blízkosti Bayerova mlýna se nachází základní kámen ke stavbě této kaple.\n\n"}
{"id": "369675", "url": "https://cs.wikipedia.org/wiki?curid=369675", "title": "Pražský studentský summit", "text": "Pražský studentský summit\n\nPražský studentský summit (PSS) je vzdělávací projekt pro studenty středních i vysokých škol. \n\nAktivity simulující jednání mezinárodní organizace v České republice započaly v roce 1995. Ty se průběhem času přeměnily na \"Pražský model OSN\" a ten byl v roce 2006 transformován na \"Pražský studentský summit\".\n\nProstřednictvím simulace jednání vrcholných institucí mezinárodních organizací mají účastníci možnost rozšiřovat si znalosti v oblasti mezinárodního dění, lidských práv, ekonomie, kulturního dědictví či životního prostředí a zároveň prohlubovat rétorické, prezentační a argumentační dovednosti. Pražský studentský summit dává účastníkům unikátní možnost nahlédnout do světa diplomacie a mezinárodních vztahů. Projekt, který se hlásí k myšlence neformálního vzdělávání, klade důraz na rozvoj osobnosti svých účastníků a doplňuje tak výuku na českých školách.\n\nV současnosti nabízí projekt simulaci hned 3 klíčových mezinárodních organizací: OSN, NATO a Evropské unie. Účastníci v jednotlivých modelech hájí zájmy států, které zastupují, a vystupují tak, jak by jednali skuteční zástupci daných států. V rámci agendy jednotlivých orgánů řeší delegáti aktuální problémy, s nimiž se mezinárodní společenství v dané oblasti potýká.\n\nOrganizační tým, který každoročně PSS připravuje, se skládá z více než 60 vysokoškolských studentů, vybraných většinou z řad bývalých účastníků. Pořadatelem projektu je Asociace pro mezinárodní otázky, nevládní nezisková organizace založená v roce 1997 za účelem výzkumu a vzdělávání v oblasti mezinárodních vztahů. Generálním partnerem je The Kellner Family Foundation.\n\nV minulosti převzali nad projektem záštitu osobnosti jako Václav Havel, Karel Schwarzenberg, Petr Pithart nebo Madeleine Albrightová.\n\nRočník Pražského studentského summitu se dělí na dvě hlavní části – přípravnou část a závěrečnou konferenci.\n\nPět přípravných setkání se koná v průběhu akademického roku na půdě Vysoké školy ekonomické v Praze. Jejich účelem je účastníky nejen připravit na závěrečnou konferenci, ale především rozvíjet jejich odborné znalosti a soft skills. Delegáti se zde vžívají do rolí diplomatů, učí se diskutovat, zaujímat postoje a formulovat stanoviska, pro která se snaží získat podporu svých vrstevníků. Nedílnou součástí těchto přípravných setkání jsou odborné přednášky, panelové diskuze se zajímavými hosty a interaktivní činnosti rozvíjející schopnosti a dovednosti studentů.\nZávěrečná slavnostní konference probíhá tradičně na jaře. Dějištěm zahájení, kterého se účastní také hosté z řad partnerů projektu, diplomatů, politiků a zástupců médií, byla v minulých letech např. Míčovna Pražského hradu, Černínský palác, Hotel Ambassador nebo Hotel Hilton Prague. Samotná jednání pak probíhají již tradičně v Kongresovém centru Praha. Studenti zde mají jedinečnou příležitost se setkat s hosty jako Petr Pavel, Michal Horáček, Erik Tabery a s mnoha dalšími, kteří na Pražský studentský summit již zavítali.\n\nKrom jiného je projekt obohacen o celou řadu doprovodných akcí, které se konají v průběhu celého ročníku. V minulosti se studenti například účastnili recepcí v Rezidenci primátora hlavního města Prahy nebo cestovali do Bruselu, Vídně, Ženevy či Štrasburku na prohlídky skutečných sídel simulovaných organizací. Před zahájením samotné konference mají také účastníci možnost navštívit ambasády států, které na projektu reprezentují.\n\nOd XXII. ročníku PSS organizuje nový projekt, který nese příznačný název „Pražský studentský summit přijíždí do regionů“. Cílem je přiblížit činnost Rady bezpečnosti OSN studentům 8. a 9. tříd základních škol v jednotlivých regionech.\n\nZákladním cílem projektu je rozvinout znalosti, dovednosti a schopnosti jeho účastníků, a to nejen studentů středních a vysokých škol, kteří na projektu vystupují v roli diplomatů, ale i členů přípravného týmu PSS. Účastník projektu si odnáší nové poznatky, vybrousí soft-skills a modeluje své kritické a analytické myšlení. Projekt je otevřen všem uchazečům bez ohledu na to, jaké jsou jejich zájmy a profesní plány, jelikož se zaměřuje na rozšiřování kompetencí, jež naleznou uplatnění v běžném životě i v jakémkoli odvětví lidské činnosti.\n\nModel OSN je projektem s dlouholetou tradicí. Více než 300 studentů středních škol zastupuje členské státy OSN v jejích strukturách. Kromě znalostí a dovedností, které jim přináší, seznamuje Model OSN studenty také se základními myšlenkami a cíli největší globální organizace, tedy např. se snahou řešit konflikty diplomatickou cestou a úsilím o spravedlivý mezinárodní řád.\n\nModel OSN nabízí studentům možnost poznat svět diplomacie prostřednictvím simulovaného jednání sedmi mezinárodních institucí: Rada bezpečnosti OSN (UNSC), Výbor pro odzbrojení a mezinárodní bezpečnost (DISEC), Ekonomická a sociální rada OSN (ECOSOC), Rada pro lidská práva (HRC), Organizace OSN pro výchovu, vědu a kulturu (UNESCO), Environmentální shromáždění OSN (UNEA), Úřad OSN pro drogy a kriminalitu (UNODC).\n\nModel NATO simuluje jednání nejvyššího orgánu Aliance, Severoatlantické rady. Je rovněž určen středoškolákům, avšak jeho jednání jsou vedena výhradně v angličtině. Tato skutečnost dává vzdělávacím aktivitám další rozměr a zároveň představuje pro účastníky výzvu, díky níž si mohou své jazykové znalosti rozšířit. Studenti se v rolích diplomatů členských států NATO zabývají klíčovými bezpečnostními otázkami a postavením Severoatlantické aliance ve světě.\n\nModel EU je určen studentům vysokých škol, kteří v roli ministrů členských států Unie simulují zasedání v její klíčové instituci, Radě EU. Model EU se snaží delegátům fungování Rady EU věrně přiblížit aktuálními tématy, která tvoří agendu jejich jednání. Součástí programu jsou kromě samotných jednání také panelové diskuze či semináře s předními českými i zahraničními odborníky na daná témata a s diplomaty a politiky, kteří se zabývají prostředím Evropské unie.\n\nOficiální noviny Pražského studentského summitu \"Chronicle\" vychází každoročně se zahájením přijímacího řízení, další čísla jsou k dispozici na každém přípravném setkání a během konferenčních dnů.\n\nChronicle účastníkům přináší nejen podrobné zpravodajství o činnosti jednotlivých Modelů a orgánů, organizační informace a informace o doprovodných akcích, ale i rozhovory s významnými osobnostmi. Prostřednictvím odborných rubrik poskytují noviny účastníkům vhled do politiky, práva, ekonomie či aktuálního dění na poli mezinárodních vztahů.\n\nRedakci Chronicle tvoří převážně členové přípravného týmu projektu, ale prostor v něm je určen i účastníkům.\n\nProjekt je připravován studenty pro studenty, kdy se organizátory stávají zpravidla bývalí účastníci. Tento výjimečný prvek zajišťuje zachování kontinuity i neustálý přísun nových nápadů a přístupů.\n\nPořadatelem projektu je nevládní nezisková organizace Asociace pro mezinárodní otázky, který byla založena v roce 1997 za účelem výzkumu a vzdělávání v oblasti mezinárodních vztahů. Tento přední český think-tank není spjat s žádnou politickou stranou ani ideologií. AMO poskytuje prostor k rozvoji vzdělanosti, porozumění a tolerance mezi lidmi a kulturami a zprostředkovává dialog mezi zástupci široké veřejnosti, akademické sféry, občanského sektoru, politiky a byznysu. Svou činností dlouhodobě podporuje aktivní přístup občanů České republiky k zahraniční politice a poskytuje informace potřebné pro utváření vlastního názoru na dění doma i ve světě.\n\n"}
{"id": "369686", "url": "https://cs.wikipedia.org/wiki?curid=369686", "title": "Aja Macuura", "text": "Aja Macuura\n\nAja Macuura ( \"Macuura Aja\") z prefektury Hjógo v Japonsku je J-popová zpěvačka, jejíž jméno je spojeno s Hello! Projektem.\n\nAja se narodila v půlmiliónovém městě Himedži a má dvě mladší sestry. Kromě zpívání a herectví také ráda hraje tenis. V roce 2000 se objevila v Hello! Projektu hudebního producenta Tsunku, což je projekt pro japonské dívčí skupiny a zpěvačky. Její sólová kariéra odstartovala v roce 2001 a její první singl Dokki Doki! LOVE Mail, dosáhl desáté příčky v hitparádě Oricon, což je japonská obdoba US Billboard. Prvním albem First Kiss 2002 dosáhla 63. místa v Top 100.\n\nKromě sólového zpěvu spolupracuje s dalšími umělci z H!P. Z nich nejvýznamnější je účinkování ve skupině GAM spolu s Miki Fudžimoto (exMorning Musume).\n\n\n\n\n\n\n\n\n\n\nAo no hono-o (2003)\n\n"}
{"id": "369687", "url": "https://cs.wikipedia.org/wiki?curid=369687", "title": "Blažej Baláž", "text": "Blažej Baláž\n\nBlažej Baláž (* 29. října 1958, Nevoľné, Československo) je slovenský malíř, grafik, tvůrce instalací, objektů, performancí a vysokoškolský pedagog. V letech 1973-1977 studoval na SUPŠ v Kremnici a v letech 1977–1983 studoval na Vysoké škole výtvarných umění v Bratislavě na oddělení grafiky u Oresta Dubaye a Vladimíra Gažoviče. Od roku 1994 působí také jako vysokoškolský pedagog na Trnavské univerzitě, v roce 1996 se habilitoval na docenta na Vysoké škole výtvarných umění v Bratislavě. Jedná se o zakládajícího člena sdružení Na východ od raja (1998). Žije v Trnavě, manžel malířky Márie Balážové.\n\nJeho malířská a grafická tvorba se vyvíjí od abstraktních juvenilií 70. let přes figurativní neoexpresivní tvorbu 80. let, kterou završuje velkoformátovou grafikou \"Mechanický raj\" (1988-1990). Počátkem 90. let realizuje multiinstalace, ve kterých mění význam a funkčnost budov galerií zaplněním všech oken textilními látkami či rozstříhaným výtvarným časopisem (Postscriptum, 1993, Galéria M. A. Bazovského Trenčín, Postscriptum II, Galerie města Bratislavy a \"Dobrý deň, pani Kopplová\", Galerie J. Koniarka v Trnave 1997). Realizuje několik akčních výstupů - akční umění - s ekologickým, politickým nebo socio-kulturním kontextem (Zákony rastu, Skarabeus, Artwart). Od roku 1988 využívá ve své tvorbě text, začátkem 90. let jsou to první \"makarónské\" texty (intertext, intratext) HBOBONJOUR, SVETLOVEC, POLETIKA. V posledních letech realizuje lingvistický výzkum v oblasti postkonceptuálního textu (simultánní text) v rozměrném cyklu \"Treptomachia\". Paralelně vznikají od poloviny 90. let postminimalistické materiálové obrazy monochromní povahy (dvojitý monochrom - barva versus piliny z mincí, mák, zemina, odpad), cykly \"Pamäť\" a \"Mandaly\".\n\n\n\n\n\n\n\n\n"}
{"id": "369689", "url": "https://cs.wikipedia.org/wiki?curid=369689", "title": "Beilsteinův test", "text": "Beilsteinův test\n\nBeilsteinův test, neboli \"Beilsteinova plamenná zkouška\" je jednoduchý kvalitativní chemický test užívaný v chemii na důkaz halogenderivátů. Byl vynalezen Friedrichem Beilsteinem.\n\nMěděný drát je žíhán nad plamenem kahanu, dokud se na něm nevytvoří malá vrstva oxidu měďnatého. Poté je ponořen do preparátu a ještě jednou zahříván nad kahanem. Pokud se plamen vlivem halogenidu měďnatého zbarví do sytě tyrkysova, dokázali jsme přítomnost halogenderivátů.\n\nV dnešní době se tento test běžně nevyužívá. Jedním z důvodů je možnost uvolnění vysoce jedovatého dioxinu chlorného při spalování polychloroarenů.\n\nAlternativním testem je test pomocí tavení sodíku. Tento test převádí organické materiály na anorganické soli, včetně halogenidu sodného. Přidáním roztoku dusičnanu stříbrného dojde ke srážení příslušného halogenidu stříbrného.\n"}
{"id": "369692", "url": "https://cs.wikipedia.org/wiki?curid=369692", "title": "Astronomický symbol", "text": "Astronomický symbol\n\nAstronomický symbol je znak, který se používá pro zjednodušené zobrazení různých vesmírných těles. Astronomické symboly používají profesionální i amatérští astronomové a užívají se někdy i k označení dnů v týdnu. Některé se používají též v astrologii.\n\n"}
{"id": "369695", "url": "https://cs.wikipedia.org/wiki?curid=369695", "title": "William Miller", "text": "William Miller\n\nWilliam Miller (1782, Pittsfiled, Massachusetts, USA - 1849) proslul jako baptistický kazatel hlásající blížící se konec světa někdy v letech 1843-1844. Hnutí, které zvěstováním paruzie započal, se zapsalo do amerických náboženských dějin a jeho přívrženci byli nazývání millerité nebo adventisté. Nejvýraznějším důsledkem tohoto hnutí byl vznik Adventismu sedmého dne v roce 1863.\n\nNarodil se v Pittsfiledu ve státě Massachusetts. V mládí se jeho rodina odstěhovala na západ do Low Hamptonu ve státě New York, kde začal jeho otec farmařit. Jeho matka byla dcera baptistického pastora a vedla svého syna ke křesťanské víře, v dospívání však získala sympatie Williama Millera deistická filozofie. Oblíbil si díla velkých osvícenských myslitelů, mezi jeho oblíbence pařili Voltaire, Hume a Paine. Jeho deistický postoj byl neotřesiltelný až do roku 1814, kdy se jako kapitán americké domobrany zúčastnil bitvy o Plattsburg. Odchod britských vojsk od oblehnutého Plattsburgu si nedokázal vysvětlit jinak než jako zásah vyšší moci.\n\nPo svém návratu začal studovat \"Bibli\", konvertoval ke křesťanství a stal se členem baptistického sboru v Low Hamptonu. Millera při četbě \"Bible\" zaujala především proroctví zachycená v knize \"Daniel\" a \"Zjevení\" a jejich studiu se věnoval po celá 20. léta 19. století. Ve svých úvahách spojil 7. a 8. kapitolu starozákonní knihy Daniel\nv jedno proroctví a interpretoval je jako předpověď konce světa. Ten měl nastat 2300 let po vydání ediktu o návratu židů z perského zajetí do Palestiny, tedy v letech 1843-1844. Vycházel z verše Daniel 8:14 ( Řekl mi: \"Až po dvou tisících a třech stech večerech a jitrech dojde svatyně spravedlnosti.\"), kdy předpokládal, že 2300 večerů a jiter ve skutečnosti znamená 2300 let a očištění svatyně pak zase představuje spálení země po návratu Ježíše Krista a nanebevzetí věřících. Ve své argumentaci vycházel výhradně z Písma, odmítal mimobiblické prameny víry, jako např. soukromá zjevení, čímž se nejvíce liší od nejznámější církve, jež převzala jeho odkaz - od adventistů sedmého dne.\n\nPoprvé se svým učením vystoupil v roce 1831 a o dva roky později se stal baptistickým kazatelem. Od této doby pořádal přednášky o konci světa a snažil se svým hlásáním zburcovat věřící i oficiální představitele církví. Dařilo se mu získávat první následovníky, opravdově se však millerizmus začal šířit až po zapojení tisku do služeb misie v roce 1840 (časopis \"Signs of the Times\"). V roce 1844 byl na jaře definitivně stanoven jako den paruzie 22. říjen 1844, tedy den smíření. Realistické odhady počtu milleritů v době jeho největší slávy v létě roku 1844 se pohybují od 50 000 do 100 000. Po tzv. velkém zklamání z 22. října 1844 (očekávaný konec světa nenastal) se hnutí začalo štěpit a rozpadat.\n\nOn sám až do své smrti v roce 1849 věřil, že konec světa může přijít každým okamžikem a nepochyboval o správnosti svých výpočtů. Sám se nikdy nepřidal k žádné skupině jeho následovníků a zůstal baptistou. Doufal, že jeho poselství církve spojí a ne, že bude rozdělovat. Z milleritů se v 60. letech 19. století ustavily dvě církve \"Advent Christian Church\", jež má dnes cca 25 000 členů a téměř devatenáctimilionová Církev adventistů sedmého dne.\n"}
{"id": "369696", "url": "https://cs.wikipedia.org/wiki?curid=369696", "title": "Mick Thomson", "text": "Mick Thomson\n\nMichael Gordon Thomson (* 3. listopadu 1973), známý jednoduše jako Mick, nebo pod jeho číslem #7, je známý především jako jeden ze dvou kytaristů hudební skupiny Slipknot.\n\nMick se narodil ve městě Des Moines v Iowě. V mládí hrál ve skupině Body Pit. V roce 1996 se dostal do skupiny Slipknot, v které zaujal místo Craiga Jonese, který se pak ujal role samplera.\nMick používá své číslo (#7) více než většina členů ze Slipknot. Například má na ruce vytetováno Seven , a na svých minulých třech kytarách též použil nápis Seven. Mimo Slipknot dává lekce v kytarové škole \"Ye Old Guitar Shoppe\". V obchodech s hudebninami v Des Moines dává rady začátečníkům. Objevil se i na albu Doomsday X od Malevolent Creation. Také je vidět ve videoklipu \"No Pity on the Ants\" od skupiny Lupara.\nMick je vášnivý rybář, a fascinují ho sérioví vrazi. Na toto téma uvedl: \"Kdybych byl slavný zabiják, tak bych si vzal za vzor některého z celé řady zabijáků, například někoho jako je Albert Fish nebo Ed Gein. Ale já nejsem násilnou osobou od přírody. Neserte mě a budete v pohodě.\"\n\nMick má na těle několik tetování: na pravé ruce má slovo 嫌惡, japonský výraz pro nenávist, slovo \"Seven\" na levé ruce, dále \"Morbidní anděl\" na jeho rameni, obrácený kříž mezi lopatkami, \"SlipKnoT\" pravém lýtku, a znamení zvěrokruhu (štír) na levém lýtku.\n\nŘíká se že na shows nikdy nezvedá prostředník vždy jen malík a ukazovák. V roce 2006 vyrazil na své vlastní kytarové turné, kde rozdával rady začínajícím kytaristům. Na DVD Voliminal: Inside the Nine řekl: \"Trávím hodně času doma. Nechodím moc ven, protože se mě sousedé bojí.\". O rok později si zahrál na albu Doomsday X od Malevolent Creation. Podle Coreyho je Mick zapáleným autorem poezie.\n\n\n\n\n"}
{"id": "369700", "url": "https://cs.wikipedia.org/wiki?curid=369700", "title": "Antonín Randa (publicista)", "text": "Antonín Randa (publicista)\n\nMgr. Antonín Randa (* 1972) je český katolický publicista, od roku 2000 redaktor a od roku 2003 šéfredaktor Katolického týdeníku.\n\nVystudoval teologii. Je spoluzakladatelem a předsedou sdružení Cesta 121, které od roku 2008 pomáhá stárnoucím kněžím a kněžím v nouzi. \n\nJeho články se objevují v Lidových novinách, bývá pravidelným hostem v pořadech Českého rozhlasu.\n\nJe ženatý, má dvě dcery.\n\n\n"}
{"id": "369701", "url": "https://cs.wikipedia.org/wiki?curid=369701", "title": "Váleč koulivý", "text": "Váleč koulivý\n\nVáleč koulivý (\"Volvox globator\") je známá sladkovodní zelená řasa z řádu \"Volvocales\", která tvoří kulovitá cenobia, tedy zvláštní koloniální útvary tvořené stejně starými buňkami a rozmnožující se tvorbou dceřiných cenobií.\n\nCenobium je kulovitého tvaru a naplněné slizem. Jednotlivé buňky jsou přizpůsobené k určité funkci: na povrchu koule jsou buňky s bičíky (každá buňka má bičíky dva) a uvnitř se nachází bezbičíkaté buňky. Je známo pohlavní i nepohlavní rozmnožování. Nepohlavní probíhá tvorbou dceřiných cenobií. Pohlavní je klasická oogamie, při níž na více částech cenobia vzniknou gametangia (též oogonia, antheridia) a v nich se tvoří malé pohlavní buňky s dvěma bičíky, které po oplození tvoří odolnou zygosporu. Ta se mnohonásobně rozdělí a vznikne nová kolonie váleče.\n\nVáleč koulivý žije v relativně čistých vodách. Tvoří součást planktonu. Jeho zygospory jsou schopné odolat nepříznivým podmínkám.\n"}
{"id": "369705", "url": "https://cs.wikipedia.org/wiki?curid=369705", "title": "Hořeček", "text": "Hořeček\n\nHořeček (\"Gentianella\") je rod rostlin z čeledi hořcovitých. Jsou to jednoleté až vytrvalé byliny s jednoduchými vstřícnými listy a čtyř nebo pětičetnými květy. Rod zahrnuje asi 250 druhů. Je rozšířen v Severní i Jižní Americe, Evropě, severozápadní Africe, Asii, Austrálii a na Novém Zélandu. V české přírodě hořečky rapidně ubývají, neboť jsou vázány na nehnojené pastvinné biotopy. V České republice rostlo celkem 12 taxonů, polovina z nich je považována za vyhynulé a ostatní jsou kriticky ohrožené.\n\nMolekulárními studiemi bylo zjištěno, že rod \"Gentianella\" je v současném taxonomickém pojetí silně parafyletický taxon.\n\nHořečky jsou jednoleté, dvouleté nebo vytrvalé byliny, dorůstající výšky od 3 cm až do 1 metru. Lodyha je přímá, již od báze nebo až v horní polovině větvená. Listy jsou jednoduché, vstřícné. Květy jsou čtyř nebo pětičetné, jednotlivé a vrcholové nebo uspořádané ve vrcholících. Kalich je nálevkovitý, obvykle do 1/2 až 2/3 členěný v úzce čárkovité až vejčité cípy. Mezi kališními cípy není na rozdíl od rodu trličník (\"Gentianopsis\") vyvinuta blanitá membrána. Koruna je trubkovitá nebo nálevkovitá, u některých druhů jsou na bázi korunních laloků šupinovité, třásnité přívěsky. Na bázi korunní trubky jsou přítomna nektária. Tyčinky jsou přirostlé ke korunní trubce. Čnělka je krátká a tlustá, na vrcholu se 2 vytrvalými bliznami. Plodem je tobolka pukající 2 chlopněmi a obsahující mnoho drobných semen. Tobolky jsou válcovitě vřetenovité a v průběhu zrání dalece přesahují korunu.\n\nRod hořeček obsahuje asi 250 druhů. Celkový areál zahrnuje Evropu, Asii, severozápadní Afriku, Severní, Střední a Jižní Ameriku, Austrálii a Nový Zéland. V Jižní Americe se vyskytuje asi 170 druhů. V asijských velehorách vystupují některé druhy do nadmořských výšek až 5400 metrů. Z české přírody je známo celkem 12 taxonů, z toho 6 druhů.\nHořečky se celosvětově vyskytují zejména v alpínských a arktických oblastech. Ve střední Evropě osidlují zejména pastviny.\n\nKvěty hořečků jsou opylovány zejména hmyzem. V Jižní Americe je opylují také kolibříci.\n\nHořečky vyskytující se v ČR jsou vázány na pastvou udržované biotopy. Vytvářejí sezónní i geografické formy, které způsobují silnou proměnlivost těchto rostlin. Zpravidla se rozlišuje aestivální forma, kvetoucí v časném létě, a autumnální, kvetoucí od srpna do října. Rozdíly mezi těmito 2 formami mohou být větší než rozdíly mezi druhy.\nV poválečném období začaly hořečky z české krajiny houfně mizet, což souvisí se zánikem drobné pastvy, změnou způsobu obhospodařování a celkovou eutrofizací krajiny.\n\nV rámci Ćeské republiky je na seznamu chráněných rostlin, vydaném vyhláškou ministerstva životního prostředí, zařazeno všech 12 taxonů, které zde byly zjištěny.\nPolovina z nich je vedena jako vyhynulé (kategorie A1) či nezvěstné (kat. A2) druhy. Jedná se o \"Gentianella amarella\" subsp. \"lingulata\", \"G. campestris\" subsp. \"campestris\", \"G. campestris\" subsp. \"suecica\", \"G. germanica\" subsp. \"solstitialis\", \"G. praecox\" subsp. \"praecox\" (A1) a \"G. germanica\" subsp. \"germanica\" (A2). Zbývajících 6 je řazeno do kategorie kriticky ohrožené (C1). Jedná se o \"G. amarella\" subsp. \"amarella\", \"G. campestris\" subsp. \"baltica\", \"G. lutescens\" subsp. \"carpatica\", \"G. lutescens\" subsp. \"lutescens\", \"G. obtusifolia\" subsp. \"sturmiana\" a \"G. praecox\" subsp. \"bohemica\".\n\nV Červeném seznamu ohrožených druhů IUCN je uvedeno 24 druhů, žádný z nich však není v kategorii kriticky ohrožené.\n\nRod \"Gentianella\" je v rámci čeledi hořcovité řazen do tribu \"Gentianeae\" a subtribu \"Swertiinae\". Poslední komplexní monografie rodu \"Gentianella\" byla publikována v roce 1896. Autor v ní rozdělil \"Gentiana\" sect. \"Gentianella\" do 8 sekcí. Některé z nich byly později převedeny do samostatných rodů \"Gentianopsis\", \"Comastoma\" a \"Megacodon\". Někteří taxonomové v minulosti spojovali rody \"Gentianella\" a \"Gentiana\" (hořec), v současné taxonomii jsou však řazeny do odlišných subtribů a nejsou bezprostředně příbuzné. Výsledky molekulárních studií ukazují, že tento rod je v současném pojetí silně parafyletický. Převážná část rodu \"Gentianella\" (celkem 244 druhů) je monofyletická a je označována jako \"Gentianella\" s.str. Její zástupci se vyznačují korunními laloky pouze s jediným nektáriem. Zbývající druhy jsou ve vývojovém stromu subtribu \"Swertiinae\" promíseny s druhy rodů \"Lomatogonium\" (hořepnička), \"Comastoma\" (hořkavka), \"Jaeschkea\" a rovněž silně parafyletického rodu \"Swertia\" (kropenáč). Celou skupinu tak čeká v budoucnu důkladná taxonomická revize.\n\nV České republice bylo zaznamenáno šest druhů, většina z nich mizí nebo již vymřela. Tento přehled je založen na údajích z Klíče ke květeně ČR.\n\nEsence z hořečku nahořklého (\"Gentianella amarella\") je součástí Bachovy květové terapie pod názvem hořec.\n\n"}
{"id": "369721", "url": "https://cs.wikipedia.org/wiki?curid=369721", "title": "Jeff Coetzee", "text": "Jeff Coetzee\n\nJeff Coetzee (* 25. duben 1977 v Okiepu, Jihoafrická republika) je současný jihoafrický profesionální tenista.Ve své dosavadní kariéře vyhrál 6 turnajů ATP ve čtyřhře.\n\nJeff Coetzee se zúčastnil 14 zápasů v Davisově poháru za tým Jihoafrické republiky s bilancí 0-2 ve dvouhře a 10-3 ve čtyřhře.\n"}
{"id": "369722", "url": "https://cs.wikipedia.org/wiki?curid=369722", "title": "Zmocňování", "text": "Zmocňování\n\nZmocňování (: \"empowerment\") je pojem, označující zvyšování duchovní, politické, společenské nebo ekonomické síly jednotlivců a komunit. Často zahrnuje také zvyšování důvěry ve vlastní schopnosti.\n\nV ekonomickém rozvoji se pojem zmocňování používá jako označení rozvojového přístupu, zaměřeného na posílení schopností lidí v rozvojovém světě ovlivňovat vlastní budoucnost, namísto přímého poskytování pomoci.\n"}
{"id": "369725", "url": "https://cs.wikipedia.org/wiki?curid=369725", "title": "Bertone", "text": "Bertone\n\nGruppo Bertone byla italská firma zabývající se stylingem automobilů a konstrukcí autobusů, mimo jiné však automobily i vyrábí. Styling Bertoneho značky je velmi rozdílný, většina automobilů má \"rodinný vzhled\", dokonce i když byly vyrobeny různými výrobci. Bertone upravoval mezi jinými auta značky Abarth, Alfa Romeo, Citroën, Ferrari, Fiat, Iso Rivolta, Lancia, Lamborghini, Mercedes Benz a Volvo. Navíc bylo Bertoneho studio zodpovědné za poslední dva designy slavného italského skútru \"Lambretta\".\n\nSpolečnost sídlí v Crugliasco v Turíně. Byla založena v roce 1912 Giovannim Bertonem jako Carrozzeria Bertone, po druhé světové válce převzal firmu designér Nuccio Bertone. Společnost byla rozdělena do dvou jednotek - do Carrozzerie, které v dobách svého vrcholu vyráběla 40 000 aut ročně, a do stylingového studia Stile Bertone. V současné době vede společnost vdova po Nucciovi, Lilli Bertoneová.\n\nV listopadu 2007 se Bertone ucházel o Concordato Preventino, italský ekvivalent americké ochrany proti bankrotu nazvané Chapter 11. Důvodem bylo několik roků finančních ztrát. Podle údajů společnost za poslední tři roky vykázala celkovou ztrátu 37,3 milionů € oproti prodejům ve výši 325 milionů €. Concordato Preventino umožní šéfům Bertoneho přeorganizovat operace, zatímco budou chráněny věřiteli. Bertoneho 1250 zaměstnanců bylo chráněno a placeno fondy italské vlády, což skončilo s rokem 2007. Program proti propouštění zaměstnanců Carrozzerie Bertone byl prodloužen z konce roku 2007 až do února 2008.\n\n1. ledna oznámila Lilli Bertoneová, že podepsala opci na prodej společnosti Domenicu Revigliovi, prezidentovi Gruppo Prototipo.\n\nGruppo Prototipo je znám jako vlastník testovací tratě Nardó. Domenico počátkem 90. let založil specialistu na testování automobilů a certifikaci pod jménem Prototipo a nyní řídí obratovou společnost nazvanou Keiper.\n\nOznámení Reviglio-Bertoneová následovalo návrh z konce prosince 2007, kdy oznámil Gianmario Rossignolo, že plánuje převzít turínského smluvního výrobce.\n\nRossignolo - bývalý výkonný ředitel firmy Lancia, Telecom Italia a výrobce přístrojů Zanussi - tou dobou představil svůj restrukturalizační plán na firmu Bertone italskému ministrovi výroby, místním orgánům a odborům, čímž vyhrál předběžné kolo.\n\n"}
{"id": "369728", "url": "https://cs.wikipedia.org/wiki?curid=369728", "title": "Pigouova daň", "text": "Pigouova daň\n\nPigouova daň je v ekonomii označení pro zdanění negativních externalit, tzn. nepříznivých vlivů dopadajících na okolí (případně náhrad za pozitivní externality). Jejím cílem je tyto externality „internalizovat“, tj. promítnout jejich vliv do rozhodování jejich původců. Je pojmenována podle anglického ekonoma Arthura Cecila Pigou (1877–1959), který zavedl pojem externalit.\n\nVýsledkem je, že tržní produkce bude snížena na efektivní množství. Vedlejším efektem je zvýšení státního příjmu, vedoucí k snížení daňového zatížení na jiných místech. Ekonomové uznávají Pigouovu daň a dotace za nejméně rušivé a nejefektivnější metody k řešení externalit.\n\nNapříklad u továrny znečišťující okolí (negativní externality) by znečišťovatel měl platit daň za znečištění. Pokud naopak např. včely nějakého chovatele opylují sousedovy ovocné stromy, bude včelař požadovat subvence za svou pomoc, např. formou záporné daně.\n\nExternalita je nekompenzovaný vliv jednání jednoho člověka na blaho nezúčastněného jedince.\n\nExternalita může být pozitivní nebo negativní, podle toho, zda je vliv na nezúčastněnou stranu příznivý nebo nepříznivý.\n\nSebezájmem pohánění kupující a prodávající ignorují externí náklady nebo prospěchy svého jednání, takže tržní výsledky nejsou efektivní. Proto v přítomnosti externality může vládní politika zvýšit efektivnost.\n\nPříklady negativních externalit: znečištění vzduchu továrnou, sousedův štěkající pes, řev večírku ze sousedního pokoje na kolejích, hlukové znečištění stavby, zdravotní riziko způsobené pasivním kouřením, zvýšené riziko dopravní nehody způsobené tím, že řidič za jízdy telefonuje.\n\nPříklady pozitivních externalit: očkování proti nakažlivé chorobě chrání nejen očkovaného člověka, ale i lidi v jeho okolí; výzkum a vývoj vytváří znalosti, které mohou využít i ostatní; krásná zahrada či opravené historické budovy přináší radost i kolemjdoucím.\n\nŘešením veřejných externalit jsou Pigouovy daně. Regulace, omezení, normy – záleží na velikosti omezení, nemá být větší škoda pro původce externality než získaný užitek pro ostatní subjekty.\n\nU \"internalizace externalit\" jde o to, aby subjekty braly v úvahu externí vlivy svých činností. Například zdaněním činností s negativními externalitami dojde k internalizaci externalit, popřípadě dotací činností s pozitivními externalitami (viz níže Pigouovy subvence).\n\n\"Pigouovy subvence\" jsou opakem Pigouovy daně. Jedná se dotace řešící pozitivní externality, které jsou v ideálním případě rovny externímu prospěchu. Příkladem jsou dotace státu do oblasti školství nebo například vědy a výzkumu.\n\nNapříklad u továrny znečišťující okolí (negativní externality) by znečišťovatel měl platit daň za znečištění. Pokud naopak např. včely nějakého chovatele opylují sousedovy ovocné stromy, bude včelař požadovat subvence za svou pomoc, např. formou záporné daně.\n\nNegativní externalita znamená odchýlení společenských nákladů od soukromých nákladů. Pigouova daň (také korektivní daň) je daň nastavená tak, aby soukromé subjekty vzaly při svém rozhodování v úvahu společenské náklady, které vznikají z negativní externality.\n\nPozitivní externalita znamená odchýlení společenské hodnoty od soukromé hodnoty. V případě pozitivní externality je ideální korektivní dotace ve výši externích prospěchů.\n\nJe třeba zajistit, aby účastníci trhu:\n\n\"Společenské náklady\" = soukromé náklady + externí náklady. \"Externí náklady\" jsou hodnota negativního vlivu na nezúčastněnou stranu. \"Společenská hodnota\" = soukromá hodnota + externí prospěch. \"Externí prospěch\" je hodnota pozitivního vlivu na nezúčastněnou stranu.\n\nPigouova daň je efektivní, pokud:\n\nPigou navrhl řešit problém externalit soustavou daní a subvencí, tedy intervencí státu.\n\nEkonom Frank Knight přišel s tvrzením, že externality vznikají, nejsou-li vymezena nebo respektována vlastnická práva. Zavedení daní a subvencí by vyvolalo náklady (mohou být vyšší než ztráta blahobytu způsobená externalitami) a zvýšilo moc státních úředníků.\n\nEkonom Ronald H. Coase ukázal, že při vymezení a respektování vlastnických práv může dojít k soukromému vyjednávání a strany se vzájemně kompenzují. Bude tak dosaženo efektivního řešení bez státní intervence. K vzájemné kompenzaci však nedojde, je-li spojena s vysokými transakčními náklady.\n\nProblémem Pigouova přístupu je, že při výběru Pigouovy daně nedochází ke skutečnému odškodnění poškozených.\n\n"}
{"id": "369730", "url": "https://cs.wikipedia.org/wiki?curid=369730", "title": "Kysuca", "text": "Kysuca\n\nKysuca je slovenská řeka pramenící pod vrchem Hričovec (katastrální území Makova) a u Žiliny se vlévá zprava do řeky Váh. Podle jména této řeky je pojmenován celý zdejší region Kysuce.\n\nŘeka má štěrkovité řečiště, místy s balvany. Údolí řeky je dost široké s pěknými výhledy. Protéká pohořími Javorníky po pravé straně a Kysuckými Beskydami po straně levé, přičemž je ústím pro 13 větších přítoků. Od Čadce protéká po levé straně okolo Kysucké vrchoviny. Řeka první polovinu své délky teče severovýchodovýchodním směrem, u Čadce se stáčí směrem na jih. Údolím řeky vede dvoukolejná železniční trať (trať č. 128, resp. trať č. 127) i silniční komunikace (II./487 a I./11), ve výstavbě je zde slovenská dálnice D3.\n\nKysuca protéká celým územím regionu Kysuce, přičemž na horním toku teče přibližně od západu na východ, za Čadcou se stáčí a dále pokračuje severojižním směrem. Celková délka jejího toku činí 66,3 km, řeka odvodňuje území s plochou přibližně 1 053 km², z čehož většina leží na území Slovenska, malá část leží na území České republiky, kde hranice rozvodí probíhá po hřebeni geomorfologických celků Moravskoslezské Beskydy a Jablunkovská vrchovina, po linii Veľký Polom (1067 m n. m.) – Girová (840 m n. m.) – česko-polská státní hranice. V této oblasti pramení všechny levostranné přítoky Milošovského potoka, Šľahorův potok, Markův potok (přítok Čierňanky), Černý potok (přítok Čierňanky) a Valův potok. Oblast jejího povodí sahá částí území i do Polska, rozvodnice pokračuje od česko-polské státní hranice na kótu 630,9 m (jižně od obce Jistebná), odtud do obce Koňakov, kde se stáčí na jih na vrchol Kykule (845 m n. m.) na hranici se Slovenskem. Poté už rozvodnice pokračuje po státní hranici. V Polsku patří k povodí Kysuce horní tok pravostranného přítoku Čierňanky, potok Čadečka, který zde nese název \"Czadeczka\" a přibírá levostrannou Krężelku.\n\nHustota říční sítě činí průměrně 1,2 – 1,7 km/km², sklon koryta řeky (Čadca) dosahuje 2,3 ‰, specifický odtok činí 17,22 l/km²/s. Průměrný průtok dosahuje této hodnoty: 8,34 m³/s v Čadci, 16 m³/s v Kysuckém Novém Městě a 17,3 m³/s v ústí do Váhu.\n\nKysuca je součástí povodí Váhu, číslo hydrologického pořadí úseku od ústí Varínky po ústí Rajčanky do Váhu je 4-21-06, když číslo hydrologického pořadí vlastní řeky je 4-21-06-012. Kysuca je dále součástí hydrogeologického rajónu paleogénu a kvartéru povodí Kysuce, označení PQ O28. Kysuca je vodárenským tokem v úseku km 30,80 – km 65,60. Řeka je také uvedena v Seznamu vodohospodářsky významných toků Slovenské republiky pod číslem 158.\n"}
{"id": "369733", "url": "https://cs.wikipedia.org/wiki?curid=369733", "title": "Hubert de Givenchy", "text": "Hubert de Givenchy\n\nHubert James Marcel Taffin de Givenchy (20. února 1927 v Beauvais – 10. března 2018) byl francouzský aristokrat, módní návrhář, kostýmní výtvarník a návrhář kosmetiky. \n\nOd roku 1952 pracoval ve svém vlastním domě módy s názvem Dům Givenchy (\"Maison Givenchy\"). Jednalo se o světově proslulého módního návrháře, jehož blízkou osobní přítelkyní a zákaznicí byla herečka Audrey Hepburnová, později mezi jeho prominentní zákaznice patřila Jacqueline Kennedyová Onassisová nebo monacká kněžna Grace Kellyová.\n\n\n"}
{"id": "369736", "url": "https://cs.wikipedia.org/wiki?curid=369736", "title": "Moravská Dyje", "text": "Moravská Dyje\n\nMoravská Dyje ( ) je malá řeka na území České republiky (Morava) a Rakouska (Dolní Rakousko), jedna ze zdrojnic řeky Dyje. Celková délka toku je 68,2 km a povodí má plochu 630 km².\n\nŘeka pramení zhruba 4 kilometry jihovýchodně od Třešti v kraji Vysočina v nadmořské výšce 653 m. Její tok směřuje po celé své délce převážně jižním směrem. Protéká těmito obcemi a jejich částmi: Urbanov, Žatec, Radkov, Slaviboř, Černíč, Dačice, Janov, Nové Hobzí, Modletice, Písečné, pod kterou opouští území Moravy v nadmořské výšce 434 m. Na území Dolního Rakouska protéká obcemi Unter-Pertholz, Weikertschlag an der Thaya a Rakous, kde po soutoku s mohutnější Rakouskou Dyjí vzniká vlastní Dyje.\n\n\nPrůměrný průtok u soutoku s Rakouskou Dyjí činí 3,0 m³/s.\n\n"}
{"id": "369741", "url": "https://cs.wikipedia.org/wiki?curid=369741", "title": "Alexandr Novák", "text": "Alexandr Novák\n\nAlexandr Novák (* 11. února 1956 Louny) je český podnikatel a politik odsouzený pro korupci. Dne 2. dubna 2013 byl eskortován do vězení, kde si odpykával čtyřletý trest odnětí svobody. V květnu 2015 byl propuštěn na svobodu. V roce 2016 byl obvinění z manipulací v rámci Regionálního operačního programu Severozápad v Ústeckém a Karlovarském kraji a po vydání z Německa je od října 2017 stíhán na svobodě.\n\nVyučil se provozním zámečníkem a nastoupil do elektrárny Komořany. V srpnu 1981 emigroval z Československa do tehdejší SRN. V roce 1990 se vrátil na sever Čech a podnikal ve stavebnictví.\n\nV roce 1998 se za ODS stal zastupitelem a starostou města Chomutova. Ve volbách v roce 2002 post zastupitele města obhájil a dále působil jako radní města.\n\nV letech 2000 až 2006 byl za ODS senátorem za obvod č. 5 – Chomutov. Vzhledem k trestnímu stíhání svůj post neobhajoval. Zůstal však členem Výkonné rady ODS až do listopadu 2009, kdy na 20. kongresu ODS získal minimální podporu a nebyl zvolen. Krátce před 20. kongresem ODS konaným 21. – 22. listopadu 2009 se jeho jméno objevilo na novináři sestaveném seznamu „krajských kmotrů“ – mocných zákulisních hráčů, s nimiž se rozhodl bojovat tehdejší stranický předseda Mirek Topolánek. V lednu 2010 nebyl zvolen ani do vedení ODS v Ústeckém kraji a od té doby ve straně nezastává žádnou funkci. Přesto, zdá se, určitým vlivem stále disponuje.\n\nPo odsouzení za přijetí úplatku ukončil v červenci 2012 své členství v ODS.\n\nByl obviněn, že vzal úplatek ve výši přes čtyřicet milionů korun v souvislosti s prodejem městských akcií rozvodných společností v době, kdy byl starostou Chomutova. Podle policie si dal Novák v roce 1999 poslat na svůj zahraniční účet úplatek za to, že jako starosta ovlivnil prodej akcií.\n\n14. prosince 2010 Alexandru Novákovi uložil chomutovský soud podmínku dva roky a pokutu pět miliónů korun. Novák byl uznán vinným za přijetí cca 40milionového úplatku (2,27 miliónu marek) za prodej plynárenských a energetických akcií společnosti Severočeská plynárenská a Severočeská energetika Děčín německé společností VNG-Verbundenz Gas. Úplatek nakonec přes kyperskou společnost Intercontractor skončil na rakouském soukromém účtu Alexandra Nováka a jeho manželky Evy. V listopadu 2010 zbavil Senát PČR Nováka imunity. Okresní soud v Chomutově pak v prosinci 2010 Nováka uznal vinným z přijetí úplatku ve výši 43 milionů a uložil mu podmíněný trest na dva roky a pokutu 5 milionů Kč. Po odvolání Nováka i státního zástupce vynesl odvolací Krajský soud v Ústí nad Labem ještě přísnější trest, když poslal Nováka na čtyři roky do vězení, výši pokuty ponechal ve stejné výši.\n\nNovák však od té doby neustále odmítal nastoupit do vězení s tím, že to neumožňuje jeho zdravotní stav. Také využíval různých právních kliček a tvrdil, že se mu nedostalo spravedlivého procesu. Koncem března 2013 chomutovský soud rozhodl, že Novákovi zdravotní stav nebrání v nástupu do vězení. Dne 2. dubna 2013 jej policie zadržela z obavy, že by se mohl snažit před trestem uprchnout do USA, a převezla jej do věznice na Pankráci.\n\nNovák podával žádosti o předčasné propuštění z výkonu trestu. Jednu žádost o propuštění schválil litoměřický soud pod podmínkou, že Novák vydá úplatek ve výši cca 42 milionů korun, za jehož přijetí byl odsouzen, ale ústecký krajský soud usnesení zrušil na podnět litoměřického státního zástupce, který podal proti jeho propuštění stížnost a Novák tak zůstal ve vězení. Novák se poté přesunul do věznice do Všehrd spadající pod chomutovský soud a státního zástupce Ladislava Kosána. V Chomutově byla žádost o propuštění zamítnuta soudkyní Lenkou Chalupovou, ale další žádost, o níž rozhodoval soudce Ivan Novák (jmenovec), byla úspěšná.\n\nDne 7. května 2015 byl propuštěn na svobodu, zaručil se za něj motorkářský klub Gryphons. Senát chomutovského okresního soudu mu uložil zkušební dobu čtyři roky. Podle státního zástupce Jana Jakovce bylo propuštění protizákonné, podal proto podnět ministru spravedlnosti k podání stížnosti pro porušení zákona. Propuštění prověřuje i Krajský soud v Ústí nad Labem. Samotné propuštění Nováka tím však už nemůže být dotčeno. Jednou z nutných podmínek, za nichž se mohl motorkářský klub za Nováka zaručit, bylo doložení činnosti sdružení. Ta byla doložena činností v obci Želenice: zapůjčení pípy na pálení čarodějnic, zapůjčení čtyřkolky a pomoc při organizaci neckyády. Předsedou sdružení Gryphons je Jan Zálešák, starosta obce Želenice.\n\nV září 2015 navrhla pražská vrchní žalobkyně Lenka Bradáčová Nejvyššímu správnímu soudu, aby zahájil kárné řízení se státním zástupcem Ladislavem Kosánem, který pomohl Novákovi na svobodu, neboť podle ní nereagoval na nezákonné rozhodnutí soudu, vzdal se podání stížnosti, nenavrhl provedení dalších důkazů. Kárný senát Nejvyššího správního soudu rozhodl, že Kosán zaviněně porušil povinnosti státního zástupce, byť ne ve všech bodech uvedených Bradáčovou – Kosán se např. „právně nevypořádal s důvody, proč nebylo vyhověno předchozím žádostem Nováka o podmínečné propuštění“. Proto mu na 9 měsíců snížil plat o 10 %. Kosán byl už dříve obžalován z korupce, byl ale obžaloby zproštěn a pokračoval v práci státního zástupce. Kárný senát také uvedl, že pochybil i chomutovský soud. Na jaře roku 2016 byl soudce Ivan Novák obviněn a dočasně zproštěn výkonu funkce za údajné přijetí úplatku v jiné kauze, kdy měl za peníze předčasně propustit jiného vězně. Krajský státní zástupce, Kosánův nadřízený, ho vyzval k rezignaci. Kosán chce skončit ke konci roku 2016.\n\nV červnu 2011 byla zveřejněna informace, že Nováka prověřuje policie a ministerstvo financí s ohledem na jeho obchody a pozemky na severu Čech. Měl nakoupit nemovitosti v hodnotě 28 milionů korun, ale tato suma neodpovídá údajům v jeho daňových přiznáních. Od roku 2008 nakoupil Novák přes dva miliony metrů čtverečních pozemků na Chomutovsku, Mostecku a Teplicku a také několik domů. Po svém propuštění Novák koupil dva hotely v Chomutově a další nemovitosti koupila jeho manželka.\n\nV prosinci 2016 policie Nováka a dalších 23 lidí (včetně Novákovy pravé ruky, ex-ODS Daniela Ježka) obvinila z poškozování finančních zájmů Evropské unie v souvislosti s evropskými dotacemi z Regionálního operačního programu Severozápad. Na Štědrý den 2016 byl zadržen na letišti v hesenském Frankfurtu na základě eurozatykače. Od 3. ledna 2017 byl v německé vydávací vazbě, kde čekal na vydání k trestnímu stíhání do ČR, ke kterému došlo 25. října. Z eurozatykače vyplývá, že Novákovi hrozí více než třináct let za mřížemi. Policie ho chce stíhat kvůli šesti trestným činům, přičemž nejzávažnější z nich jsou – krom poškození finančních zájmů EU – účast na organizované zločinecké skupině a organizování podplacení. Výše eurodotací, které měla obviněná skupina pod Novákovým a Ježkovým velením v letech 2008–2011 rozdělit mezi spřátelené politické, podnikatelské a manažerské kruhy, šla do miliard. Jelikož zaplatil kauci, je od října 2017 stíhán na svobodě.\n\nPolicie začala v květnu 2019 stíhat Ahmada Raada (ODS) v souvislosti s dotačním podvodem ve výši 111 milionů korun na stavbu hotelů. Novák poskytl Raadovi půjčku ve výši desítek milionů korun a navíc se Novákova firma podílela na stavbě.\n\n"}
{"id": "369742", "url": "https://cs.wikipedia.org/wiki?curid=369742", "title": "Olympus E-420", "text": "Olympus E-420\n\nOlympus E-420 (Olympus EVOLT E-420 na severoamerickém trhu) je kompaktní digitální zrcadlovka systému 4/3 standard firmy Olympus se snímačem o rozlišení 10 mpix. Fotoaparát podporuje objektivy Zuiko Digital.\n\nPředstavena byla v březnu roku 2008 jako nástupce modelu Olympus E-410. Má nižší hmotnost a v době svého představení byl jednou z nejmenších DSLR vůbec.\n\nE-420 používá systém Supersonic Wave Filter vyvinutý společností Olympus pro odstranění prachu a nečistot z povrchu snímače a technologii „živého náhledu“ scény na displeji. Přístroj může používat paměťové karty CompactFlash I/II, Microdrive nebo xD.\n\n"}
{"id": "369744", "url": "https://cs.wikipedia.org/wiki?curid=369744", "title": "Raquel Welchová", "text": "Raquel Welchová\n\nRaquel Welchová, rodným jménem Jo Raquel Tejada (* 5. září 1940 Chicago, Illinois, USA) je americká herečka a bývalá modelka, jež byla považována za jednu z nejkrásnějších žen své doby, jednalo se o jeden ze sexuálních symbolů 60. a 70. let 20. století.\n\nJejí otec pocházel z Bolívie, maminka byla Angličanka.\n\nZpočátku pracovala jako servírka, nicméně díky své nevšední kráse se brzy prosadila nejen coby miss, ale zejména jakožto světoznámá modelka a později i jako herečka.\n\nBěhem svého života vystupovala zhruba v padesátce hraných celovečerních filmů. Její vůbec nejúspěšnější a nejznámější rolí se stala paní Bonacieux z filmové adaptace románu \"Tři mušketýři\" od Alexandra Dumase z roku 1973, za nějž získala ocenění Zlatý glóbus. Českým divákům je dobře známa i z francouzské komedie \"Zvíře\" z roku 1977, kde prokázala své nesporné herecké nadání společně s Jeanem Paulem Belmondem.\n\nJejí dcera Tahnee Welchová se stala rovněž herečkou a modelkou.\n\n"}
{"id": "369751", "url": "https://cs.wikipedia.org/wiki?curid=369751", "title": "Adnan Hadždž", "text": "Adnan Hadždž\n\nAdnan Hadždž (Adnan Hajj) je libanonský novinářský fotograf na volné noze, který pracoval pro agenturu Reuters více než 10 let. Je známý svými kontroverzními manipulovanými fotografiemi, které pořídil na středním východě. Celá aféra se označuje jako Reutersgate. Hadždžovy zmanipulované fotografie byly součástí zpravodajtví o Izraelsko Libanonském konfliktu Reuters v roce 2006. Agentura uznala, že alespoň dvě jeho fotografie byly před zveřejněním pozměněny.\n\nPrvní fotografie byla odhalena 5. srpna 2006, kdy blogger Charles Johnson na svém blogu \"Little Green Footballs\" napsal, že snímek \"prokazuje jasné důkazy o manipulaci\" (klonovací razítko v programu Adobe Photoshop), Reuters \"zabil\" 'fotografii', vydal prohlášení, ve kterém je uvedeno tvrzení Hadždže, že nechtěl záměrně pozměňovat fotoreportáž, ale že se snažil odstranit \"stopy po prachu\". Agentura Reuters připustila, že Hadždž musel snímek měnit: \"editační fotografický software nebyl na tomto obrázku použit správně. Opravená verze bude bezprostředně následovat. Omlouváme se za způsobené nepříjemnosti.\", vedoucí PR Moira Whittle řekl:\" Reuters bere tyto záležitosti velmi vážně, a je striktně proti redakčním změnám obrázků\".\n\nDruhou zmanipulovanou fotografii oznámil blogger s pseudonymem \"Rusty Shackleford\" na blogu \"My Pet Jawa\". Reuters uvedla fotografii jako důkaz, že izraelský letoun F-16 vystřelil řízené střely vzduch-země při útoku ze vzduchu během leteckého úderu 2. srpna u Nabátíje v jižním Libanonu, ale F-16 ve skutečnosti pálil obrannou raketu a původní fotografie ukázala pouze jednu světlici. Adnan Hadždž ve skutečnosti \"přimaloval\" další dvě rakety.\n\nSnímky byly vyřazeny z databáze Reuters a není možné je koupit k další publikaci.\n\n\n\n"}
{"id": "369753", "url": "https://cs.wikipedia.org/wiki?curid=369753", "title": "Interlingvistika", "text": "Interlingvistika\n\nInterlingvistika jako součást lingvistiky je věda, která se zabývá aspekty mezinárodní komunikace, možnostmi jejího zlepšování a mezinárodními plánovými jazyky jako je Esperanto.\n\nPozorování komunikace mezi lidmi, kteří nesdílí společný mateřský jazyk, umožňuje interlingvistům zkoumat roli etnických a plánových jazyků, překladů a technických pomůcek v tomto procesu, či změny v jazycích způsobované jejich kontaktem s jinými.\n\nInterlingvistika se dělí na několik oblastí výzkumu:\n\n\n\n"}
{"id": "369754", "url": "https://cs.wikipedia.org/wiki?curid=369754", "title": "Ivana Řápková", "text": "Ivana Řápková\n\nIvana Řápková (* 30. září 1966 Most) je bývalá politička ODS, bývalá primátorka města Chomutova a od května 2010 do srpna 2013 poslankyně Parlamentu České republiky.\n\nVystudovala Vysokou školu ekonomickou v Praze. Poté pracovala v obchodním domě Prior a později\npodnikala v oblasti účetního a ekonomického poradenství nebo jako správce konkurzní podstaty.\n\nV roce 2005 vystudovala Právnickou fakultu ZČU v Plzni. V roce 2009 se objevily informace o tom, že fakultu údajně nevystudovala řádně, protože její diplomová práce nebyla v univerzitní knihovně nalezena. Později se také ukázalo, že i jiní studenti fakultu absolvovali za podezřelých okolností. Práci na téma vlivu průmyslu na životní prostředí z pohledu práva obhajovala na katedře občanského práva, kterou vedl tehdejší děkan fakulty Milan Kindl, s nímž na přípravě práce spolupracovala. Nebyla jediná, kdo za celou éru ZČU psal diplomovou práci s doc. Kindlem. Někteří začali zmiňovat skutečnost, že o rok později Řápková udělila Kindlovi cenu Jiřího Popela pro významné občany Chomutova. Nezmínili však, že o několik let poté Kindl sám kritizoval postup chomutovské radnice v případě odvolání ředitele tamního zooparku.\n\nV listopadu roku 2009 deník Lidové noviny přišel s informací, že Ivana Řápková se za tři semestry ani jednou nezúčastnila semináře trestního práva, ale přesto z tohoto předmětu získala tři zápočty a absolvovala zkoušku. Předseda Nejvyššího správního soudu Josef Baxa totiž vedl studijní skupinu, do které Řápková patřila, a našel staré seznamy studentů s jejich docházkou do semináře, ve kterých nebyla uvedena. Ivana Řápková však oponovala, že měla individuální studijní plán a na semináře proto neměla povinnost docházet. Baxa navíc nebyl jediným vyučujícím na katedře, který učil trestní právo. Co se týče diplomové práce, Řápková mohla doložit pouze její pracovní verzi, řádnou délku svého studia doložila oznámením o složení přijímací zkoušky v roce 2000 a vysokoškolským diplomem z května 2005 s dodatkem, který podepsal tehdejší děkan Milan Kindl.\n\nŽádné pochybení v souvislosti se studiem Právnické fakulty se však nakonec neprokázalo. Již v srpnu roku 2011 bylo správní řízení, které fakulta tehdy s Ivanou Řápkovou zahájila, zastaveno. \"Skutečně mi v těchto dnech přišlo vyrozumění o zastavení správního řízení o odebrání magisterského titulu. Od začátku jsem tvrdila, že pokud došlo k nějakým pochybením, jako třeba chybějící dokumenty, muselo to být na straně školy. Rozhodnutí proto vítám,\" řekla v září roku 2011 on-line deníku TÝDEN.CZ Řápková.\n\nNež vstoupila do politiky, věnovala se profesi ekonoma, nejdříve v soukromých firmách a poté začala podnikat v oblasti účetního a ekonomického poradenství. Po získání odborného vzdělání podnikatelskou činnost rozšířila i na výkon správce konkurzní podstaty.\n\nV roce 1997 vstoupila do ODS a v roce 1998 se za stranu stala radní Chomutova. Od roku 2002 do roku 2010 zaujímala post starostky a následně primátorky města. V roce 2006 neúspěšně kandidovala za ODS do senátu za obvod Chomutov. V květnu roku 2010 byla zvolena poslankyní Parlamentu České republiky, kde byla místopředsedkyní Výboru pro obranu a bezpečnost, členkou Výboru pro zdravotnictví a Stálé komise pro kontrolu činnosti Vojenského zpravodajství.\n\nIvana Řápková patří mezi výrazné osobnosti české politické scény. Dlouhodobě se věnuje problematice bezpečnosti a sociální politice. Proslula svým nekompromisním přístupem k tzv. nepřizpůsobivým občanům a prosazováním důsledné politiky proti zneužívání sociálních dávek. Je autorkou návrhu na exekuci sociálních dávek nebo nové sankce zákazu pobytu za opakované přestupky pro notorické přestupce. Jako jedna z prvních začala hovořit o nutnosti zavést registr přestupků, resp. princip \"třikrát a dost\", a možnou překvalifikaci několikerého přestupku na trestný čin. Předložila zákony, které měly zamezit zneužívání doplatku na bydlení majiteli některých ubytoven, regulovat sběrny, ale i obnovit funkčnost veřejné služby.\n\nV lednu 2014 však z ODS kvůli dlouhodobým neshodám uvnitř strany vystoupila.\n\nV prosinci roku 2011 se poslankyni Ivaně Řápkové nepodařil v Parlamentu prosadit její návrh na exekuci části příspěvku na živobytí. Ač její návrh podporoval Svaz měst a obcí, sněmovnou kvůli opozici a části poslanců z řad TOP 09 a Starostů neprošel. Předloha měla přinést mj. lepší vymahatelnost pokut a poplatků od lidí pobírajících dávku na živobytí.\n\nV prosinci roku 2012 se chomutovské exprimátorce však podařilo prosadit novelu zákona o přestupcích, která je účinná od 15. ledna 2013 a která umožňuje uložit novou sankci zákazu pobytu přestupcům, kteří opakovaně a úmyslně páchají přestupky v obci, kde nemají trvalý pobyt. Úřady budou moci podle novely uložit zákaz pobytu například za prostituci, konzumaci alkoholu nebo žebrání v místech, kde to zakazují obecní vyhlášky. Sankce se nebude vztahovat na místo nebo obvod, v němž má pachatel trvalý pobyt. Přestupek, za nějž by obec mohla sankci zákazu pobytu uložit, bude muset být úmyslný. Lidé, kteří by mohli být takto postiženi, by se ve stejné obci museli dopustit závažného přestupku i dříve, a to v posledním roce. Lidé, kteří by postih porušili, by se dopustili maření výkonu úředního rozhodnutí.\n\nPoslankyně Ivana Řápková stihla předložit ještě tři další zákony, které byly v Parlamentu zařazeny k projednání v 1. čtení:\n\nV roce 2010 se ke konci funkčního období primátorky Ivany Řápkové Chomutov umístil v žebříčku ekonomické kondice 43 českých měst na druhém místě. Vyplynulo to ze studie MasterCard česká centra rozvoje. „Osobně mě toto umístění Chomutova velice těší. „Po letech v přebytkovém hospodaření se městu podařilo našetřit finanční prostředky a získat dotační tituly z Evropských fondů, díky kterým mohly být zahájeny významné investiční akce v rámci Integrovaného plánu rozvoje města,“ řekl vedoucí ekonomického odboru Jan Mareš. Zásluhou rozsáhlých investičních výdajů v zóně bývalých kasáren v době recese město oživovalo ekonomiku a zaměstnanost v regionu. „Budoucnost ukáže, jak naše hospodaření bez dluhů, ale s dlouhodobými investicemi městu pomohou. Jako Chomutovačka jsem přesvědčena, že naši potomci to ocení,“ dodala tehdejší primátorka. Města byla hodnocena ze tří hledisek, a to ekonomické kondice, rozvojových projektů realizovaných v daných městech v končícím volebním období 2006 až 2010 a podle kvality života. Umístění je dokladem dobrého hospodaření města a schopnosti vytvářet zdroje pro budoucí investice.,\n\nChomutovský magistrát v polovině února 2009 zavedl praxi, kdy exekutoři začali odebírat lidem peníze okamžitě při výplatě sociálních dávek. Akce se setkala s vlnou odporu, protože některým lidem zbylo z dávky jen 1000 korun, a proto exekutorům musela asistovat policie. Podle zástupkyně Veřejného ochránce práv Jitky Seitlové je odebírání peněz přidělených jako sociální dávka v rozporu s ústavou. Stranický kolega Ivany Řápkové a ministr spravedlnosti Jiří Pospíšil uvedl, že pokládá odebírání peněz exekutory při výplatě sociálních dávek za nešťastné a dal postup radnice i exekutorů prověřit ministerskou kontrolou. Pokud by vedení města pochybilo, měla podle Jiřího Pospíšila následovat kárná žaloba. Primátorka Řápková však akci obhajovala a tvrdila, že má chránit slušné občany.\n\nExekuce sociálních dávek se ale setkala také s ohlasem, a to především z řad občanů. Primátorka Ivana Řápková se s problematickým soužitím Chomutovských vypořádala rázně, čímž proti sobě poštvala ministerstvo i ombudsmana, zároveň ale získala podporu dalších radnic. Ty se prý jejím postupem budou inspirovat. Politička tvrdila, že exekuce se netýkala pouze dluhů na nájemném, ale i z nesplacených pokut za krádeže, výtržnosti nebo prostituci. \"A tito dlužníci vědí, že jim nikdo na ty jejich dávky sáhnout nemůže,\" obhajuje své rozhodnutí spustit akci Záchranný kruh, která podle ní ochrání \"slušné obyvatele města\". Řápková navíc argumentovala pozitivním dopadem tvrdého postupu, kdy exekuce ve své době přivedly na úřad na 220 dlužníků, kteří se raději přišli dohodnout na splátkovém kalendáři.\nIvana Řápková byla zmiňována s aférou kolem pronájmu Kamencového jezera. Policisté z chomutovského oddělení hospodářské kriminality však v srpnu 2008 ukončili šetření tohoto pronájmu, protože nezjistili, že by byl spáchán nějaký trestný čin.\n\nOd 27. listopadu 2006 byla členkou dozorčí rady letecké společnosti ČSA. Na svou funkci rezignovala 11. září 2009 krátce poté, co rezignoval její předseda Ivan Kočárník. Uvedla, že jde o reakci na útoky odborů a ČSSD, které ji skutečně pro její činnost v ČSA dlouhodobě kritizovaly.\n\nJe členkou dozorčí rady společnosti Středočeské vodárny, a.s., a likvidátorkou AGZ s.r.o.\n\n"}
{"id": "369755", "url": "https://cs.wikipedia.org/wiki?curid=369755", "title": "V rovnováhe", "text": "V rovnováhe\n\nV rovnováhe je album slovenské pop-rockové skupiny No Name, bylo vydáno dne 7. dubna 2008.\n\n\n"}
{"id": "369756", "url": "https://cs.wikipedia.org/wiki?curid=369756", "title": "Ploutvové plavání", "text": "Ploutvové plavání\n\nPlavání s ploutvemi je sportovní odvětví, které patří mezi tzv. sportovní potápění. Plaváním s ploutvemi se rozumí pohyb s monoploutví nebo dvěma ploutvemi na vodní hladině nebo pod vodou s použitím vlastní svalové síly sportovce a bez použití jakéhokoliv mechanismu nepoháněného svalovou silou. Pro disciplíny plavání pod vodou s dýchacím přístrojem je povoleno použití přístroje jen se stlačeným vzduchem.\n\nPrvní soutěže v této disciplíně byly pořádány ve dvacátých letech 20. století ve Francii, ve třicátých letech v Itálii a v padesátých letech ve Velké Británii. Mistrovství Evropy je pořádáno od roku 1967(Itálie) každý sudý rok. Mistrovství světa potom každý lichý rok od roku 1976(Německo). Odvětví je také zahrnuto mezi sporty, které se ucházejí o zařazení mezi sporty olympijské tzn. že je součástí Světových her (soutěže neolympijských sportů), které se konají od roku 1988 (Kalifornie, USA).\n\nV ČR spadá pod Svaz potápěčů České republiky a zároveň pod Světovou potápěčskou konfederaci C.M.A.S. (Confédération Mondiale des Activités Subaquatiques).\n\nPři plavání s ploutvemi je potřeba dosáhnout dobrého obtékání těla vodou. Z tohoto důvodu musí být tělo plavce v hydrodynamické poloze. Hydrodynamická poloha se vyznačuje vzpaženými pažemi, vytaženými vpřed tak, aby profil těla byl co nejmenší. Hlava je maximálně skrytá mezi pažemi, dlaně jsou dány přes sebe. Šnorchl je připevněn zepředu na hlavě.\n\nPlavání s ploutvemi označuje plavecké disciplíny, při kterých musí být závodník neustále na hladině (tzv. ji prořezávat) kromě 15metrového pásma po startu a obrátce.\n\nPři rychlostním potápění nesmí závodník vynořit obličejovou část. Krátké tratě (do 50m) plave závodník na jeden nádech. Při tratích 100 m a delších závodník před sebou tlačí dýchací přístroj se stlačeným vzduchem.\n\nPlavání s dýchací trubicí a gumovými ploutvemi, stylem kraul.\n\nDistanční plavání s ploutvemi se pořádá na volné vodě a na delší tratě.\n\n\nVěk není určující. Určovacím faktorem je rok narození (kat. vždy po dvou letech).\n\n\nZávody se pořádají v bazénech a na volné vodě jako soutěže jednotlivců i týmů.\n\nPP - 50, 100, 200, 400, 800, 1500\n\nRP - 25 (pouze kat. E, D), 50 (na jeden nádech bez přístroje), 100, 400, 800 (nejdelší trať 800 RP od roku 2010 vyřazena z programu MS a ME)\n\nBF - 50, 100, 200,400( nově zavedena)\n\n\n\"Maximální délku tratí pro jednotlivé věkové kategorie upravují pravidla SPČR.\"\n\n\n"}
{"id": "369758", "url": "https://cs.wikipedia.org/wiki?curid=369758", "title": "Fisher", "text": "Fisher\n\nFisher může být:\n\n\n\n\n\n"}
{"id": "369761", "url": "https://cs.wikipedia.org/wiki?curid=369761", "title": "Trubkonosí", "text": "Trubkonosí\n\nTrubkonosí (Procellariiformes) je řád letců, zahrnující albatrosy a jejich příbuzné. Jsou to mořští ptáci vyskytující se na celém světě. Velkou část života tráví daleko od pevniny. Vznášejí se nízko nad vlnami nebo se potápějí pod hladinu pro plankton, ryby nebo jiné mořské živočichy. Kromě všeobecně známých albatrosů patří do této skupiny menší ptáci jako buřňáci.\n\nV současnosti existuje 108 druhů trubkonosých.\n\nVšechny druhy tohoto řádu mají trubkovité nozdry, což je mezi ptáky jedinečný znak.\n\nMají krátký krk, chvost a nohy. Mezi třemi prsty, směřujícími dopředu, jsou plavací blány. Většina druhů má velmi dlouhá křídla (albatros stěhovavý s rozpětím křídel až 3,5 m dosahuje rekordu mezi dnes žijícími ptáky, překoná i kondora). Jiným povšimnutíhodným znakem ptáků tohoto řádu je jejich mimořádně citlivý čich, pomocí kterého najdou potravu a vlastní hnízdní noru i potmě. Každý jedinec má pravděpodobně svůj charakteristický pach. Ptáci tohoto řádu mají hákovitě zakončený zobák s ostrými hranami, díky čemu uchopí a poradí si i se slizkou kořistí. Albatrosi se od ostatních příslušníků této skupiny liší tím, že nozdry mají po bocích zobáku, ne na jeho hřbetě. Trubkonosí létají nízko nad hladinou, a tak si hledají potravu. Některé druhy se přitom nohama dotýkají hladiny, aby potenciální kořist přinutily k pohybu.\n\nVšichni ptáci patřící do tohoto řádu hnízdí na souši zpravidla na nepřístupných ostrovech a skalních útesech. Na hnízdiště se vracejí každý rok a vytváří obrovské kolonie, ve kterých může hnízdit i milion párů. Mnohé druhy se tam vracejí z lovu na moři až po setmění, když je méně ohrožují predátoři. Samice snáší jedno vejce. Hnízdo je obvykle v noře vyhrabané v půdě nebo v puklinách skal. Inkubační doba je u trubkonosých poměrně dlouhá. Rodiče krmí mláďata mimořádně výživnou, ale velmi zapáchající olejovitou hmotou, kterou vylučují z žaludku.\n\nTito ptáci otevřených moří jsou výborně adaptovaní na vytrvalostní let. Dokážou přeletět obrovské vzdálenosti a přežít i silné bouřky. Způsob letu závisí od velikosti ptáka, a tedy i na rozpětí jeho křídel. Druhy s velkými rozměry, jako například albatrosi, častěji plachtí, než aktivně létají. Dlouhá křídla albatrosa jsou adaptací, která mu umožňuje plachtit. Bez jediného mávnutí křídly dokáže létat i celé hodiny. Využívají přitom turbulence větru nad vlnami. Vzestupné proudy větru, které se zvedají nad každou vlnou, jim dodávají dostatečný vztlak na to, aby se v povětří udrželi bez nejmenšího mávnutí křídlem. Je to energeticky velmi efektivní způsob letu, známy i jako dynamické plachtění.\n\n"}
{"id": "369763", "url": "https://cs.wikipedia.org/wiki?curid=369763", "title": "Canossa", "text": "Canossa\n\nCanossa je zřícenina hradu v Apeninách, 18 km jižně od Reggio nell'Emilia (Itálie).\n\nHrad roku 940 na vrcholu strmého kopce založil lombardský princ Adalberto Atto, syn Sigifreda z Luccy, jako svou rezidenci, a uvedl sem také dvanáct benediktinských mnichů, kteří se usadili při kostele svatého Apollonia. Po roce 1076 zde našla jako vdova asyl markraběnka Matylda Toskánská. Hrad jí a papeži posloužil jako místo diplomatické mise.\n\nSem přišel v lednu 1077 král Jindřich IV. Zbaven svým synem vlády, uprchl z vězení a kráčel pěšky v oděvu kajícníka na cestě do Canossy naproti papeži Řehoři VII., aby dosáhl zproštění církevní klatby.\n\nV držení hradu se vystřídalo několik panských rodů. Poprvé jej dobyli roku 1265 páni z nedalekého Reggia, po nich roku 1321 Giberto da Corregio. Po pozdně gotické přestavbě paláce a strážní věže hrad vlastnili vévodové Estenští. Ercole I. d'Este zde roku 1503 jmenoval kastelánem dvorního básníka Lodovica Ariosta, který tu však vydržel jen tři měsíce.\n\nHrad sloužil svému účelu až do roku 1642. V letech 1557–1596 byl zdejším vlastníkem Ottavio Farnese, vévoda parmský. Po místní rebelii z období napoleonských válek, kdy se vzbouřenci pokusili ustavit republiku Reggio, získala hrad knížata rodu Rondinelli, ale fakticky zde nesídlila. Od konce 18.století je hrad ruinou; konsolidační práce pouze zabránily dalšímu chátrání. Roku 1878 získal italský stát ruinu od hraběte Valentiniho a vyhlásil ji národní památkou.\n\nArcheologický průzkum zde proběhl počátkem padesátých let dvacátého století, kdy bylo také sanováno zdivo velké věže.\n\nNa základech hradního paláce byla roku 2006 u příležitosti německé výstavy \"Canossa – otřes světa. Dějiny, umění a kultura počátků románské doby\" (konané v Paderbornu), zřízena stálá hradní expozice, v níž jsou vystaveny architektonické fragmenty z hradních staveb, kopie románské křtitelnice z nedochovaného chrámu, rekonstrukce románské podoby hradu, kopie románských oděvů, faksimile dobových listin, dokumentů a iluminovaných rukopisů. Dále je v obytné věži bohatá knihovna s ubytovnou pro badatele i pro turisty, vinotéka a další služby.\n\n\n\"Tento článek je zčásti založen na informacích německé a anglické Wikipedie.\"\n"}
{"id": "369769", "url": "https://cs.wikipedia.org/wiki?curid=369769", "title": "Arálie královská", "text": "Arálie královská\n\nArálie královská (\"Aralia rex\") je jeden z nejohroženějších stromů světa. V současnosti jsou známy pouze dva stromy rostoucí na Kubě, jeden v oblasti La Curva del Muerto, pohoří Topes de Collantes, provincie Sancti Spiritus a druhý v pohoří Sierra de La Caoba, Národní park Viñales u města Pinar del Río. Tento druhý strom dorůstá výšky 14 metrů. Rostlinu se nedaří dále rozmnožovat semeny.\n\nDalší tři stromy popsané v minulosti se již nedaří nalézt a pravděpodobně uhynuly.\n\nStrom z oblasti Viñales bývá doprovázen také dvěma vzácnými druhy cykasů \"Microcycas calocoma\" a \"Zamia amblyphyllidia\" \n\n\n\n\n\n\n"}
{"id": "369775", "url": "https://cs.wikipedia.org/wiki?curid=369775", "title": "Infantilismus", "text": "Infantilismus\n\nInfantilismus (z lat. \"infans\", doslova nemluvně) označuje většinou různé vývojové poruchy, případně infantilní čili „dětinské“ jednání.\n\n\n\n\n\nNizozemský filosof Johan Huizinga kritizuje moderního člověka, že se v mnoha ohledech chová jako dítě: vyhledává banální rozptýlení, senzace a masová představení, podkládá druhým špatné úmysly, je netrpělivý vůči jiným názorům; je vrtkavý, ale svéhlavě prosazuje svoji svobodu, kterou chápe jako naprostou volnost v jednání. Huizinga používá označení puerilismus.\n\n"}
{"id": "369778", "url": "https://cs.wikipedia.org/wiki?curid=369778", "title": "Corona", "text": "Corona\n\nNázev Corona může mít více významů:\n\n\n\n\n"}
{"id": "369779", "url": "https://cs.wikipedia.org/wiki?curid=369779", "title": "Rex", "text": "Rex\n\nRex může být:\n\n\n\n\n\n"}
{"id": "369783", "url": "https://cs.wikipedia.org/wiki?curid=369783", "title": "Hermes (loď)", "text": "Hermes (loď)\n\nLoď Hermes je od 1. února 2007 zakotvena na levém břehu Vltavy v Praze pod Letnou, u nábřeží Kapitána Jaroše těsně východně od Štefánikova mostu, a slouží bezdomovcům jako takzvaný bostel, sociální zázemí a místo pro přespávání a stravování, je na ní i lékařská ošetřovna a psychologické, právní a sociální poradenství.\n\nLoď nahradila centrum \"Naděje\" v Bolzanově ulici nedaleko hlavního nádraží, které bylo nedlouho předtím zrušeno, žádná městská část však nechtěla mít na svém území podobné zařízení. V mrazivé zimě 2006 bylo pro bezdomovce v provozu armádní stanové městečko na Letenské pláni. Za nápadem na zřízení lodi stáli Michal Kopecký a Pavel Polák, přípravy započaly v říjnu 2006.\n\nRadní Jiří Janeček na dotaz redaktora televize Nova sdělil, že výstavba i provoz kamenné ubytovny pro 250 lidí by byly neúměrně dražší a po zrušení jiných azylových ubytoven byla loď z časového pohledu jediným řešením. Loď je umístěna v blízkosti centra, avšak v lokalitě bez obytných domů.\n\nPřinejmenším ve střední Evropě jde o ojedinělý projekt, avšak v Americe a Austrálii je podobný způsob ubytování bezdomovců běžnější.\n\nPlavidlo, vyrobené roku 1962, bylo původně vlečným nákladním člunem, který provozovala Československá plavba labská na trase Ústí nad Labem – Hamburk. Člun koupila První Všeobecná Člunovací Společnost s. r. o., která jej původně chtěla přestavět na bostel (plovoucí hostel) pro turisty. V listopadu 2006 přestavbu zahájila. Teprve poté se První Všeobecná Člunovací Společnost přihlásila do výběrového řízení vyhlášeného magistrátem na dodání lodi pro bezdomovce a uspěla v něm. Majitel této společnosti Zdeněk Bergman vypracoval návrh přestavby. Přestavbu zvládlo 111 lidí za 3 měsíce a v dobré kvalitě. Město koupilo loď asi za 23 milionů Kč. 15 milionů Kč přispělo městu Ministerstvo práce a sociálních věcí.\n\nNáklady na provoz byly odhadovány na 8 až 10 milionů Kč ročně. Od 1. února provozovalo loď charitativní středisko \"Naděje\", uvažovalo se o výběrovém řízení na provozovatele, avšak v srpnu 2007 město loď převedlo do správy příspěvkové organizace Centrum sociálních služeb Praha. Loď je pojmenovaná po Hermovi, řeckém poslu bohů, ochránci cest, poutníků, mágů, zlodějíčků, bohu obchodu, lsti a podvodu.\n\nLoď má délku 75 metrů a šířku 9 metrů, je dvoupatrová.\n\nObytnou část lodi tvoří konstrukce ze dřeva, dřevěných stavebních desek a izolační vlny. Vnitřní dřevěné stěny mají protipožární nátěr, na lodi je instalován protipožární signalizační systém.\n\nMá ubytovací kapacitu 233 lůžek. Je rozdělena do 4 sektorů, A (dlouhodobě ubytovaní muži, 85 lůžek), B (muži ubytovaní na jednu noc, 85 lůžek), C (ženy, 30 lůžek) a D (33 nouzových lůžek). Kajut je 28 a jsou po 6 lůžkách. Na lodi je jednoduchá kuchyňka, jídelna pro 50 osob, záchody a sprchy.\n\nOd 1. února do 20. března 2007 bylo na lodi poskytnuto 6616 noclehů – v březnu se ustálil na 158 denně, přičemž maximálního počtu, 171, dosáhl po náhlém ochlazení 20. března. Ženy tvořily v průměru asi 15 % přespávajících. Za stejné období byl nocleh odepřen 102 zájemcům (asi 2 % z celkového počtu zájemců) pro nesplnění podmínek – opilost, agresivitu atd. Za přespání platí bezdomovci 20 Kč. Nalodění končilo původně ve 22 hodin, později byl příjem klientů od 19:30 do 20:30 hodin, budíček je v půl šesté ráno a do půl sedmé musí klienti loď opustit.\n\nOd 15. srpna do 15. září 2008 loď z důvodu opravy nebyla v provozu a jejím uživatelům bylo na tu dobu zajištěno náhradní ubytování.\n\n\n\n"}
{"id": "369786", "url": "https://cs.wikipedia.org/wiki?curid=369786", "title": "Luis Horna", "text": "Luis Horna\n\nLuis Horna (* 14. září 1980 v Limě, Peru) je současný peruánský profesionální tenista.Ve své dosavadní kariéře vyhrál 2 turnaje ATP ve dvouhře a 6 turnajů ve čtyřhře.\n\n"}
{"id": "369787", "url": "https://cs.wikipedia.org/wiki?curid=369787", "title": "Botel Admirál", "text": "Botel Admirál\n\nBotel Admirál (Admiral Botel) je tříhvězdičkový botel (plovoucí hotel) od roku 1971 zakotvený na Vltavě v Praze, při levém břehu řeky na Smíchově u Hořejšího nábřeží, jižně od Palackého mostu. Je po botelech Albatros a Racek v pořadí třetím z typově podobných pražských botelů vyrobených Českými loděnicemi. V roce 1991 byl kompletně zrekonstruován, od té doby má bílý nátěr se zelenými a žlutými pruhy. Od privatizace v roce 1993 jej provozuje cestovní kancelář Allvatours, spol. s r. o..\n\nBotel je třípodlažním plovoucím objektem ocelové konstrukce. Je napojen na městské inženýrské sítě a má vlastní plynové vytápění.\n\nBotel má 84 pokojů a 184 lůžek. (82 dvoulůžkových pokojů a 5 apartmánů.)\n\nNedaleko botelu je tramvajová zastávka Zborovská a stanice metra a uzel městské hromadné dopravy Anděl.\n\nOd 1. srpna 2008 do 12. prosince 2011 přímo vedle botelu zastavoval přívoz P5 Pražské integrované dopravy a podle botelu měl pojmenovanou zdejší zastávku.\n\nNa sousedící náplavce směrem k Železničnímu mostu se od roku 2004 do roku 2010 nacházela tzv. Smíchovská pláž, rekreační plocha s uměle navezeným pískem.\n\n"}
{"id": "369792", "url": "https://cs.wikipedia.org/wiki?curid=369792", "title": "Botel Racek", "text": "Botel Racek\n\nBotel Racek je tříhvězdičkový plovoucí hotel zakotvený od roku 1970 v Praze-Podolí, při pravé straně pravého ramene Vltavy mezi Veslařským ostrovem a Podolským nábřežím, ještě před mostem na Veslařský ostrov, v sousedství plaveckého stadionu Podolí, mezi tramvajovými zastávkami Kublov a Dvorce. Jako svou adresu uvádí „ulici“ \"Na dvorecké louce\", oficiálně však takové pojmenování není uváděno.\n\nJe podobného typu a od stejného českého výrobce jako botely Albatros a Admirál, má původní modrobílý nátěr. Stejně jako ostatní botely je napojen na městské inženýrské sítě.\n\nProtože botel vězel v bahně a při nižším stavu vody se nakláněl, byl 27. listopadu 2007 poprvé ve své historii přemístěn, a to dočasně na několik dní asi o sto metrů proti proudu kvůli bagrování nánosů ze dna Vltavy. Kvůli přesunu byla krátkodobě zvýšena hladiny Vltavy o více než půl metru.\n\n"}
{"id": "369793", "url": "https://cs.wikipedia.org/wiki?curid=369793", "title": "Botel Albatros", "text": "Botel Albatros\n\nBotel Albatros je plovoucí tříhvězdičkový hotel zakotvený roku 1969 jako první z pražských botelů, v Praze-Novém Městě, při pravé straně Vltavy a při nábřeží Ludvíka Svobody mezi Štefánikovým mostem a ostrovem Štvanice, nedaleko Poštovního muzea. Provozovatelem hotelu je Bakal, spol. s r. o.\n\nBotel je podobného typu a od stejného českého výrobce jako botely Racek a Admirál, V současné době má okrově-krémový nátěr místo původního modrobílého. Stejně jako ostatní botely je napojen na městské inženýrské sítě. Má 82 dvojlůžkových pokojů a 4 apartmenty.\n\nV listopadu 2006 byl botel dočasně na několik dní přemístěn kvůli bagrování nánosů ze dna Vltavy.\n\n"}
{"id": "369795", "url": "https://cs.wikipedia.org/wiki?curid=369795", "title": "Transbotel Vodník", "text": "Transbotel Vodník\n\nTransbotel Vodník je čtvrtý z pražských velkých botelů (plovoucích hotelů). Je od roku 1991 (od dubna 1992) zakotven na Smíchově na levém břehu Smíchovského přístavu na Vltavě, u konce ostrova Císařská louka, v sousedství začátku páteřní Strakonické ulice, vstřícně vyústění krátké ulice U Královské louky vedoucí od nedalekého nádraží Praha-Smíchov.\n\nJde o čtyřpatrovou loď s modrobílým nátěrem. Má 28 pokojů a 87 ubytovacích lůžek. Je dvouhvězdičkovým hotelem.\n\n"}
{"id": "369796", "url": "https://cs.wikipedia.org/wiki?curid=369796", "title": "Botel Matylda", "text": "Botel Matylda\n\nBotel Matylda je pátý pražský botel (plovoucí hotel). Byl otevřen 15. ledna 2007 a je zakotven v Praze na Novém Městě u náplavky pravého břehu ramene Vltavy při Masarykově nábřeží a Jiráskově náměstí, mezi Jiráskovým mostem a začátkem Slovanského ostrova, u Mánesa.\n\nVe srovnání se čtyřmi velkými pražskými botely je malý, je na něm jen 7 dvoulůžkových pokojů a restaurant.\n\n"}
{"id": "369797", "url": "https://cs.wikipedia.org/wiki?curid=369797", "title": "Aboard city", "text": "Aboard city\n\nAboard city je název zatím neuskutečněného projektu apartmánového botelu v Praze, který má kotvit na Vltavě u vyšehradské náplavky. Podle článku v časopise Ekonom by měl botel, na rozdíl od většiny dosavadních botelů v Praze, průběžně měnit stanoviště. Původním záměrem byly trvale obydlené rezidence, uspěl však návrh na hotelové využití.\n\nZ 8 architektonických týmů, které se zúčastnily investorem (Aboard City a. s.) vypsané soutěže, byl vybrán návrh, jehož autory jsou Aleš Kubalík, Petr Janda a Jakub Našinec.\n\nZáměr vychází z městské studie využití náplavky Vltavy zpracované pro celou centrální Prahu. Studie definuje rozložení struktury funkcí a funkčních náplní kotvišť podél břehu Vltavy. Vítězný projekt naplňuje obytnou funkci určenou pro kotviště na samém konci pravobřežní náplavky při Rašínově nábřeží, na území čtvrti Vyšehrad mezi železničním mostem a tunelem pod vyšehradským masívem.\n\nNábřeží je nedílnou součástí morfologické tepny údolí Vltavy a svým významem je podstatné pro celé město (analogicky například k významu pobřeží pro přímořské státy) a je tudíž pod správou Magistrátu hlavního města Prahy. Význam je v jednotlivých partiích náplavky přítomný skrze její fyzické řešení, architektonický kontext a genius loci daný přítomností kotvících lodí a klesá směrem od centra města nejen kvůli nižší atraktivitě vyplývající z pozice (tu je možné vyvážit důrazem na rekreační charakter náplavky), ale zejména nepřítomností strukturovaného doplnění nábřeží objekty a službami v podobě plovoucích zařízení přinášejících buď kontaktní využití nebo zosobňujících těžiště oblasti svým charakterem. V případě vyšehradské části Rašínova nábřeží utváří prostředí kvalitní architektura kubistických vil, Vyšehrad v jejich superpozici, technická brilance železničního mostu, přirozený protější břeh či odhalená dvorní fasáda obytného bloku v pozadí kotviště. Kotviště je umístěno v periferní části Pražské památkové rezervace v pozici vizuálně vydělené obloukovým železničním mostem. Projekt se snaží organicky navázat na daný kontext a zároveň přinést konci náplavky další pointu.\n\nBotel má být vybudován z těla motorové nákladní lodi, na níž má být vybudována nová dvoupodlažní lehká ocelová nadstavba s izolační výplní, oboustranným obkladem a částečně krytou střešní terasou. Vzhledem k technologickým možnostem původního plavidla bude loď pravděpodobně realizována na nově vytvořeném plováku s dostatečnou nosností a parametry.\n\nKajuty mají mít výšku 2,5 metru, podlahové vytápění, francouzská okna a většina i terasy. Kromě mezonetových apartmánových jednotek hotelového typu má být v botelu i klubové zázemí, veřejné prostory s restaurací a funkční komplement (posilovna, sauna, relaxační centrum). Obytná plocha má činit necelých 1000 m, všechny terasy kolem 500 m.\n\nVnější plášť je navržen z černého karbonového kompozitu s vysokým leskem dosaženým gelcoatovým povrchem s viditelnou uhlíkovou tkaninou. Celistvý vzhled bude docílen sestavou sférických dílců s minimálními tmelenými spárami, doprovodným efektem povrchu je neustálé přejímání světelných a barevných tónů okolí v závislosti na počasí a pohybu nebe a vodní hladiny. Otvory do pláště vytvářejí kryté exteriérové prostory teras a v kombinaci s francouzskými a pásovými okny jsou hlavními znaky objektu.\n\nCena nového plavidla je odhadována na 130 milionů Kč, časopis Ekonom uváděl 32 milionů Kč.\n\n"}
