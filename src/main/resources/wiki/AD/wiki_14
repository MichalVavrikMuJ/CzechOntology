{"id": "393357", "url": "https://cs.wikipedia.org/wiki?curid=393357", "title": "Formule 1 v roce 2009 – testy", "text": "Formule 1 v roce 2009 – testy\n\nPrvní test nového vozu se uskutečnil hned po jeho oficiálním představení 12. ledna. Prvních 100 km s F60 odkroužil vicemistr světa Felipe Massa na trati v Mugellu na místo plánovaného testu ve Fioranu.\n\n17. leden – McLaren si pronajal trať v Algarve pro první vyjetí vozu, které obstaral španělský pilot Pedro de la Rosa. S novým vozem MP4-24 absolvoval prvních 18 kol, přičemž to nejrychlejší zvládl za 1:28,719. Pondělí a úterý bude znovu v kokpitu španělský pilot, ve středu ho vystřídá Lewis Hamilton a ve čtvrtek pak Heikki Kovalainen.\n\n18. leden – Pro tento den se po trati v Algarve proháněl japonský stroj Toyota s Kamuj Kobajašim. Také u Toyoty se jednalo o první vyjetí vozu a japonský pilot s autem absolvoval symbolických 7 kol a ani čas 1:37.554 neodpovídal plnému nasazení. Zajímavostí je, že oproti pátečnímu představení vozu pro novináře, se nový vůz na trati objevil s takzvanou žraločí ploutví, kterou během loňské sezóny používala většina týmů.\n\n19. leden – Sebastien Buemi s vozem Toro Rosso (verze z roku 2008), byl nejrychlejším pilotem při oficiálním testů na trati v Algarve. Švýcarský pilot odkroužil také nejvíce kol (50), to nejrychlejší mělo hodnotu 1:41,528. Také v Portugalsku déšť narušil harmonogram a prakticky celý program testů. Druhý nejrychlejší čas zajel Pedro de la Rosa s novým McLarenem MP4-24, třetí pak byl testovací pilot Williamsu Nico Hülkenberg, který tak oficiálně představil nový vůz označený jako Williams FW31 v tmavomodré livreji, která jistě dozná dalších úprav. Na trati se objevil i nový Renault R29 za jehož volantem se objevil Nelson Piquet, jenž odkroužil 33 kol a jeho nejlepší čas 1:48,907 stačil pouze na čtvrté místo v dnešním testu. Piqueta ve středu vystřídá Fernando Alonso. Nejpomalejším vozem na okruhu byla Toyota, kterou pilotoval tak jako včera Kobajaši.\n\n20. leden – Počasí v Algarve bylo i nadále deštivé a na trati se objevilo pět týmů, z toho pouze Toro Rosso jezdilo s loňským modelem a i když je vůz vybaven specifikacemi pro sezónu 2009, nelze jeho časy brát jako směrodatné. Byl to právě Sebastien Buemi s již zmiňovaným vozem jenž zajížděl nejrychlejší kola. Druhý nejrychlejší čas dne zajel Pedro de la Rosa, jenž je testovacím pilotem stáje McLaren, můžeme ho tedy považovat za nejrychlejšího mezi novými vozy. Pedro de la Rosa odkroužil také nejvíce kol a to 62. Poprvé si osahal novou Toyotu její závodní jezdec Jarno Trulli a hned byl nejrychlejší mezi závodními jezdci. Čtvrtý byl Piquet, pro kterého to nebyl dobrý den, odjel jen devět kol a po celou dobu mechanici řešili problém s motorem. Poslední byl Nico Rosberg s Williamsem.\n\n21. leden – Mistr světa Lewis Hamilton si poprvé vyzkoušel nové auto nejprve na mokrou trať vyjel se zadním křídlem používaným v roce 2008 později si vyzkoušel jízdu i s tím pro rok 2009. McLaren měl menší problém s motorem, nakonec se ukázalo, že nešlo o závažnou poruchu. Dalším pilotem, který se pyšní titulem mistra světa a který se objevil na testech, byl Fernando Alonso. Kromě prvních kilometrů s novým vozem, představil Fernando i nový design své přilby, která má nyní červený podklad oproti původnímu modrému.\n\n22. leden – Test byl pro špatné počasí zrušen. Na trati se sice objevili Sébastien Buemi, Timo Glock a Kazuki Nakadžima, ale poté, co objeli jedno kolo, zajeli zpět do boxů.\n\n19. leden – Kimi Räikkönen si poprvé odzkoušel nový vůz Ferrari F60. Finský pilot nastoupil k prvnímu kolu v 9:30, trať byla vlhká po ranní mírné přeháňce, kterou v odpoledních hodinách vystřídal hustý déšť. Nicméně Kimi absolvoval celkem 54 kol, a hodnota toho nejrychlejšího se zastavila na 1:34,430. Vše probíhalo bez jakýchkoliv problémů. V úterý bude na trati znovu Kimi Räikkönen, ve středu a ve čtvrtek ho vystřídá Felipe Massa.\n\n20. leden – Na trati v Mugellu znovu vládlo nevlídné počasí, přesto test nového vozu F60 pokračoval dle plánu. Kimi Räikkönen zajel během dne celkem 42 kol. Během deštivého dne vše probíhalo bez menších problémů. Kimi byl protagonistou jediného incidentu, když v dešti ztratil kontrolu nad svým vozem a skončil v kačírku. Nejrychlejší kolo dne mělo hodnotu 1:33,920. Ve čtvrtek se ve voze objeví Felipe Massa, který již měl možnost si nový vůz vyzkoušet a to během jeho představení.\n\n21. leden – Felipe Massa pokračoval na vývoji vozu, kterou započal začátkem týdne Kimi Räikkönen. Trať tak jako v minulých dnech byla zmoklá a chladná, což znemožnovalo použití slicků.\n\n22. leden – Felipe Massa si mohl naplno užít testu na suché trati a za příznivých teplot. Brazilský pilot absolvoval 103 kol a nejlepší kolo zajel o téměř deset sekund rychleji než v předešlých testech, které se jely na mokrých tratích. Ferrari tak absolvovalo 1500 km, z čehož se největší část konala na mokré trati.\n\nNa trati ve Valencii testoval exkluzivně tým BMW Sauber.\n\n9. únor – Tento den byl vyhrazen představení nového vozu týmu Red Bull s označením RB5. Vůz je stejně jako loni poháněn motorem od francouzského výrobce Renault. Slavnostnímu odhalení byli přítomni oba závodní jezdci Mark Webber a nově příchozí Sebastian Vettel. A právě posledně jmenovaný bude mít možnost během pondělí a úterý otestovat vlastnosti nového vozu. Ve středu se do kokpitu posadí Mark Webber, který se do vozu formule 1 posadí poprvé od nešťastné nehody na horském kole, kdy si zlomil nohu.\n\n10. únor – Sebastian Vettel s novým vozem absolvoval 61 kol a byl nejrychlejším pilotem mezi novými vozy s časem 1m22.177. Podobné časy zajížděl testovací pilot Williamsu Nicolas Hülkenberg, který nakonec na Vettela ztratil pouhé 0,2s. Na nový vůz si teprve zvykal Heikki Kovalainen a zajel čtvrtý čas se ztrátou 0,5s. Nejpomalejším pilotem dne byl Piquet na voze Renault, který ztrácel víc jak 1 sekundu. V průběhu dne se ukazalo, že převodovka na voze Red Bull trpí menšími problémy .\n\n11. únor – Sébastien Buemi znovu nejrychlejším pilotem ovšem pouze se starým vozem. Buemi odkroužil 143 kol simulujíce závod Grand Prix, zatímco Kovalainen ve druhé zkoušce obstál na výbornou a byl nejrychlejším mezi jezdci s vozy pro novou sezónu, i když tým z Wokingu používal zadní přítlačné křídlo z loňského vozu. Mark Weber si s novým vozem od první chvíle dobře rozuměl a po 83 kolech měl na svém kontě třetí nejrychlejší čas. Čtvrtý čas si zajistil Kazuki Nakadžima s Williamsem, který odkroužil 125 kol. Posledni znovu Piquet, který se s novým Renaultem evidentně nezžil.\n\n10. únor – Timo Glock s vozem Toyota TF109 zajel na trati v Bahrajnu nejrychlejší čas a předstihl tak Massu a Kubicu. Jestliže většina týmu bojuje s deštěm v Jerezu, na okruhu Sakhir byla k viděni mlha, která dokonce posunula zahájení testů o několik hodin.\n\n11. únor – Ferrari, Toyota a BMW se rozhodli netestovat v Jerezu z obavy ze špatného počasí a absolvovali dlouhou cestu do Bahrajnu. Po včerejší mlze je dnes čekalo daleko horší počasí, test po asi 20 odjetých kolech přerušila písečná bouře. Nejrychlejší kolo stačil odjet Massa před Kubicou a Glockem.\n\n12. únor – Závodníci Kimi Räikkönen, Robert Kubica a Jarno Trulli stihli ráno každý jen jedno zaváděcí kolo kvůli písečné bouři, která znemožnila po celý den testovat\n\n13. únor - Poslední den 1. části testů na bahrajnském okruhu Sakhir.\n\n16. únor – Druhou část testů začal nejlépe Christian Klien, testovací pilot německého týmu BMW Sauber.\n17. únor - Druhý den testů vyhrál Kimi Räikkönen.\n18. únor - Předposlední den testů v Sakhiru byl nejrychlejší Timo Glock\n19. únor - Poslední den testů uzavřel nejrychlejším kolem brazilský závodník Felipe Massa\n\n9. březen – První den testů na katalánském okruhu v Barceloně, znovu narušoval lehký déšť. Nejrychlejší čas zajel Nick Heidfeld na voze BMW. Ráno stáj Toro Rosso představila nový vůz STR4 Testů se poprvé zúčastnila i bývalá Honda, dnes již Brawn GP, s vozem se svezl Jenson Button a hned zajel čtvrtý nejrychlejší čas. Stáj BMW, která trénovala i mechaniky v pit stopu, stlačila čas na hodnotu 1:20,339 a předčil tak Kimi Räikkönena na Ferrari, který ale simuloval celý závod.\n\nDobře zajel i Jarno Trulli s Toyotou a umístil se na třetím místě. Na čtvrtém místě byl již zmiňovaný Button na novém voze Brawn GP, hned za ním se umístil Piquet s Renaultem. Poslední se umístil McLaren Heikki Kovalainena, stáj McLaren zkoušela nový aerodynamický balíček, podobný tomu na voze Brawn.\n\n10. březen – Mistr světa z roku 2007 Kimi Räikkönen zajel nejlepší čas na jedno kolo, druhý byl Kazuki Nakadžima s vozem Williams, třetí byl Rubens Barrichello s novým vozem Brawn.\n\nPočasí nad katalánskou trati se umoudřilo a teploty se lehce vyhouply nad 20 stupňů. Finský pilot v kokpitu rudého Ferrari absolvoval 55 kol, přičemž to nejrychlejší zvládl za 1:20,314, téměř o šest desetin rychleji než Kazuki Nakadžima. Jarno Trulli pokračoval ve výborném tempu své Toyoty a po 121 kolech zakončil tréninky na čtvrtém místě. Jarno Trulli se do kokpitu svého vozu vrátí až na startu závodního víkendu GP Austrálie. Mark Webber, stejně jako Kazuki Nakadžima, absolvoval 66 kol, což je vzdálenost GP Španělska, která se této trati uskuteční 10. května.\n\nNick Heidfeld, nejrychlejší muž včerejšího tréninku, skončil dnes šestý a byl nejpilnějším pilotem, když ujel 127 kol. Force India pilotovaná Adrianem Sutilem skončila na sedmém místě, před Alonsem a Kovalainenem.\n"}
{"id": "393358", "url": "https://cs.wikipedia.org/wiki?curid=393358", "title": "Wojciech Bogusławski", "text": "Wojciech Bogusławski\n\nWojciech Romuald Bogusławski (9. května 1757, Glinno – 23. července 1829, Varšava) byl polský spisovatel, překladatel, herec, operní pěvec, dramatik, režisér a propagátor osvícenské ideologie. Je nazýván \"otcem polského divadla\".\n\nNejprve navštěvoval piaristickou kolej ve Varšavě a později studoval na univerzitě v Krakově. V roce 1778 se rozhodl pro divadelní kariéru, působil v divadlech ve Lvově či Poznani. V průběhu let 1783 až 1814 působil jako ředitel Národního divadla ve Varšavě. Autor veselohry se zpěvy Domnělý zázrak čili Horalé a Krakované, překladatel četných divadelních her (např. Hamlet). Založil první polskou dramatickou školu a v roce 1801 také divadlo ve městě Kalisz.\n\nV roce 1829 zemřel, pochován je na hřbitově 'Cmentarz Powązkowski' ve Varšavě.\n\n\n"}
{"id": "393372", "url": "https://cs.wikipedia.org/wiki?curid=393372", "title": "Lokus (genetika)", "text": "Lokus (genetika)\n\nLokus je pozice, kterou na chromozomu zaujímá jeden nebo více genů.\n\nLokus na chromozómu se zapisuje ve tvaru \"6p21.3\".\n"}
{"id": "393380", "url": "https://cs.wikipedia.org/wiki?curid=393380", "title": "Železná lady (film)", "text": "Železná lady (film)\n\nŽelezná lady je britský životopisný film z roku 2011 o životě britské političky Margaret Thatcherové. Hlavní roli britské premiérky ztvárnila Meryl Streepová, za kterou získala Oscara, Zlatý glóbus, cenu BAFTA a další ocenění pro nejlepší herečku v hlavní roli.\n\n\n"}
{"id": "393387", "url": "https://cs.wikipedia.org/wiki?curid=393387", "title": "Hagar", "text": "Hagar\n\nHagar (hebrejsky הָגָר, „Ten, který je hostem“) byla podle abrahámovských náboženství egyptská otrokyně, která sloužila Sáře, manželce Abraháma. Na popud Sáry se Hagar stala druhou Abrahámovou manželkou a porodila mu syna Izmaela. Příběh Hagar je zaznamenán v knize Genesis i v pozdějším Koránu.\n\nPodle některých tradic byla Abrahámova manželka Ketura, kterou si vzal po smrti Sáry, totožná s Hagar. Nové jméno Ketura (hebrejsky קְטוּרָה, „Okouřená kadidlem“) údajně obdržela proto, že se neposkvrnila a neprovdala za jiného muže ani poté, co byla od své paní, Sáry, a svého muže vyhnána. Seznam Hagařiných a Ketuřiných synů podle Bible:\n\nNěkteří křesťanští fundamentalisté tyto seznamy používají jako důkaz proti tradici, jež Keturu ztotožňuje s Hagar. Ti však, kdo uznávají židovskou výkladovou posloupnost pardes, poukazují na to, že tento způsob biblického zápisu tuto tradici nijak nevyvrací. Jméno totiž ve starozákonní době \"„znamenalo víc než pouhé pojmenování.“\" Jméno bylo považováno za součást duše a pokud u člověka došlo k zásadní změně v životních postojích nebo v postavení, mohlo se to projevit i změnou jména. A to byl i případ Hagar, která porodila svého syna Izmaela jako otrokyně, kdežto ostatní své syny již jako žena svobodná a duchovně obrozená. Tento způsob vnímání využil i apoštol Pavel, aby čtenářům svého listu Galatským přiblížil, proč se tehdejší Jeruzalém podobal otrokyni Hagar a ne svobodné ženě, ačkoliv jeho židovští obyvatelé byli tělesnými potomky Sáry.\n\n"}
{"id": "393391", "url": "https://cs.wikipedia.org/wiki?curid=393391", "title": "Sup (rozcestník)", "text": "Sup (rozcestník)\n\nSlovo sup má více významů:\n\n\n"}
{"id": "393405", "url": "https://cs.wikipedia.org/wiki?curid=393405", "title": "Jízda (rozcestník)", "text": "Jízda (rozcestník)\n\nJízda může být :\n\n\n\n\n\n"}
{"id": "393406", "url": "https://cs.wikipedia.org/wiki?curid=393406", "title": "Observatoř Palomar", "text": "Observatoř Palomar\n\nObservatoř Palomar je americká soukromá astronomická observatoř v Kalifornii, ve správním obvodě San Diego, ležící v pohoří Palomar Mountain Range. Jejím vlastníkem a správcem je Kalifornský technologický institut (Caltech). Kromě Caltechu zde provádí výzkum též jeho partneři, zejména Jet Propulsion Laboratory a Cornellova univerzita. Observatoř v současné době pozoruje pomocí tří hlavních dalekohledů: Haleova teleskopu (průměr 5,08 m), Teleskopu Samuela Oschina (průměr 1,22 m) a dalšího zrcadlového teleskopu (1,52 m). Kromě toho je zde umístěn také Palomarský zkušební interferometr.\n\n200palcový (5,08 m) Haleův teleskop byl pojmenován po americkém astronomovi Georgi Ellerym Haleovi. Caltech ho vystavěl za 6 milionů dolarů, které získal z grantu Rockefellerova institutu. Obrovské zrcadlo z pyrexu vyrobily sklárny \". Ve své době největší teleskop na světě spatřil své „první světlo“ roku 1948. Jako první ho pro svá pozorování používal americký astronom Edwin Powell Hubble. Plně dokončen byl o rok později. Překonán byl až roku 1992, kdy byl postaven 10metrový dalekohled Keck I na havajské hoře Mauna Kea.\n\nHaleův teleskop spravuje konsorcium složené z Kalifornského technického institutu, Jet Propulsion Laboratory a Cornellovy univerzity. S jeho pomocí byla objevena řada vzdálených kvasarů na hranici známého vesmíru, ale také stovky planetek v naší sluneční soustavě. Další planetka, (34419) Corning, byla objevena pomocí jeho modelu, postaveného v měřítku 1:10. Tento model je umístěn v sídle skláren ' (nyní ') ve městě Corning, stát New York.\n\nRonald Florence popsal historii stavby dalekohledu v knize '. Richard Preston napsal o teleskopu a astronomech, kteří s ním pracují, kritikou uznávaný dokumentární román '.\n\nRoku 1958 observatoř dokončila tzv. \" (POSS), desetiletou prohlídku oblohy, sponzorovanou společností National Geographic. Tento průzkum byl proveden pomocí Teleskopu Samuela Oschina, který oblohu snímal na 35cm fotografické desky Kodak 103a-O citlivé na modré světlo a Kodak 103a-E citlivé na červené světlo. Průzkum původně pokryl oblohu od deklinace +90 stupňů (severní nebeský pól) po -27 stupňů ve všech rektascenzích, s citlivostí do +22 mag (přibližně milionkrát citlivější než lidský zrak). V letech 1957–1958 byl průzkum rozšířen do deklinace -33 stupňů.\n\nAustralský astronom J. B. Whiteoak pomocí stejného přístroje prohlídku rozšířil až do deklinace -45 stupňů, ovšem tentokrát jen na fotografické desky citlivé na červené světlo.\n\nDalší palomarská prohlídka, tzv. \" (POSS II) byla provedena v 80. a 90. letech s využitím zdokonaleného dalekohledu a fotografických desek s lepší emulzí. Oschinův dalekohled byl vybaven achromatickým korektorem a automatickým naváděním. Fotografie pořizoval ve třech vlnových délkách: modré, červené a infračervené. V průběhu pořizování snímků pro POSS II bylo objeveno také několik komet a vzájemným porovnáním snímků obou prohlídek POSS I a POSS II bylo objeveno více než 100 supernov.\n\nTato prohlídka byla nejrozsáhlejší prohlídkou oblohy až do roku 2001, kdy byla dokončena prohlídka ' (2MASS). Co se týká hloubky, předstihuje ji probíhající , ovšem palomarská prohlídka zahrnuje téměř 2,5 krát větší část oblohy. POSS existuje též v digitalizované verzi (tj. naskenované fotografické desky), a to jak ve formě fotografií ('), tak i ve formě katalogu (\").\n\nJedním z probíhajících programů je vyhledávání blízkozemních planetek. Tento program v současné době využívá fotografické kamery, kterou sestrojil tzv. \"\", mapující od roku 2001 část oblohy kolem nebeského rovníku. Kameru, nainstalovanou v létě 2003 na Teleskop Samuela Oschina, využívá i řada dalších programů. Patří mezi ně i hledání vzdálených těles v Kuiperově pásu, jež vedlo k objevu již desítek transneptunických těles. Na observatoři byly nalezeny mimo jiné i trpasličí planety (136199) Eris a (136472) Makemake a další tělesa (20000) Varuna a (50000) Quaoar. Observatoř si činila nárok i na objev trpasličí planety (136108) Haumea, který jí však po sporu s pozorovatelským týmem ze španělské Observatoře Sierra Nevada nebyl přiznán. Observatoř se pomocí této kamery věnuje také sledování gama záblesků, při nichž se využívá schopnosti rychlé reakce automatizovaného dalekohledu, jež umožňuje rychle pořídit sérii snímků uhasínajícího záblesku, dále hledání supernov, které má pomoci ověřit teorii zrychlující se expanze vesmíru, a hledání kvasarů.\n\nFotografická kamera sestává ze 112 CCD součástek pokrývajících celé zorné pole dalekohledu (4×4 stupně). Jde o největší mozaiku CCD součástek v astronomickém přístroji.\n\nV září 2007 uveřejnil tým amerických a britských astronomů několik fotografií z palomarské observatoře, které jsou nejjasnějšími do té doby pořízenými fotografiemi vnějšího vesmíru. Na ostrosti získaly díky novému systému adaptivní optiky. Jejich rozlišení převyšuje dvakrát i rozlišení Hubblova vesmírného dalekohledu.\n\n\n\n\n"}
{"id": "393410", "url": "https://cs.wikipedia.org/wiki?curid=393410", "title": "Storativita", "text": "Storativita\n\nStorativita je veličina používaná v hydrogeologii. Představuje schopnost horniny uvolnit ze zásoby nebo pojmout do zásoby určitý objem vody při změně piezometrického napětí. V české hydrogeologické terminologii se také používá synonymum tohoto termínu – zásobnost.\n\nRozlišuje několik typů storativity (zásobnosti):\n\nKvantitativně jsou různé druhy storativit (zásobností) hodnoceny pomocí celé řady koeficientů. Tyto koeficient patří mezi tzv. hydraulické parametry hornin do skupiny objemově-kapacitních parametrů.\n\nformula_1 \n\n\n\nformula_2\n\n\n\nformula_3\n"}
{"id": "393415", "url": "https://cs.wikipedia.org/wiki?curid=393415", "title": "Řád Svatého Spasitele z Monrealu", "text": "Řád Svatého Spasitele z Monrealu\n\nŘád Svatého Spasitele z Monrealu (španělsky \"Orden de San Salvador de Monreal\") byl španělským rytířským řádem, založeným r. 1128 navarrským a aragonským králem Alfonsem I..\n\nVznikl spojením \"Řádu sv. Spasitele\", Řádu dubu a místních milicí za účelem znovudobytí města Monreal na Maurech. Po jeho dobytí zde rytíři krátce sídlili až do jejich spojení s templáři.\n\nJeho předchůdce, Řád sv. Spasitele (španělsky Orden de San Salvador) byl taktéž založen Alfonsem I., ale již r. 1118, a také používal názvu \"Milicia de Cristo\" (Kristova milice). \n\nSymbolem řádu byl červený kříž s bílým kruhem uprostřed, na němž se nachází černé písmeno M, které značilo Marie, Milice, Monreal. \n\n"}
{"id": "393417", "url": "https://cs.wikipedia.org/wiki?curid=393417", "title": "Nikodim Pavlovič Kondakov", "text": "Nikodim Pavlovič Kondakov\n\nNikodim Pavlovič Kondakov, rusky Никоди́м Па́влович Кондако́в (13. listopadu 1844 Chalaň, Kurská gubernie – 17. února 1925 Praha) byl ruský historik umění, jeden ze zakladatelů byzantologie a ikonografické metody v dějinách umění, profesor Oděské a Petrohradské univerzity a Univerzity Karlovy v Praze. Zabýval se hlavně byzantským a starým ruským uměním.\n\nV letech 1861-1865 studoval Kondakov historii a dějiny umění na moskevské univerzitě, potom učil na středních školách. Roku 1870 byl jmenován docentem Novorossijské univerzity v Oděse, kde přednášel dějiny umění, roku 1876 se habilitoval prací „Dějiny byzantského umění a ikonografie podle miniatur řeckých rukopisů“ a roku 1877 byl jmenován profesorem. V letech 1888-1897 byl profesorem dějin umění na Petrohradské univerzitě, od roku 1898 akademikem carské Akademie věd v Petrohradě a zahraničním členem České akademie věd a umění, v letech 1888-1893 byl kurátorem sbírky středověkého umění v Petrohradské Ermitáži a roku 1895 (spolu s F. I. Uspenským) založil Ruský archeologický ústav v Istanbulu.\n\nOd roku 1917 žil Kondakov v Oděse, od roku 1918 v Jaltě a roku 1920 emigroval z politických důvodů do Cařihradu a dále do Bulharska, kde byl profesorem Sofijské univerzity.\n\nKrátce po první světové válce inicioval prezident T. G. Masaryk tzv. \"Ruskou akci\", jejímž cílem bylo vybudovat exilovou elitu ruské inteligence mimo dosah sovětského komunistického režimu. Československo finančně podporovalo ruskou emigraci a pomohlo přesídlení sedmdesáti ruských profesorů, kteří měli vzdělávat své krajany v humanitních oborech. Jedním z nich byl Nikodim Pavlovič Kondakov, který do Prahy přesídlil roku 1923, ve svých 78 letech. Následujícího roku byl jmenován profesorem východoslovanského a byzantského umění na Univerzitě Karlově, kde přednášel až do své smrti v roce 1925.\n\nJeho žáci založili krátce nato seminář \"Seminarium Kondakovianum\", jehož původním účelem bylo vydání Kondakovových spisů. V letech 1928-1933 v něm vyšly čtyři svazky díla Ruská ikona. Seminář se stal skutečným kulturním centrem, kde se pořádaly přednášky a výstavy z jeho sbírky ikon. Knihovna semináře byla otevřena badatelům z jiných oborů. Od roku 1927 vydával stejnojmenné periodikum \"Seminarium Kondakovianum\" a knižní sérii \"Zografika\" věnovanou dějinám ortodoxního umění a \"Skythika\" určenou pro archeologii, antropologii a etnologii v regionu Černého a Středozemního moře. V roce 1931 byl ustaven Kondakovovův institut, ale jeho existence byla již krátce nato ohrožena během hospodářské krize ve 30. letech. Roku 1938 otevřel Institut svou pobočku v Bělehradě s podporou prince Pavla, regenta Jugoslávie. Krátce nato tam přesídlil jeden ze zakladatelů, Dmitrij Rasovskij a také ředitel Nikolaj Toll a převezl s sebou cenné knihy. Poslední číslo časopisu vyšlo v Bělehradě roku 1940. V Praze zůstal jeho nástupce, Nikolaj E. Andrejev, kterému se podařilo udržet Institut do konce války.\n\nRoku 1953 byl Kondakovovův institut včleněn do Kabinetu dějin umění – předchůdce současného Ústavu dějin umění AV ČR. Od roku 1992 je součástí Slovanského ústavu AV. Tam z popudu T. G. Masaryka od roku 1929 vychází mezinárodní časopis \"Byzantinoslavica\" (od roku 1947 \"Byzantinoslavica –Revue internationale des études byzantines\"). Kondakovova bohatá knihovna je v majetku Slovanského ústavu AV ČR v Praze. Na Kondakovovu průkopnickou činnost navázal po 70 letech časopis \"Convivium (Exchanges and Interactions in the Arts of Medieval Europe, Byzantium and the Mediterranean. Seminarium Kondakovianum Series Nova)\", který vydává Centrum raně středověkých studií při Masarykově univerzitě v Brně, UDU AV ČR a Universita Lausanne.\n\nRusky:\nFrancouzsky:\nAnglicky:\nČesky:\n\n\n"}
{"id": "393419", "url": "https://cs.wikipedia.org/wiki?curid=393419", "title": "Ořezávátko", "text": "Ořezávátko\n\nOřezávátko, hovorově strouhátko, je pomůcka sloužící ke strouhání či ořezávání tužek a pastelek. Ořezáváním se obnovuje ostrý hrot tužky nebo pastelky.\nSkládá se z těla, které může být plastové či kovové, s kuželovou dutinou a čepele, která zasahuje do kuželové dutiny. Někdy má ořezávátko i snímatelný kryt, sloužící jako zásobník na ořezané části (tzv. \"ořezky\"). Ořezávátko bývá častou součástí školních penálů.\n\nOřezávátko si jako svůj vynález 23. listopadu 1897 nechal patentovat Andrew Jackson Beard.\n\nExistuje také řada mechanických ořezávátek s ručním pohonem klikou nebo elektrickým pohonem na baterie.\n"}
{"id": "393420", "url": "https://cs.wikipedia.org/wiki?curid=393420", "title": "Kontejnerový terminál Praha-Uhříněves", "text": "Kontejnerový terminál Praha-Uhříněves\n\nKontejnerový terminál Praha-Uhříněves slouží jako překladiště kontejnerů v železniční a kamionové dopravě. Je vlastní vlečkou napojen do dvou míst v železniční stanici Praha-Uhříněves na IV. tranzitním koridoru. Provozovatelem je inzerován jako největší kontejnerový terminál ve střední a východní Evropě. Provozovatelem je společnost METRANS a. s., jíž patří ještě menší překladiště například v Lípě nad Dřevnicí a Dunajské Stredě.\n\nPřekladiště se nachází v místech bývalého areálu Stavoservisu. Rok zprovoznění terminálu není na webu společnosti ani v jiných běžně dostupných textech uváděn.\n\nJeště v roce 2000 bylo toto překladiště s kapacitou 3000 TEU třetím největším v Česku, předčila jej překladiště firmy ČSKD-Intrans Brno-Horní Heršpice a Praha-Žižkov. Od té doby byla kapacita uhříněveského areálu zvýšena asi na pětinásobek a je tak jedním z největších vnitrozemských terminálů v Evropě.\n\nV době rozvoje uhříněveského překladiště došlo prakticky ke zrušení nákladového nádraží Praha-Vršovice, se kterým ještě krátce předtím plány počítaly jako s perspektivním centrem nákladní železniční dopravy v Praze.\n\nAreál terminálu zaujímá 0,42 km², k tomu přísluší ještě 0,27 km² skladových prostor. Celková kapacita je 15 000 TEU, z toho 10 000 TEU ve skladu prázdných kontejnerů.\n\nŽelezniční síť v areálu představuje 12 kilometrů kolejí (7 kolejí dlouhých 600 metrů překlenuté třemi portálovými jeřáby, 6 kolejí dlouhých 350 metrů překlenuté dvěma portálovými jeřáby, 2 koleje o délce 550 metrů) a umožňuje současné odbavování až 10 vlaků. Terminál provozuje 4 vlastní posunovací lokomotivy (dieselektrické řady 740). K manipulaci dále slouží 13 kolových kontejnerových překladačů (Reachstackers) značek Kalmar (zvedací výška až 5 úrovní) a Ferrari 248 (se zvedací výškou až 7 úrovní).\n\nŽelezniční provoz v terminálu je nepřetržitý, kamionový provoz pouze v denních hodinách (7 – 21:30 hodin). Měsíčně se zde naloží a vyloží kolem 11 000 železničních vozů, denně sem vjíždí kolem 10 vlaků a vyjíždí rovněž kolem 10. Ucelené vlaky jezdí především v relacích do námořních přístavů Hamburk (několik vlaků denně) a Bremerhaven (několik vlaků týdně) a do překladišť v Dunajské Stredě a Lípě nad Dřevnicí (terminál Zlín), většina zbývajících vlaků jezdí mezi Uhříněvsí a nákladovým nádražím Praha-Libeň.\n\n"}
{"id": "393422", "url": "https://cs.wikipedia.org/wiki?curid=393422", "title": "Luxusní automobil", "text": "Luxusní automobil\n\nLuxusní automobily (označuje se jako segment F, též luxusní limuzíny) je označení pro třídu osobních automobilů větších než automobily vyšší střední třídy. Jedná se obvykle o sedany (limuzíny). Poskytují velký komfort především na zadních sedadlech. V Evropě segmentu dominují německé vozy.\n\n\nLuxusní vozy v Evropě: Prodej za rok 2007\n"}
{"id": "393424", "url": "https://cs.wikipedia.org/wiki?curid=393424", "title": "Zachraňte Ježíška", "text": "Zachraňte Ježíška\n\nAkce Zachraňte Ježíška vznikla v roce 2008 jako studentská akce na podporu tradičních českých Vánoc a jejich zvyků, které se podle jejích iniciátorů postupně vytrácejí z života českých rodin. K projektu byly vytvořeny speciální internetové stránky, které měly před Vánocemi za úkol vyvolat společenskou diskusi o problematice pronikání zahraničních zvyků do českých tradic. Jejich součástí byla internetová petice, diskusní fórum, stránka vzkazů a přání a možnost vyjádřit se k podobě Ježíška. Petici během měsíce prosince 2008 podepsalo téměř 30 000 lidí, stovky lidí se zapojily do diskuse. Od roku 2011 se projekt profiluje především na sociální síti facebook, kde má v roce 2016 přes 58 000 příznivců.\n\nDoprovodnými akcemi k projektu se na jeho počátku staly demonstrace sněhuláků, které v posledním měsíci roku 2008 probíhaly v některých českých městech (Pardubice, Hradec Králové, Havlíčkův Brod, Chrudim, Náchod atd.) a vyvrcholily 19. prosince demonstrací před Úřadu vlády ČR v Praze za účasti tehdejšího ministra Cyrila Svobody, kterému autoři akce předali petici s podpisy.\n\nProjekt pokračoval na sociálních sítích i v následujících letech s tím, že jeho spoluautoři Tomáš Zdechovský a Eva Fruhwirtová pravidelně s dalšími příznivci protestovali před Úřadem vlády. Výtěžek akce putuje vždy na charitativní účely. Např. v roce 2012 přispěl projekt Zachraňte Ježíška nadaci na podporu onkologických dětí Pink Bubble. V roce 2014 šel výtěžek na podporu dětské onkologie v Brně.\n\nS hlavní myšlenkou akce Zachraňte Ježíška přišla komunikační a PR agentura Commservis.com, která ji mediálně zaštiťovala. Projekt má být dle jeho autorů reakcí na využívání „nečeských“ vánočních symbolů v kampaních, které jsou cílené především na děti.\n\nOrganizátoři prezentují akci jako společensky odpovědný krok v chování firmy, která se vytvářením mediálních kampaní zabývá. Za hlavní rysy společenské odpovědnosti tohoto projektu považují autoři kampaně zohlednění sféry působení, formovaní pozitivních postojů společnosti a integraci firemní filozofie do vztahu s veřejností.\n\nO akci Zachraňte Ježíška pravidelně informovala česká média i světová média. Dvě desítky mediálních výstupů byly zveřejněny 19. prosince po akci před vládním úřadem a o polovinu méně zpráv proběhlo tiskem těsně po začátku celé akce kolem 5. prosince. O této předvánoční studentské akci dohromady vyšla přibližně stovka mediálních výstupů nejen v České republice, ale také na Slovensku, v Německu, Rakousku a nebo Rusku. Otevřeně se k akci přihlásily také známé osobnosti českého veřejného života (politici, herci, modelky, atd.). V roce 2011 nazpíval projektu hymnu známý český zpěvák Vilém Čok\n\n"}
{"id": "393431", "url": "https://cs.wikipedia.org/wiki?curid=393431", "title": "Horní les (rozhledna)", "text": "Horní les (rozhledna)\n\nRozhledna Horní les se nachází severozápadně od obce Rovečné, v nadmořské výšce 765 m n. m., asi 60 metrů jv. kóty Horní les, nejvyššího bodu přírodního parku Svratecké hornatiny - 774,25 m n. m.\n\nJiž v roce 1824 byl na vrcholu Horní les vytyčen trigonometrický bod, z roku 1918 jsou zmínky o měřičské věži a rozhledně \"Rakušanka\". V roce 1936 byl postaven trigonometrický stožár o výšce 21 metrů (stál do roku 1954). V letech 1968-1969 byla postavena dřevěná věž o výšce 38 metrů, jejíž zbytky byly odstraněny v roce 2000. V roce 2001 započal investor, společnost Eurotel, s výstavbou ocelového stožáru. Jeho celková výška je 59 metrů. Je lokalizován přibližně 60 m jv. od kóty Horní les, v nadmořské výšce 765 m n. m. Otevření rozhledny proběhlo 19. dubna 2002. Přístup na vyhlídkovou plošinu ve výšce 38 metrů je kruhovým schodištěm po 201 schodech.\n\nNa rozhlednu vede z obce Rovečné červená turistická značka, též je možný výstup po modré TZ z obce Nyklovice či od Víru . Na kole po cyklostezce č. 5218, z rozcestí Dudkovice je to přibližně 600 metrů k rozhledně. Autem lze zaparkovat v obci Rovečné. Nejbližší vlaková stanice je Bystřice nad Pernštejnem. Rozhledna je přístupná od 15. dubna do 15. října bez poplatku.\n\nOd severu je možné spatřit Orlické hory, Jeseníky (SV), Rovečné (JV), hrad Zubštejn (J), Vírskou přehradu, Karasín (rozhledna) (JZ), Harusův kopec u Nového Města na Moravě (Z) či Žďárské vrchy (SZ). Dále lze vidět kostelík ve Vítochově, letiště v Poličce a za dobrého počasí Krkonoše. Za nadmíru ideálních podmínek jsou viditelné přes 200 km vzdálené vrcholy Alp (Schneeberg, Göller).\n\n\"Svrateckou hornatinou k rozhledně Horní les\"\nPod tímto názvem pořádá Klub českých turistů Jiřího Gutha - Jarkovského Polička každoroční hvězdicový výstup k rozhledně. Pochod se koná vždy v dubnu. Každý, kdo v době od 10 do 18 hodin dorazí k rozhledně, bez ohledu jak, tzn. zda pěšky, na kole či jinak, obdrží účastnický pamětní list a razítko s motivem rozhledny. Bližší informace najdete na www.kct-jgj.banda.cz\n\n"}
{"id": "393444", "url": "https://cs.wikipedia.org/wiki?curid=393444", "title": "Ondřej Erna", "text": "Ondřej Erna\n\nOndřej Erna (? v Lanzo d´Intelvi - 22. února 1652 v Brně) byl stavitel, zednický a kamenický mistr, působící před polovinou 17. století na Moravě, především v Brně.\n\nOndřej (Andrea) Erna, stavitel a mistr kamenického a zednického řemesla, pocházel z Milánska v severní Itálii, odkud přišel do Brna kolem roku 1620. Do své smrti v roce 1652 realizoval na Moravě a především v Brně řadu staveb. Dobře zavedený a prosperující stavební podnik po jeho smrti zdědil a závazky převzal jeho syn Jan Křtitel Erna.\n\n"}
{"id": "393447", "url": "https://cs.wikipedia.org/wiki?curid=393447", "title": "Josef Myslivec (historik umění)", "text": "Josef Myslivec (historik umění)\n\nJosef Myslivec (7. července 1907 Praha – 20. listopadu 1971 tamtéž) byl český právník, historik umění, byzantolog a překladatel, v 50. letech politický vězeň, syn advokáta a politika Josefa Myslivce, otec Michaely Freiové.\n\nVystudoval Právnickou fakultu Univerzity Karlovy, kromě toho však studoval také dějiny umění a zajímal se zejména o byzantské umění, kde ho silně ovlivnila škola ruského byzantologa N. P. Kondakova, který ke konci života přednášel v Praze. Publikoval v časopisech Byzantinoslavica a Seminarium Kondakovianum. Roku 1934 obhájil rigorózní práci \"Sv. Jiří ve východokřesťanském umění\". Od roku 1937 spolupracoval na Ottově slovníku naučném nové doby.\n\nV letech 1945–1948 byl jedním z redaktorů časopisu \"Vyšehrad\" a roku 1947 vydal dvě knihy, věnované východnímu křesťanskému umění: \"Ikona\" a \"Dvě studie z dějin byzantského umění\". Po roce 1948 se živil jako překladatel a pod pseudonymem Martin Šíma vydal několik překladů z ruštiny (Leskov, Čechov aj.).\n\nV r. 1952 byl zatčen; r. 1953 byl v procesu s katolickými intelektuály odsouzen na 10 let vězení a jako vězeň pracoval v uranových dolech na Jáchymovsku a na Příbramsku. Roku 1960 byl propuštěn na amnestii a pracoval jako skladník, později mohl externě spolupracovat s Ústavem dějin umění ČSAV, pro který mj. sestavil katalog ikon ze sbírek bývalého Kondakovova institutu (1968, publikován až r. 1999). V letech 1968–1970 přispíval do časopisů \"Via\" a \"Katolické noviny\", zejména na liturgická témata. Patřil ke spolupracovníkům Jiřího Reinsberga při zavádění liturgických reforem v Týnském chrámu. Pod pseudonymem Pavel Strachota vydal roku 1970 v Římě výbor z patristických textů pod titulem \"Hlasy otců\".\n\n\n\n"}
{"id": "393448", "url": "https://cs.wikipedia.org/wiki?curid=393448", "title": "Čechov", "text": "Čechov\n\nPříjmení Čechov nosí více různých osobností:\n\n\n"}
{"id": "393452", "url": "https://cs.wikipedia.org/wiki?curid=393452", "title": "Slavkov pod Hostýnem", "text": "Slavkov pod Hostýnem\n\nObec Slavkov pod Hostýnem se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "393455", "url": "https://cs.wikipedia.org/wiki?curid=393455", "title": "Pisano", "text": "Pisano\n\nPisano (ital. \"z Pisy\") je:\n\n\n"}
{"id": "393456", "url": "https://cs.wikipedia.org/wiki?curid=393456", "title": "CSI efekt", "text": "CSI efekt\n\nCSI efekt (též CSI syndrom) je popisován jako negativní působení kriminálních seriálů na činnost orgánů činných v trestním řízení. Efekt je pojmenován podle série CSI stanice CBS – CSI: Crime Scene Investigation (Kriminálka Las Vegas), CSI: Miami (Kriminálka Miami) a CSI: NY (Kriminálka New York). \n\nV praxi se obvykle projevuje tak, že kriminalističtí technici přebírají špatné návyky, které předvádí seriálový hrdina, např. odebírají vzorky na zcela nevhodných místech nebo nedodržují základní pravidla pro práci s biologickými stopami (např. pracují bez roušky a rukavic). CSI syndrom postihuje i soudce a státní zástupce, ti pak např. nereálně očekávají, že svědci si dokonale pamatují události, nepředpokládají omylnost experta a očekávají, že místo činu bylo ohledáno zcela bez chyb a přehlédnutí.\n\n\n"}
{"id": "393462", "url": "https://cs.wikipedia.org/wiki?curid=393462", "title": "Nikki Websterová", "text": "Nikki Websterová\n\nNikki Marie Websterová, nepřechýleně Nicole Marie Webster (* 30. dubna 1987, Sydney) je australská popová zpěvačka. Proslavila se už jako třináctiletá svým vystoupením na slavnostních ceremoniálech Letních olympijských her 2000 v Sydney.\n\nUž v dětském věku vystupovala na scéně i v reklamě (v šesti letech v reklamě na Twisties). V letech 1994 a 1995 absolvovala první výraznější vystoupení v televizi (např. v australském seriálu \"Home and Away\"). Studovala divadlo, balet, zpěv a muzikálové herectví na McDonaldově školu jevištních umění v sydneyské čtvrti North Strathfield. V sezóně 1997-98 vystupovala v roli mladé Cosetty v muzikálu \"Bídníci\", o rok později získala roli Brigitty von Trappové v muzikálu \"Za zvuků hudby\".\n\nPro Letní olympijské hry 2000 nazpívala písně \"Under the Southern Skies\" a \"We'll Be One\", která vydaná jako singl byla odměněna zlatou deskou.\n\nPo olympijském úspěchu podepsala kontrakt se společností BMG, její první singl \"Strawberry Kisses\" se dostal na druhé místo v australských hitparádách roku 2001 a získal platinovou desku, stejně jako její debutové album \"Follow Your Heart\". Ztvárnila roli Dorotky v muzikálu \"Čaroděj ze země Oz\".\n\nVýborný obchodní ohlas mělo i druhé album \"BLISS\" vydané v roce 2002. U BMG vydala i několik dalších singlů a cover-verzí, ale krátce poté, co se do prodeje dostala kompilace jejích největších hitů, smlouvu se společností rozvázala.\n\nV roce 2006 Websterová v médiích oznámila, že pracuje v Nashvillu na svém dalším albu, které ale do konce roku 2008 nebylo vydáno.\n\nV květnu 2007 hrála Sheilu v perthské produkci muzikálu \"Vlasy\".\n\n\n"}
{"id": "393465", "url": "https://cs.wikipedia.org/wiki?curid=393465", "title": "Řád sv. Jakuba z Altopascio", "text": "Řád sv. Jakuba z Altopascio\n\nŘád sv. Jakuba z Altopascio (italsky \"Ordine di San Giacomo d'Altopascio\"), jinak též zvaný \"Řád rytířů Tau\", podle jejich symbolu - kříže v podobě řeckého písmene \"τ\" (tau), byl italským rytířským řádem.\n\nPůvodně se jednalo o špitální řád augustiniánské řehole, založený r. 952 v Toskánsku v městě Altopascio, s cílem pomáhat poutníkům a bránit cesty (zejména \"via Francigena\" do Říma). Původně byli členy mniši, kteří se specializovali na stavbu mostů, a proto nosili černý plášť se stylizovaným kladivem. Mezi lety 1070 až 1080 jim markraběnka Matylda vystavěla v Altopasciu špitál. Roku 1239 jim papež udělil řeholi podobnou řádu johanitů a stali se tak rytířským řádem.\n\nV průběhu 12. a 13. století se rozšířili po západní Evropě. Velmistr sídlil v Altopasciu a Commander General ve Francii, přičemž se starali o poutníky do Říma a Compostely, opravovali cesty a mosty.\n\nRoku 1459 papež Pius II. tento řád zrušil a jeho členy a majetek včlenil do Řádu Panny Marie Betlémské, který sám založil. Roku 1484 byl řád P. Marie zrušen a byly obnoveny původní řády, včetně sv. Jakuba. V Itálii byl řád definitivně zrušen r. 1587, kdy byl špitál v Altopasciu dán řádu sv. Štěpána. Francouzská větev vydržela až do r. 1672, kdy byla sloučena s řádem sv. Lazara.\n\nV Polsku r. 2008 vznikl pseudořád \"Domowy Order Rycerzy św. Jakuba (Tau)\", který ovšem nemá nic společného s pravým řádem.\n\n"}
{"id": "393466", "url": "https://cs.wikipedia.org/wiki?curid=393466", "title": "Josef Macůrek", "text": "Josef Macůrek\n\nJosef Macůrek (31. března 1901 Chomýž — 20. dubna 1992 Brno) byl český historik, žák Jaroslava Bidla, profesor na Filozofické fakultě Masarykovy univerzity. Odborně se zabýval raně novověkými dějinami střední a východní Evropy, především dějinami Polska, Maďarska a Rumunska.\n\nJosef Macůrek studoval na Arcibiskupském gymnáziu v Kroměříži, poté studoval historii na Filozofické fakultě Univerzity Karlovy, kde v roce 1925 absolvoval s titulem PhDr. V roce 1930 se stal docentem, v roce 1935 byl jmenován mimořádným a v roce 1939 řádným profesorem. Už během studia absolvoval zahraniční cestu do Rumunska (1923-1924), později také do Polska (1925-1926) a Francie (1929-1930). Od roku 1935 do roku 1970 působil na Filozofické fakultě Masarykovy univerzity v Brně. Dobu uzavření českých vysokých škol v letech 1939-1945 využil k přípravě knih, které pak vydal v letech 1945-1948. V letech 1946-1947 působil jako děkan Filozofické fakultě Masarykovy univerzity. Po roce 1948 obrátil svůj zájem ke studiu valašského osídlení, k česko-slovenským a česko-polským vztahům v minulosti. V roce 1970 odešel do penze.\n\n\n\n"}
{"id": "393467", "url": "https://cs.wikipedia.org/wiki?curid=393467", "title": "Agathe Uwilingiyimana", "text": "Agathe Uwilingiyimana\n\nAgathe Uwilingiyimana (23. květen 1953 – 7. duben 1994) byla první žena zastávající premiérskou funkci v africké Rwandě.\n\nNarodila se v roce 1953 ve rwandské vesnici Nyaruhengeri. V roce 1993 se stala premiérkou Rwandy. Stala se jednou z prvních obětí Rwandské genocidy, války mezi Huty a Tutsii. Byla zavražděna 7. dubna 1994 ráno spolu se svým manželem. Spolu s ní byli zavražděni i belgičtí vojáci, kteří byli posláni premiérku chránit. Po této zkušenosti Belgie stáhla své síly z Rwandy. Byla první a zatím jedinou ženou v tomto úřadě.\n"}
{"id": "393473", "url": "https://cs.wikipedia.org/wiki?curid=393473", "title": "Acuši Curujama", "text": "Acuši Curujama\n\nAcuši Curujama (: 鶴山淳志, \"Curujama Acuši\", * 31. srpna 1981) je profesionální hráč go.\n\nProfesionálním hráčem se stal v roce 1999 a v tomtéž roce mu byl udělen 2. dan. V roce 2004 byl oceněn za to, že měl mezi profesionály nejlepší poměr výher ku prohrám. Jeho rekord byl 27 výher z 36 her. V témže roce měl už na kontě 200 výher. V roce 2005 se zúčastnil 10. Samsung Cupu jako japonský reprezentant.\n\n"}
{"id": "393477", "url": "https://cs.wikipedia.org/wiki?curid=393477", "title": "Krakov (rozcestník)", "text": "Krakov (rozcestník)\n\nNázev Krakov má více míst:\n"}
{"id": "393492", "url": "https://cs.wikipedia.org/wiki?curid=393492", "title": "David Nitschmann", "text": "David Nitschmann\n\nJméno David Nitschmann mělo více osob:\n\n"}
{"id": "393498", "url": "https://cs.wikipedia.org/wiki?curid=393498", "title": "Certosa di San Martino", "text": "Certosa di San Martino\n\nKartouza svatého Martina ( \"Certosa di San Martino\") je bývalý klášter v italském městě Neapol. Leží na vrcholu kopce Vomero a patří tak k jedné z dominant města. Kartuza byla dokončena za vlády Johany I. Neapolské v roce 1368 a byla zasvěcena sv. Martinovi z Tours. V první polovině 16. století byl klášter rozšířen. K dalšímu rozšíření a přestavbě do dnešní barokní podoby došlo v letech 1580-1623 architektem Cosimem Fanzagem.\n\nNa počátku 19. století během francouzské nadvlády byl klášter opuštěn členy kartuziánského řádu. Dnes v klášteře sídlí muzeum (\"Muzeo Nazionale di San Martino\") s výstavou týkající se období španělské a bourbonské vlády nad městem.\n"}
{"id": "393502", "url": "https://cs.wikipedia.org/wiki?curid=393502", "title": "Let US Airways 1549", "text": "Let US Airways 1549\n\nLet US Airways č. 1549 byl každodenní komerční let na trase \"LaGuardia Airport\" (New York) – Charlotte – Seattle, který 15. ledna 2009 asi šest minut po startu nouzově přistál na řece Hudson. \n\nAirbus A320 se 150 pasažéry a 5 členy posádky se zvedl z dráhy 04 letiště \"La Guardia\" v 15:25:34. Minutu a půl po startu, v čase 15:27:11 se letoun dostal do hejna kanadských hus (Bernešek velkých) a v důsledku nasátí jejich těl značně poklesl oběma motorům tah. Otáčky N1 prvního motoru klesly z 82% na 36%, u druhého motoru až na 16%, naopak teplota výstupních plynů motorů se začala blížit k horní hraniční hodnotě.\n\nKapitán Chesley Sullenberger zapnul pomocnou energetickou jednotku APU, převzal řízení letadla a požádal prvního důstojníka, aby našel v příručce (QRH – quick reference handbook) postup pro tento případ. Ten poněkud nešťastně uplatnil postup pro výpadek obou motorů a provedl jejich restart. Motor č. 2 se mu ale nepodařilo nahodit vůbec, zatímco motor č. 1 se sice rozběhl, ale otáčky již nedosáhly předchozích hodnot. Není ovšem jasné, jak dalece to ovlivnilo průběh dalších událostí. Mezitím kapitán ohlásil stav nouze a provedl levou zatáčku zpět. Po ztrátě výšky, bránící bezpečnému návratu na letiště LaGuardia i přistání na bližším letišti Teterboro, se rozhodl pro nouzové přistání na řece Hudson, které také v rychlosti okolo 230 km/h (125 KIAS) v čase 15:30:44 (20:30:44 UTC) úspěšně provedl.\n\nJedná se o extrémně nebezpečný a náročný manévr vzhledem k tomu, že A320 má motory umístěné v gondolách pod křídly a při dosednutí na hladinu je velmi důležité, aby obě strany narazily na hladinu současně a pod správným úhlem. Situaci pilota poněkud usnadnila klidná hladina řeky, příznivé meteorologické podmínky a snad i to, že tento letoun je vybaven poměrně propracovaným systémem řízení, takže pilot mohl část práce přenechat palubním počítačům a soustředit se jen na základní parametry přistání. I tak se jedná o naprosto ojedinělý úspěch, kdy při přistání letadla podobné konstrukce na vodní hladinu nedošlo ke ztrátám na lidských životech. Vlastní letoun ovšem po nárazu na vodu ztratil jeden motor a konstrukce draku se natolik zdeformovala, že musel být odepsán a pojišťovací společnost ho nabídla v internetové aukci.\n\nVšichni cestující i členové posádky přistání přežili, vyskytlo se pouze několik život neohrožujících zranění a podchlazení (teplota vzduchu byla v daný okamžik –7 °C). Zkušený osmapadesátiletý kapitán Sullenberger byl oceněn za perfektní výkon, vyžadující značnou odvahu, chladnokrevnost a dokonalé ovládání letounu. Oficiálně mu pogratulovali úřadující prezident George W. Bush i zvolený prezident Barack Obama (který se úřadu ujal 20. ledna, pět dní po havárii). V tisku byl Sullenbergerův husarský kousek oslavován jako „Hudsonský zázrak“.\n\nHavárie se šťastným koncem se stala předmětem jednoho z dílů dokumentární série \"Letecké katastrofy\".\n\nV roce 2016 vznikl na motivy této události úspěšný film .\n\n"}
{"id": "393506", "url": "https://cs.wikipedia.org/wiki?curid=393506", "title": "Svatá Marie", "text": "Svatá Marie\n\nSvatá Marie:\n\n\n"}
{"id": "393507", "url": "https://cs.wikipedia.org/wiki?curid=393507", "title": "Anální hygiena", "text": "Anální hygiena\n\nČištění zadnice, zadku, řiti, konečníku po defekaci, vyprázdnění, je důležitá hygienická aktivita v oblasti konečníku a hýždí.\n\nNejčastěji se čistí zadnice otíráním toaletním papírem či omýváním vodou. Způsob čištění zadnice je kulturně podmíněný. V některých kulturách se užívá textilní látka, písek, listy rostlin, větvičky, kukuřice nebo dřevo. Tradiční hinduistické komunity a většina muslimských komunit používá k tomuto účelu vlastní levou ruku (pravá slouží k manipulaci s potravou a k pozdravení). Ve středověké Evropě se za tímto účelem používaly mechy a lišejníky, s nimiž se za tímto účelem ve městech čile obchodovalo. Malým dětem do 4. roku věku po vykonání potřeby utírá zadnici někdo jiný, zpravidla starší, dospělý, nejčastěji rodič.\n\nZvláštním případem tohoto čištění je vnitřně aplikovaný klystýr.\n\nPoužívání toaletního papíru přišlo z Číny, kde je doloženo jeho užití od 6. století n. l. a jeho rozšíření ve 13. století. Ještě v 19. století byl v Evropě k používání toaletního papíru odpor s poukazem na možné zdravotní komplikace. Současné toaletní papíry mají různé vzory, barvy, vůně a různý počet vrstev. V dobách nouze byl a je užíván i novinový papír, který ale může ucpat záchodové mísy.\n\nČištění zadnice vodou se provádí jednak umytím teplou nebo vlažnou vodou jako jiné části těla, a jednak nad proudící vodou nad bidetem. Mezi země, kde je bidet užíván jako častý způsob čištění, patří Španělsko, Itálie, Řecko nebo Francie. V některých zemích se užívá spolu s toaletním papírem, v Japonsku naopak bez něho. Ve skromnějších podmínkách se užívá sprcha spojená s toaletou (také zřídka muslimská sprcha) nebo sprcha s teplou vodou spojená s umyvadlem (v Evropě častější).\n\nMožné problémy jsou:\n\nV západní kultuře a na dálném východě je používán v drtivé většině toaletní papír, případně bidet. V některých původních indiánských kulturách se vyskytují různé zvyky vzhledem k přírodním podmínkám. Očistu chápanou daleko šířeji nařizoval i Starý zákon. Nový zákon už žádná ustanovení tohoto typu nemá a nespojuje čistotu duše s hygienickým předpisy.\n\nNapříklad islámská víra má celý kodex Qadaahul Haajah, který se čistotou zabývá a je kombinací citací z Koránu a Hadísů. Podle tohoto kodexu musí muslim:\nPro vyznavače judaismu existují také nařízení a modlitby spojené s defekací, které jsou nazvány Asher Yatzar.\n\nV některých severských zemích jako je Norsko nebo Švédsko existují koupelny se dvěma neoddělenými toaletami pro manžele, kteří vykonávají potřebu a očistu společně. Na dálném východě, např. v Tibetu, je zvykem hromadná návštěva toalet, ve skupince minimálně po třech. V některých afrických zemích chodí lidé do buše či na pláž, kde si s fekáliemi a čištěním zadnice poradí vlny moře nebo teplý písek.\n\nS narůstající oblibou análního sexu se užívá častěji v domácnostech i výplachů nebo klystýrů, a to nejen z hygienických důvodů. Pokud je předmětem sexuálního vzrušení muže ženský klystýr, jedná se zpravidla o fetišistickou úchylku, v pornoprůmyslu se užívá označení clinic sex. Některé páry nebo skupiny provádějí sexuální techniku zvanou anilingus (sexuální ukájení jazykem v anální oblasti).\n"}
{"id": "393511", "url": "https://cs.wikipedia.org/wiki?curid=393511", "title": "Ústava Československé socialistické republiky", "text": "Ústava Československé socialistické republiky\n\nÚstava Československé socialistické republiky, často též nazývána Socialistická ústava, začala být připravována v dubnu 1960, kdy ji jako svůj návrh předložil ústřední výbor Komunistické strany Československa (KSČ). Ve dnech 5.–7. července 1960 schválila návrh ústavy celostátní konference KSČ.\n\nNárodní shromáždění přijalo Ústavní zákon č. 100/1960 Sb., Ústava Československé socialistické republiky 11. července 1960, přičemž od tohoto dne byl zákon platný a účinný. Ústava změnila název státu na \"„Československá socialistická republika“\" a zároveň její účinností přestala platit Ústava Československé republiky z května 1948.\n\nÚstava, jež realizovala přechod od parlamentarismu k jednotě státní moci, ukončila období lidové demokracie a s provoláním \"Socialismus v naší vlasti zvítězil!\" zakotvila vizi jeho dalšího budování. Hlava první \"Společenské zřízení\" mimo jiné zaváděla vedoucí úlohu KSČ. Hlava druhá \"Práva a povinnosti občanů\" definovala základní občanská práva občanů ČSSR. Hlava třetí upravovala jednokomorové Národní shromáždění, hlava čtvrtá prezidenta, hlava pátá vládu, hlava šestá Slovenskou národní radu, hlava sedmá národní výbory. Hlava osmá \"Soudy a prokuratura\" upravovala otázku organizace soudů a prokuratur a mimo jiné stanovovala vázanost soudce právním řádem socialistického státu, který musel být vykládán v souladu se socialistickým právním vědomím. Hlava devátá \"Ustanovení obecná a závěrečná\" rušila předchozí ústavu z roku 1948, vytvářela odkaz na právní předpis řešící občanství, definovala hlavní město a státní symboly.\n\nÚstavním zákonem o čs. federaci (ústavní zákon č. 143/1968 Sb., o československé federaci) došlo ke zrušení rozsáhlých pasáží ústavy z roku 1960. Další změny přinesl vývoj po listopadu 1989, kdy byla odstraněna vedoucí úloha strany, dvakrát změněn název federace, zrušena preambule a změněn hospodářský systém. Do listopadu 1989 byla ústava měněna osmkrát, od listopadu 1989 do zániku federace byla měněna dvanáctkrát.\nOd 29. března 1990 do 23. dubna 1990 byla tato – zásadně změněná – ústava ústavou Československé federativní republiky, od 23. dubna 1990 do 1. ledna 1993 ústavou České a Slovenské Federativní Republiky.\n\nTeoreticky byla ústava Československé socialistické republiky vyjádřením socialistického konstitucionalismu, jenž byl silně ovlivněn sovětskými ústavami z let 1936 a 1977. Československá úprava však měla oproti ústavám jiných socialistických států svá specifika, z nichž nejmarkantnější byla existence individuální hlavy státu (další výjimkou byla do roku 1980 socialistická Jugoslávie). Základní osou systému byla tzv. koncepce zastupitelských sborů. Československá ústava z roku 1960 neupravovala jen státní instituce, ale i instituce politické, když zakotvovala vedoucí úlohu KSČ (čl. 4) či vymezovala prostor pro Národní frontu (čl. 6) a další dobrovolné společenské organizace (čl. 5).\n\nÚstava ČSSR byla ústavou rigidní a měla dvě funkce: politicko-právní a politicky-ideovou. Ústava byla v roce 1960 koncipována tak, že bude zahrnovat veškerou ústavní materii s výjimkou úpravy státních hranic.\n\nNa zasedání Národního shromáždění 9. července 1960 nejprve vystoupil prezident republiky a první tajemník ÚV KSČ Antonín Novotný, který předložil – z pověření celostátní konference KSČ a ÚV Národní fronty – návrh nové ústavy. Návrh na vydání ústavního zákona, kterým se poslanci připojili k prohlášení presidenta republiky a prvního tajemníka strany o návrhu nové ústavy, podepsali jmenovitě poslanci Karol Bacílek, Rudolf Barák, Jaromír Dolanský, Zdeněk Fierlinger, Jiří Hendrych, Václav Kopecký, Otakar Šimůnek, Viliam Široký, Pavol David, Jan Hlína, Ludmila Jankovcová, Rudolf Strechaj, Jozef Kyselý, Alois Neuman a Josef Plojhar. K nim se připojili všichni ostatní poslanci Národního shromáždění. Na zasedání NS ČSR 11. července 1960 nejprve poslanec zpravodaj Jiří Hendrych uvedl, že k návrhu nové ústavy se vyjádřily přes 4 milióny pracujících. Následná rozprava pak připomínala spíše stranický sjezd, kdy jednotliví poslanci kromě vychvalování předností socialistické ústavy neopomněli připomenout procentuální zastoupení žen v hospodářství, správnost marxisticko-leninské cesty, budování Slovenska nebo postavení horníků. Návrh ústavního zákona byl přijat jednomyslně.\n\nVe vývoji ústavy byly dva významné okamžiky: rok 1968 a přijetí ústavního zákona o československé federaci, který rušil rozsáhlou část ústavy, a období po 29. listopadu 1989, kdy došlo k odstranění vedoucí úlohy KSČ, odstranění pasáže, podle níž Národní frontu vede KSČ, a k vypuštění textu o uplatnění marxismu-leninismu ve výchově, vzdělání a kultuře. Následovaly další ústavní zákony, které mimo jiné vypustily prohlášení a změnily znění čl. 7 – 15 (duben 1990), změnily imperativní mandát člena zastupitelských sborů na reprezentativní (červen 1990), zrušily Národní frontu (září 1990), nahradily národní výbory tradiční místní samosprávou (listopad 1990), změnily pasáže týkající se soudů (srpen/září 1991).\n\nÚstava ČSSR obsahovala několik zásad: zásada svrchovanosti (suverenity) československého (pracujícího) lidu (čl. 2 odst. 1), zásada vedoucího postavení dělnické třídy v čele s KSČ jako vedoucí síly ve společnosti a ve státě (čl. 1 odst. 1, čl. 4), zásada socialistické hospodářské soustavy založené na socialistickém vlastnictví výrobních prostředků, socialistickém plánování a odměňování (čl. 7 až 14), zásada socialistické ústavnosti a zákonnosti (čl. 17 a čl. 34), zásada tzv. socialistického internacionalismu (čl. 1 odst. 3 a čl. 14 odst. 2) a v neposlední řadě také zásada rovnoprávnosti bratrských národů Čechů a Slováků (původní znění čl. 1 odst. 2), jež se v dalším vývoji realizovala vytvořením suverénních národních států (ústavní zákon č. 143/1968 Sb.).\n\nÚstava ČSSR začínala prohlášením, v němž se stručně hodnotila cesta společnosti od května 1945 přes únor 1948 do okamžiku přijetí. Ústavodárce slavnostní formou konstatoval, že „\"socialismus v naší vlasti zvítězil\"“. Prohlášení také stanovovalo hlavní cíl dalšího vývoje, a to přechod společnosti ke komunismu.\n\nHlava první Ústavy ČSSR zakotvovala socialistický politický systém, sociální složení společnosti a socialistickou hospodářskou soustavu. Základem systému byly zastupitelské sbory, které byly deklarovány jako nejširší organizace pracujících a od nichž ostatní orgány státu odvozovaly svou pravomoc. Kandidáty zastupitelských sborů navrhovala KSČ a jiné politické strany a organizace sdružené v Národní frontě, přičemž kandidáti bez ohledu na svou příslušnost byli kandidáty Národní fronty. Ustanovení článku 4 hlavy první zakotvovalo vedoucí úlohu KSČ, jež byla soudobou právní teorií klasifikována jako objektivní nutnost. Článek 4 však nikdy normativní význam neměl a ani mít nemohl, neboť se obsahově vylučoval s článkem 3 téže ústavy, který zakládal určitou volnost ve výběru člena zastupitelského orgánu – voliči tak svým výběrem dle čl. 3 mohli porušit čl. 4. Národní fronta Čechů a Slováků (čl. 6) byla chápána jako politicko-společenské sdružení politických, společenských a zájmových organizací a současně též jako politicko-společenské hnutí všech pracujících Československa. Pro NF bylo typické tzv. kolektivní členství, tedy že občané mohli být členy NF jen na základě svého členství v některé organizaci, která byla členem NF.\n\nNedílnou součástí ústavního zakotvení společenského zřízení byla úprava základních vlastnických vztahů. Ústava v první řadě hovořila o socialistickém společenském vlastnictví, které mělo dvě základní formy – státní vlastnictví a družstevní vlastnictví. V mezích socialistické hospodářské soustavy bylo připuštěno drobné soukromé hospodářství, které však muselo být založeno na osobní práci a nesmělo při něm dojít k vykořisťování cizí pracovní síly. Osobní vlastnictví se připouštělo především u předmětů osobní a domácí potřeby, rodinných domků a úspor nabytých prací.\n\nHlava druhá Ústavy ČSSR zakotvovala základní práva a povinnosti občanů. Ústava ukládala povinnost (čl. 22) pečovat o pracující nejen státu, ale i společenským organizacím. Většina práv občanů však byla limitována dovětkem „\"v souladu se zájmy pracujícího lidu\"“. V ústavní rovině se hovořilo také o socialistickém soužití (čl. 17 a 38, dále také ustanovení čl. 89 nebo 97), jež bylo povýšeno na právně závaznou normu chování, přičemž skutkové podstaty trestných činů, přečinů a přestupků proti socialistickému soužití byly upraveny v dalších předpisech, např. v ustanoveních trestního zákona.\n\nHlava třetí Ústavy ČSSR, jež byla zrušena ústavním zákonem o československé federaci, obsahovala ustanovení o Národním shromáždění, které se volilo na dobu čtyř let a mělo 300 poslanců a které bylo jediným celostátním zákonodárným sborem. Jako nejvyššímu orgánu státní moci do jeho působnosti patřilo zejména volit prezidenta republiky a Nejvyšší soud a navrhovat prezidentovi, aby odvolal vládu, její členy nebo generálního prokurátora. Jako nejvyšší zastupitelský sbor se zabýval podněty národních výborů, jednal o jejich činnosti a usnášel se na opatřeních ke zlepšení jejich výstavby a práce.\n\nÚstavní zákon o československé federaci vytvořil v hlavě třetí (čl. 29 až 59) z organizačního hlediska dvoukomorový parlament – Federální shromáždění ČSSR (Sněmovna lidu a Sněmovna národů). S ohledem na zákaz majorizace však Federální shromáždění fungovalo jako parlament tříkomorový, když ve vymezených případech hlasovali ve Sněmovně národů odděleně poslanci zvolení v České socialistické republice a poslanci zvolení v Slovenské socialistické republice; k přijetí byly potřeba hlasy většiny všech poslanců zvolených v České socialistické republice a většiny všech poslanců zvolených v Slovenské socialistické republice, pokud nebyla vyžadována kvalifikovaná většina.\n\nHlava čtvrtá Ústavy ČSSR, která byla také zrušena ústavním zákonem o československé federaci, upravovala postavení a pravomoc prezidenta republiky. Ve srovnání s předchozími ústavami již nyní prezident neměl oprávnění rozpouštět Národní shromáždění a vracet mu usnesené zákony.\n\nÚstavní zákon o československé federaci upravoval postavení prezidenta ČSSR v hlavě čtvrté (čl. 60 až 65). Nejmarkantnější změnou bylo oprávnění prezidenta rozpustit Federální shromáždění za situace, kdy sněmovny Federálního shromáždění nemohou ani po dohodovacím řízení dosáhnout shodného usnesení obou sněmoven.\n\nHlava pátá Ústavy ČSSR pojednávající o vládě byla zrušena ústavním zákonem o československé federaci. Do působnosti vlády patřilo mimo jiné řídit a kontrolovat práci národních výborů. Vláda byla ústavně zmocněna vydávat na základě zákonů a k jejich provádění nařízení a usnesení. Ministerstva a ostatní ústřední orgány státní správy mohly vydávat obecně závazné právní předpisy na základě a k provedení zákonů i vládních nařízení. Nejvyšší ústavní sankcí při vyvození ústavní odpovědnosti vlády a jejích členů byl návrh Národního shromáždění prezidentu republiky, aby odvolal vládu nebo kteréhokoliv jejího člena.\n\nÚstavní zákon o československé federaci upravoval postavení federální vlády v hlavě páté (čl. 66 až 85) a republikových vlád ve druhém oddílu hlavy sedmé (čl. 124 až 139).\n\nHlava šestá Ústavy ČSSR upravovala postavení Slovenské národní rady, jež byla koncipována jako národní orgán státní moci a správy na Slovensku. V zákonodárné oblasti jí bylo svěřeno usnášet se na zákonech SNR ve věcech národní nebo regionální povahy a usnášet se na zákonech SNR v případech, v nichž ji k tomu zmocnilo Národní shromáždění zákonem. Příslušelo jí též schvalovat rozpočet SNR, jejích orgánů a jí přímo řízených institucí na Slovensku a volit předsednictvo SNR a z jeho členů pověřence SNR. Po zániku sboru pověřenců (červen 1960) stáli pověřenci v čele komisí SNR a plnili úkoly svěřené jim v mezích pravomoci SNR a další úkoly jen v rozsahu stanoveném vládou. Hlava šestá byla zrušena ústavním zákonem o československé federaci, který změnil asymetrické uspořádání Československa, když kromě Slovenské národní rady upravoval v prvním oddílu hlavy sedmé také parlament České socialistické republiky – Českou národní radu.\n\nHlava sedmá Ústavy ČSSR zakotvovala instituci národních výborů, které vykonávaly státní moc a státní správu.\n\nHlava osmá Ústavy ČSSR upravovala organizaci, působnost (pravomoc) a zásady činnosti jednotné soustavy nezávislých soudů, jakož i postavení a úkoly jednotné, centralizované a monokraticky řízené soustavy orgánů prokuratury, které jménem státu vykonávají dozor nad důsledným prováděním a zachováním zákonů a jiných právních předpisů. Hlava osmá byla v roce 1969 nepřímo doplněna dalšími ustanoveními zákona č. 155/1969 Sb., který upravoval otázku platnosti a vykonatelnosti rozhodnutí soudů, prokuratur a státních notářství pro celou ČSSR a otázku organizace a činnosti soudů.\n\nHlava devátá Ústavy ČSSR obsahující obecná a závěrečná ustanovení upravovala státní znak a státní vlajku a do účinnosti ústavního zákona o čs. federaci také hlavní město, územní organizaci a ve věcech státního občanství odkazovala na zvláštní zákon. Změny, které přinesl ústavní zákon o čs. federaci, souvisely především s nutností úpravy symbolů, území a hlavního města nejen ČSSR, ale i obou republik.\nV listopadu 1988 vznikla 153členná komise KSČ a Národní fronty pro přípravu nové ústavy v čele s Milošem Jakešem. Oficiálně vznikla také pracovní skupina v čele s Mariánem Čalfou (jež však fungovala již od roku 1987). Byly zahájeny práce na nové ústavě, která měla být přijata po XVIII. sjezdu KSČ v průběhu roku 1990. Poslední pracovní text ústavy, která byla koncipována jako společná pro federaci i obě republiky, již neobsahoval ustanovení o vedoucí úloze KSČ a rozšiřoval do určité míry katalog základních práv.\n\nUdálosti listopadu 1989 však znamenaly konec diskusím o nové ústavě socialistického Československa. Již v prosinci 1989 byl publikován text návrhu ústavy, jehož autorství je přisuzováno Pavlu Rychetskému, který navázal na diskuse vysokoškolských pedagogů, kteří své fakulty museli po roce 1969 opustit (Zdeněk Jičínský, Václav Pavlíček, Vladimír Mikule, Petr Pithart, František Šamalík). Tento návrh Občanského fóra se však nestal předmětem jednání ve Federálním shromáždění.\n\nÚstava však vlivem vývoje situace platila jako ústava Československé federativní republiky a České a Slovenské Federativní republiky až do zániku federace – z původních 112 článků (od 1. ledna 1970 doplněním článku 106a vlastně 113) ústavního zákona však platilo již jen 23 článků.\n\n\n"}
{"id": "393515", "url": "https://cs.wikipedia.org/wiki?curid=393515", "title": "Mushtaq Ahmed", "text": "Mushtaq Ahmed\n\nMushtaq Ahmed I (28. srpna 1932 Amritsar, Indie − 23. dubna 2011) byl pákistánský pozemní hokejista, člen vítězného týmu z olympiády v Římě v roce 1960. V turnaji nastoupil ve dvou zápasech základní skupiny, a to proti Polsku a Austrálii, které vstřelil jednu branku.\n\n"}
{"id": "393519", "url": "https://cs.wikipedia.org/wiki?curid=393519", "title": "Superliga Española de Hockey Hielo", "text": "Superliga Española de Hockey Hielo\n\nSuperliga Española de Hockey Hielo je nejvyšší profesionální hokejovou ligou ve Španělsku. Byla založena v roce 1973. Kluby pocházejí výhradně ze severu země, zejména z Baskicka.\n"}
{"id": "393520", "url": "https://cs.wikipedia.org/wiki?curid=393520", "title": "Bashir Ahmed", "text": "Bashir Ahmed\n\nBashir Ahmed (* 23. prosince 1934 Karáčí, Pákistán) je bývalý pákistánský pozemní hokejista, člen vítězného týmu z olympiády v Římě v roce 1960. V turnaji nastoupil ve všech utkáních. V základní skupině proti Japonsku, Polsku a Austrálii, ve čtvrtfinále proti Německu, v semifinále proti Španělsku a ve finále proti Indii.\n\n"}
{"id": "393525", "url": "https://cs.wikipedia.org/wiki?curid=393525", "title": "Expanze Osmanské říše na Balkán", "text": "Expanze Osmanské říše na Balkán\n\nExpanze Osmanské říše na Balkán představuje významnou etapu v dějinách jak Turecka, tak i národů Balkánského poloostrova. Expanze na Balkáně předcházela osmanskému vpádu do střední Evropy a na několik staletí významně společensky, kulturně i nábožensky ovlivnila národy balkánského poloostrova. Na Balkáně získali Osmané první území již roku 1354, když do jejich rukou přešla pevnost v Dardanelách. O pár let později získali Osmané Drinopol a začali se stále více prosazovat. Po bitvě na Kosově poli se dostalo Srbsko do závislosti na Osmanské říši a Osmané poté také připojili k říši zbytky Bulharské říše.\n\nDalší směr expanze vedl do Řecka a také na Konstantinopol, hlavní město tehdy již upadající Byzantské říše, která roku 1453 padla. Poté se Osmanská říše několikrát střetla s Uherským královstvím, osmanské útoky však byly až do 16. století odráženy. Až po bitvě u Moháče roku 1526, ve které zemřel český a uherský král Ludvík Jagellonský, a po smrti uherského krále Jana Zápolského o dvacet let později se podařilo Osmanům získat centrální oblasti Uher, přičemž zde byl vytvořen takzvaný Budínský pašalik. Území Uherského království tak bylo rozděleno mezi Habsburky, Osmanskou říši a Sedmihradské knížectví. \n\nVe druhé polovině 16. století již byla většina balkánského poloostrova pod kontrolou Osmanů. Osmané ve své expanzi do Evropy dále pokračovali a dvakrát se neúspěšně pokusili oblehnout i Vídeň, a to v roce 1529 a znovu 1683. Druhé obléhání skončilo osmanskou porážkou v bitvě u Vídně, která předznamenala další zisky Habsburků v Uhrách a zároveň konec expanze Osmanské říše do střední Evropy.\n\nV polovině čtrnáctého století existovala na Balkáně říše, která nahrazovala postupně slábnoucí vliv Byzantské říše, říše Štěpána Dušana, „cara Srbů a Bulharů a samovládce Řeků“. Rozprostírala se na území dnešní Makedonie, severního Řecka, Černé Hory, téměř celé dnešní Albánie a Srbska, ze severu ohraničeného Sávou a Dunajem, tedy včetně Bělehradu. Štěpán Dušan zemřel v roce 1355 a po jeho smrti se císařství se snahou konkurovat Bosenskému království, Uherskému království, ba i Byzantské říši rozpadlo na jihovýchodní oblasti, kde vládl král Vukašín a jiní menší šlechtici, a severní část, kde vládl Štěpánův syn, Štěpán Uroš V.. \n\nK této nejednotě se přidalo i vzájemné soupeření okolních států, tedy Bulharska, Bosny, Uherska i Valašska, které byly navíc také často zmítány vnitřní nejednotou. Nezřídka se stalo, že jednotliví šlechtici zradili svého lenního pána ve svůj vlastní prospěch. Neschopnost udržet kontrolu nad šlechtici se projevovala také v benevolenci vůči nebývalému vydírání poddaných, zapříčiněné z velké části i morovou epidemií, která v polovině století vybila asi třetinu obyvatel. Za tohoto stavu dobyla sílící Osmanská říše v roce 1354 byzantinskou pevnost u Dardanel a roku 1362 již držela ve svých rukou Drinopol - bránu do Jihovýchodní Evropy, později zvaný Edirne, ze kterého učinila nové sídlo své říše.\n\nProti osmanskému postupu se vytvořila srbská koalice pod vedením krále Vukašína, která však byla roku 1371 poražena sultánem Muradem u Orménionu blízko Edirne, čímž Osmané získali oblasti dnešní Makedonie. Roku 1382 padla bulharská Sofie i srbská Niš a nejmocnější srbský kníže Lazar Hrebeljanović byl nucen přijmout podřízené vazalské postavení. Dosud nezávislí Srbové, Bulhaři, Bosňané i Valaši si konečně uvědomili rozsah nebezpečí, sjednotili se a roku 1387 společně Osmany porazili. \n\nV roce 1389 došlo k bitvě na Kosově poli, ve které osmanská vojska pod velením sultána Murada zvítězila nad spojeným vojskem Srbů, Bulharů, Bosňanů a Valachů pod velením knížete Lazara. Bitva samotná byla nevídaná jak na svou dobu ohromujícím počtem vojáků na obou stranách (35 tisíc proti 70 tisícům na straně Osmanské říše) tak tím, že v bitvě padli oba hlavní velitelé. Také ztráty dosáhly na obou stranách rekordních počtů, přičemž se odhaduje, že na osmanské straně se jednalo až o třetinu vojska. Země knížete Lazara byla vazalstvím připojena k Osmanské říši, nicméně kvůli vysokým ztrátám i nájezdům Timura Lenka na východní hranici byl turecký postup v této oblasti na čas zastaven.\n\nUž roku 1395 byla osmanská vojska znovu na postupu, tentokrát na sever a dobyla bulharské carské město Trnovo (což znamenalo i zánik bulharské ortodoxní církve až do doby národního obrození) a zastavily se až na Dunaji zásluhou valašského knížete Mirči Starého, který se však ještě téhož roku dobrovolně poddal sultánovi výměnou za určitou míru autonomie. \n\nZa této situace proti Osmanské říši vystoupil uherský král Zikmund Lucemburský a vedl křížovou výpravu, sestávající hlavně z uherské válečné hotovosti a francouzských a německých rytířů. Roku 1396 se sebevědomí křižáci u Nikopole střetli se sultánem Bajezidem I. a byli drtivě poraženi. Páni byli popraveni a král Zikmund jen stěží uprchl. Nejvíce ale porážka postihla Bulharsko. Trnovo bylo vypleněno, mnohé kláštery vypáleny a nastoupila jinak neobvyklá násilná islamizace, což vedlo hlavně duchovní elitu k emigraci ze země. \nI přes toto nesporné vítězství byl další postup zastaven vinou vnitřní nestability říše (hojně podporovanou Byzancí) a nájezdů tatarských hord. Ty se s Turky střetly roku 1402 u Ankary a v jednom z největších vojenských střetů středověku je rozdrtily. Za několik měsíců plných plundrování kočovní Tataři odtáhli a říše se začala vzpamatovávat. Po jedenácti letech bojů o moc nastoupil syn Bayezida Mehmed I., který říši zkonsolidoval.\n\nDalší osmanské expanzi napomohly i velké morové rány, které postihly většinu balkánských měst. Zemřelo často více než polovina obyvatel, což mělo za následek hospodářský úpadek umocněný politickou nestabilitou a neschopností feudálů zajistit svá území proti lupičům. To vedlo obyvatelstvo ke stažení se z úrodných oblastí do hor, tedy vlastně k vylidňování potravinové základny měst a zmenšení produkce jídla. Velmi divoký byl související „lov na lidi“, kdy feudálové deportovali velké skupiny obyvatel na své území, čímž mezi sebou vyvolávali další konflikty. Výrazný úbytek obyvatel například Konstantinopole (ze 100 tisíc obyvatel v roce 1423 na 30 tisíc v roce 1430) nebo Soluně (ze 40 tisíc na 7 tisíc ve stejném časovém intervalu) znamenal i jejich výrazné oslabení. Nelze se tedy divit, že vylidněná Soluň byla roku 1430 dobyta. \n\nNicméně roku 1439 si Osmané podmanili srbský despotát s centrem ve Smederevu (Semendrii). Roku 1441 napadli také Sedmihradsko, ale byli odraženi vojvodou Janem Hunyadim. V reakci na přímě ohrožení svolal uherský král Vladislav III. Varnenčik za podpory papežského státu další křížovou výpravu. Načasování bylo velmi příhodné, neboť Osmanská říše se v této době potýkala hned s několika problémy, tvrdý odpor albánského protiosmanského vojevůdce Skanderbega a jeho jednotek v obsazené Albánii, porážky od svévolného valašského knížete Vlada Draculy a v neposlední řadě i silná benátská flotila v Marmarském moři. Snad i proto bylo křižácké vojsko, sestávající převážně z Čechů a Němců pod velením Jana Hunyadiho, mimořádně úspěšné. Pronikli tak hluboko, že s nimi Murad II. byl nucen uzavřít na deset let příměří, ve kterém se vzdal Smedereva.\n\nPo porážce se sultán ocitl v těžké situaci, dokonce byl, i když ne nadlouho, donucen abdikovat. V reakci na toto oslabení přišla z Říma výzva k porušení dohody, odůvodněná tím, že smlouva s pohany není závazná. Motivace byla jasná, možnost vyhnání Turků z Evropy a vytvoření církevní unie pod dominancí papeže. Vladislav se snadno nechal přesvědčit a křižáci Turky znovu napadl. Nicméně Muradova armáda byla silnější než se předpokládalo a projevil se také dvojaký postoj Benátek, závislých na obchodu s Osmanskou říší, jejichž flotila nijak nezasáhla proti postupující turecké armádě. Srbové a Valaši zůstali vůči křižácké armádě v neutrálním postoji. Ke střetu došlo roku 1444 v bitvě u Varny, kde byli křižáci drtivě poraženi, král Vladislav zabit a Jan Hunyadi stěží uprchl. Protože se ukázalo jako nemožné rychle zvolit nového uherského krále, původem příslušník nižší šlechty Jan Hunyadi byl ustanoven zemským kapitánem. Osmanské úspěchy se poté ještě pokusil zvrátit bitvou na Kosově poli roku 1448, ale byl znovu poražen (dle pověsti díky zradě knížete Vlada Draculy).\n\nPo smrti Murada II. nastoupil jeho syn Mehmed II., který v roce 1453 dobyl Konstantinopol a učinil ji svým hlavním městem. Ještě téhož roku byly dobyty Athény a o několik let později i poslední samostatnou část Byzantské říše, Morejský despotát se sídlem v Mystře.\n\nPozornost Osmanské říše se obrátila na sever. Aby čelil expanzi, vyrazil Jan Hunyadi znovu do boje. K dispozici měl jen převážně lidové vojsko, jelikož mu vysoká šlechta a dvorští hodnostáři, kteří se ho chtěli zbavit, odepřeli podporu. Armády se střetly u Bělehradu, který sultánovy oddíly dobývaly, a Hunyadimu se podařilo navzdory předpokladu zvítězit. Nicméně ještě téhož roku podlehl morové nákaze. \n\nPo smrti nejmocnějšího spojence se roku 1459 sultánovi ve Smederevu poddal poslední nezávislý srbský kníže Jiří Branković. Roku 1463 Mehmed zaútočil na Bosnu rozpolcenou střetem zájmů šlechty a krále Štěpána Tomaševiće, který se snažil potlačit rozšířené bogomilství.\n\nŠlechta sama si však proti němu pozvala Turky na pomoc, a ti roku 1463 dobyli králův hrad Jajce a krále popravili. Nejen z tohoto případu je patrné, že zásada rozděl a panuj byla vždy osmanskou nejmocnější taktikou. Po obsazení bosenského území až 70% šlechty konvertovalo na islám a Bosna se tak na rozdíl od Srbska či Bulharska velmi výrazně islamizovala. O necelých dvacet let později se pod přímou nadvládu sultána dostala i Hercegovina v údolí řeky Neretvy.\n\nI v druhé polovině 15. století bylo pro Osmany největším nepřítelem Uhersko, kde od roku 1458 vládl Matyáš Korvín. Nicméně právě v Uhrách vládlo obrovské napětí pramenící z rozporu Matyáše Korvína, zvoleného s podporou nižší maďarské šlechty, a vysoké šlechty, podporované Habsburky, která mu upírala trůn. Také vztah maďarské šlechty a převážně německých měst se neustále vyostřoval. Matyáš Korvín se snažil udržet mezi znepřátelenými stranami určitou rovnováhu. Zasloužil se také o modernizaci státu v oblasti správy a armády – na obranu proti častým tureckým výpadům založil stálé vojsko. Po jeho smrti v roce 1490 nastoupil Vladislav Jagellonský, který se ale zajímal více o poměry v rodném Polsku, takže se situace v Uhrách pouze více vyhrocovala. Zvláště vztah feudálů a jejich poddaných začal být velmi napjatý, vrcholem tohoto napětí a vzájemné nenávisti se pak stalo velké selské povstání v roce 1514, do jehož čela se postavil Jiří Dóža. Maďarští páni ale vzbouřené sedláky snadno porazili. Trestem bylo obnovení tuhého nevolnictví a ztráta jakékoli právní ochrany proti vůli mocnářů, kteří s nimi zacházeli jako s podmaněným obyvatelstvem nepřátelské země.\n\nÚpadek královské moci a vzájemný antagonismus šlechticů a poddaných se pro Uhry stal fatálním v roce 1526, kdy byl král Ludvík Jagellonský spolu se svou vojenskou hotovostí poražen v bitvě u Moháče jedním z nejmocnějších sultánů Osmanské říše Süleymanem I. Nádherným, čemuž předcházelo roku 1521 dobytí Bělehradu, brány do Uher. Nicméně ani po této porážce si evropské panovnické rody plně neuvědomily míru osmanského ohrožení a tak bylo hlavní starostí rakouských Habsburků nástupnictví na uherské trůnu. Podle smluv uzavřených v roce 1515 nastoupil na trůn Ferdinand I. Habsburský. Proti němu se ale postavila nižší „skytská“ šlechta a zvolila vzdorokrále Jana Zápolského. Jan Zápolský pak v obavě z Habsburků uzavřel se Süleymanem smlouvu o ochraně pro Uherské království. Pod touto záštitou vytáhl sultán na podzim roku 1529 na Vídeň, která se hlavně díky přílišné vzdálenosti, kterou musely nové sultánovy zásobovací a záložní oddíly překonávat, ubránila. Osmané se tedy z panonské kotliny stáhli.\n\nS nezmenšeným úsilím však pokračovali v dobývání centrálních částí Balkánu. Bojovali nejen s relativně slabými zbytky někdejších států, ale také s Benátskou republikou, která vlastnila mnohá území, včetně pobřežní Dalmácie. Její přímořské oblasti až na několik měst byly podmaněny roku 1536 (vnitrozemí již na přelomu století). Po smrti Jana Zápolského roku 1540 převzal Süleyman přímou kontrolu i nad do té doby samostatným Sedmihradskem a středními Uhrami za řekou Tisou.\n\nV Uhrách byl po mohutném vpádu roku 1541 založen Budínský pašalik. Již v roce 1536 dobyli Turci střední Slavonii a tak nyní Habsburským Uhrám zůstal jen malý pás táhnoucí se z části území dnešního Slovenska na jih k Záhřebu, kde vytvořil vládnoucí habsburský král Ferdinand I. chorvatskou vojenskou hranici, spadající pod přímou kontrolu Vídně. Aby si mohl toto území ponechat, musel dle dohody z roku 1544 platit až do své smrti Süleymanovi každoročně tribut, což i přes mnohé, avšak neúspěšné, pokusy o odražení osmanských vojsk činil.\n\nSüleyman zemřel při obléhání Szigetváru poté, co císař Maxmilián II. obnovil válku s Osmany. Za jeho vlády dosáhla osmanská říše své největší rozlohy (s výjimkou pozdějšího dočasného zisku na jihu Polska v Ukrajině), a přestože nejméně po dalších sto let ohrožovalo evropské země v čele s nejsilnějším soupeřem Habsburky (roku 1683 se dokonce jako poslední vzepětí dobyvačných tendencí pokusili Osmané znovu o dobytí císařského města Vídně, i tentokrát neúspěšně), se zastavením postupu započal i velký úpadek a vnitřní rozklad celé říše vrcholící vznikem samostatných balkánských států v devatenáctém století.\n\nOsmanská expanze byla od čtrnáctého až po osmnácté století určujícím dějinným faktorem vývoje na Balkáně, ale i v ostatních částech Evropy a po svém se s ní museli vyrovnat jak středoevropské státy a velmoci, tak italské republiky či v pozdější době Rzeczpospolita. Osmanská říše však svým silným tlakem jak na přímořské (například na Benátskou republiku), tak na hlavně vnitrozemské státy (například na Habsburskou monarchii), ovlivnila i rozložení velmocenských sil v Evropě.\n\nZajímavá je rychlost s jakou osmanské oddíly postupovaly jihovýchodní Evropou, za dvě století se jim podařilo dobýt celou oblast až po uherský Budín a jih Polska. Mnohé zásluhy mohou být jistě připsány agilnosti vojenských velitelů, stejně jako výcviku vojska, nicméně mamutí podíl na tom nese vzájemné soupeření mezi osmanskou expanzí ohrožovanými feudály, čehož dokázala osmanská diplomacie úspěšně využít.\n\n\n"}
{"id": "393526", "url": "https://cs.wikipedia.org/wiki?curid=393526", "title": "Huey tlatoani", "text": "Huey tlatoani\n\nHuey tlatoani (z aztézštiny nejvyšší mluvčí) je označení středověkého panovníka (14.–16. století) v mezoamerických státech, který byl nejvyšší z tlatoani (král). Titul huey tlatoani je ekvivalentem císaře. Jeho sídelním městem byl Tenochtitlan, což bylo zároveň hlavní město Aztécké říše. \n\nHuey tlatoani byl vybírán z královského rodu. Po jeho smrti nastoupil na trůn zpravidla jeho bratr či synovec. Prvním historicky doloženým byl Acamapichtli, který vládl od roku 1376. Posledním byl Cuauhtémoc, který byl španělskými conquistadory v roce 1521 oběšen.\n\nNásledující vládci se označovaly pouze titulem tlatoani a stali se vazaly španělského království a jejich moc byla pouze formální. Španělé si mohli na zde mohli dosadit kohokoli, jelikož nároky původní dynastie byly zrušeny. Ta však pokračovala v podobě manželství princezny Tecuixpo Ixlaxoxhitl (dcery Moctezumy II., která poté přijala jméno Isabel de Moctezuma) a španělského conquistadora Juan Cano de Saavedra. Oba se poté usadili v Saavedrově sídle, ve španělském Carerésu a měli pět potomků (Pedro, Gonzalo, Juan, Isabel a Catalina). Dnes se k odkazu, a následně i nástupnictví, hlásí jejich potomci, vévodové z Moctezumy (Duque de Moctezuma).\n\n\n"}
{"id": "393529", "url": "https://cs.wikipedia.org/wiki?curid=393529", "title": "Nyaruhengeri", "text": "Nyaruhengeri\n\nNyaruhengeri je rwandská vesnice, nacházející se v regionu Prefecture de Butare. Nachází se přibližně 140 kilometrů od hlavního města Kigali. Vesnice je rodištěm známé rwandské premiérky Agathy Uwilingiyimana, která se stala jednou z prvních obětí rwandské genocidy spolu se svým manželem a ochrankou, složenou z belgických vojáků OSN.\n"}
{"id": "393534", "url": "https://cs.wikipedia.org/wiki?curid=393534", "title": "Slovenska hokejska liga", "text": "Slovenska hokejska liga\n\nSlovenska hokejska liga je nejvyšší profesionální hokejovou ligou ve Slovinsku. Byla založena v roce 1992. Po založení Slohokej ligy v roce 2009 se z ní stal v letech 2009–2012 krátký turnaj na konci sezóny mezi slovinskými týmy účastnícími se EBEL a Slohokej ligy.\n"}
{"id": "393535", "url": "https://cs.wikipedia.org/wiki?curid=393535", "title": "Noor Alam", "text": "Noor Alam\n\nNoor Alam (5. prosince 1929 Talagang, Pákistán – 30. června 2003) byl pákistánský pozemní hokejista, člen vítězného týmu z olympiády v Římě v roce 1960 a stříbrného týmu z olympiády v Melbourne v roce 1956. V obou turnajích nastoupil ve všech utkáních, v Římě se dvakrát prosadil gólově a to v základní skupině proti Polsku a Austrálii.\n\n"}
{"id": "393538", "url": "https://cs.wikipedia.org/wiki?curid=393538", "title": "Another Brick in the Wall (Roger Waters)", "text": "Another Brick in the Wall (Roger Waters)\n\n„Another Brick in the Wall“ je sedmý singl britského hudebníka Rogera Waterse, který je známý především jako zpěvák a baskytarista skupiny Pink Floyd, od níž odešel v roce 1985. Singl byl vydán na podzim 1990 (viz 1990 v hudbě).\n\nSingl pochází z koncertního alba \"The Wall - Live in Berlin\", které bylo nahráno na velkém koncertě, který Roger Waters uspořádal k pádu berlínské zdi. Waters zde s mnoha hostujícími hudebníky odehrál téměř celé album Pink Floyd \"The Wall\" (až na poslední skladbu, kterou nahradil jinou).\n\nTento singl byl vydán ve dvou verzích. Klasická sedmipalcová SP deska obsahuje zkrácenou verzi písně „Another Brick in the Wall (Part 2)“ (zpěv Cyndi Lauper) a na B straně skladbu „Run Like Hell“ v nové studiové verzi. Na dvanáctipalcovém EP a CD se nachází kromě těchto dvou písní ještě albová, nezkrácená verze skladby „Another Brick in the Wall (Part 2)“\n\n\n\n"}
{"id": "393539", "url": "https://cs.wikipedia.org/wiki?curid=393539", "title": "Nerostné suroviny", "text": "Nerostné suroviny\n\nNerostná surovina je neobnovitelná přírodnina – prvek, sloučenina, minerál nebo hornina, kterou je možno ekonomicky využít, přímo nebo po úpravě pro potřeby lidské společnosti. Nerostnou surovinou mohou být pevné, kapalné i plynné látky. Menší podíl surovin je možno použít neupravený, většinu je však pro využití nutno průmyslově upravit.\n\nRozlišuje se několik základních skupin nerostných surovin. Nejčastěji jsou to rudy, nerudy a kaustobiolity. Někdy jsou samostatně vyčleňovány tzv. energetické suroviny. V širším smyslu mohou být k nerostným surovinám řazeny i zdroje podzemních vod. Přírodní akumulace nerostných surovin jsou označovány jako ložiska. Zákonitosti rozložení nerostných surovin v přírodě studuje ložisková geologie, v některých státech také označovaná jako ekonomická geologie.\n\nNerostné suroviny jsou lidstvu známy od počátku jeho existence, stejně jako jejich těžba, využití i postupně i obchod s nimi. Celé epochy pravěku jsou nazvány podle surovin, jejichž využití převládalo – existuje tak doba kamenná, doba bronzová nebo železná.\n\nV novověku se vzrůstajícími potřebami industrializace spotřeba i význam nerostných surovin ještě vzrostl. S rozvojem lidské společnosti a zvyšováním poznatků o neživé přírodě v geologii, chemii a technologii množství druhů využívaných nerostných surovin i v současnosti stále vzrůstá, stejně jako druhů jejich využití. Jejich akumulace, které až na některé výjimky vznikly v předchozích geologických dobách však nejsou neomezené, jejich zásoby se nereprodukují, případně vznikají velmi pomalu, což je z hlediska délky lidského života možno považovat za zanedbatelné.\n"}
{"id": "393541", "url": "https://cs.wikipedia.org/wiki?curid=393541", "title": "Čempionat Ukrajiny z chokeju", "text": "Čempionat Ukrajiny z chokeju\n\nČempionat Ukrajiny z chokeju ( \"Чемпіонат України з хокею\", \"Ukrajinské hokejové mistrovství\") je nejvyšší profesionální hokejovou ligou na Ukrajině. Byla založena v roce 1993; její předchůdkyní byla Sovětská liga ledního hokeje. V sezóně 2014-15 ji hrály 4 kluby.\n\nLední hokej se na Ukrajině začal hrát po Druhé světové válce, kdy ukrajinské týmy hrály různé sovětské ligy. Nejstarším týmem ze sovětské éry je Sokol Kyjev založený v roce 1963. Ukrajinská liga byla zformována po rozpadu SSSR v roce 1992 a do reorganizace v roce 2011 se ji mohly účastnit i amatérské týmy. Od roku 2011 je liga zcela profesionální.\n\nTýmy hrají základní část každý s každým, dvakrát doma a dvakrát venku. Následuje play-off, ve kterém se semifinále a finále hraje na čtyři vítězné zápasy. Poražení v semifinále dále hrají o celkové třetí místo v sérii na tři vítězné utkání.\n\nTýmy účastnící se soutěže v sezóně 2014 -2015\n\nMomentálně nejznámějším ukrajinským klubem je HC Donbass Doněck, který hrál v letech 2008 – 2014 ruskou KHL. Jejím sídlem je Aréně Družba s kapacitou 4 130 diváků. V květnu 2014 v průběhu bojů na východní Ukrajině byla ale aréna vyrabována a podpálena. V důsledku klub nehrál KHL sezónu 2014/15, ale má v úmyslu se vrátit na sezónu 2015/16.\n"}
{"id": "393545", "url": "https://cs.wikipedia.org/wiki?curid=393545", "title": "Nominální hodnota", "text": "Nominální hodnota\n\nNominální hodnota je peněžní hodnota přiřazená určité složce majetku (peněžní prostředky a ceniny, pohledávky a závazky). Obvykle je na penězích a ceninách přímo uvedena. Může se lišit od skutečné tržní hodnoty daného majetku. Typické je to u akcií, jejichž nominální hodnota bývá určena jednou provždy v době emise podle vzorce\n\n\"nominální hodnota = základní kapitál / počet vydaných akcií\",\n\nale skutečná hodnota se neustále mění v závislosti na poptávce po dané akcii.\n\nČeský právní systém používá výhradně zcela ekvivalentní pojem jmenovitá hodnota.\n\n"}
{"id": "393546", "url": "https://cs.wikipedia.org/wiki?curid=393546", "title": "Andrus Ansip", "text": "Andrus Ansip\n\nAndrus Ansip (* 1. října 1956 Tartu) je estonský politik, v letech 2005–2014 premiér Estonska a také bývalý předseda Estonské reformní strany (\"Eesti Reformierakond\"). Od roku 2014 působí jako místopředseda Evropské komise a komisař pro digitální trh v Junckerově komisi.\n\nNarodil se v estonském Tartu, kde absolvoval místní univerzitu v roce 1979 s diplomem z chemie. Předtím než vstoupil do politiky, se zabýval bankovnictvím a investicemi. Byl členem představenstva Rahvapank, předseda představenstva Livonia Privatisation IF a Fondiinvesteeringu Maakler AS. Kromě toho byl také předsedou přestavenstva Radia Tartu.\n\nV roce 1998 byl Ansip zvolen starostou Tartu jako kandidát Reformní strany (Reformierakond), kde působil do roku 2004. Kandidoval do dřívějších parlamentních voleb, ale pokaždé se svého místa vzdal, aby mohl zůstat starostou.\n\nKdyž ministr hospodářství a komunikací Meelis Atonen musel na svůj post rezignovat, stal se Ansip 13. září 2004 jeho nástupcem v koaliční vládě Juhana Partse. 21. listopadu 2004 se stal Ansip předsedou Reformní strany, protože její zakladatel a dosavadní předseda, bývalý premiér Siim Kallas se stal evropským komisařem a viceprezidentem Evropské komise.\n\nDne 31. března 2005 ho estonský prezident Arnold Rüütel pověřil sestavením vlády poté, co premiér Juhan Parts 24. března podal demisi. Ansip sestavil koalici s Stranou středu (Keskerakond) a Lidovou unií (Rahvaliit), která byla schválena estonským parlamentem (Riigikogu) 12. dubna 2005. Jeho vládu podporovalo 53 ze 101 členů estonského parlamentu a 40 poslanců bylo proti této vládě. Ansip nato jako estonský premiér se svým kabinetem složil oficiálně slib 13. dubna 2005.\n\n\n\n"}
{"id": "393548", "url": "https://cs.wikipedia.org/wiki?curid=393548", "title": "The Tide Is Turning", "text": "The Tide Is Turning\n\n„The Tide Is Turning“ je osmý singl britského baskytaristy a zpěváka Rogera Waterse, který je známý svým působením ve skupině Pink Floyd. Singl byl vydán na podzim 1990 (viz 1990 v hudbě).\n\n„The Tide Is Turning“ je druhý singl z koncertního alba \"The Wall - Live in Berlin\". Koncert se uskutečnil 21. července 1990 při příležitosti pádu berlínské zdi. Na této akci hostovalo mnoho dalších hudebníků, kteří odehráli téměř celé album Pink Floyd \"The Wall\" kromě poslední skladby „Outside the Wall“, jež byla nahrazena právě Watersovou písní „The Tide Is Turning“.\n\nSingl byl vydán ve třech verzích. Sedmipalcová SP deska obsahuje píseň „The Tide Is Turning“ a na B straně skladbu „Nobody Home“. „The Tide Is Turning“ však nepochází z koncertní nahrávky, jedná se o později natočenou studiovou verzi s přimíchanými koncertními vokály hostujících umělců. Na dvanáctipalcovém EP se nachází kromě těchto dvou písní navíc i albová verze „The Tide Is Turning“. CD obsahuje pouze obě varianty „The Tide Is Turning“, skladba „Nobody Home“ byla vypuštěna.\n\n\n\n\n"}
{"id": "393555", "url": "https://cs.wikipedia.org/wiki?curid=393555", "title": "Koza domácí", "text": "Koza domácí\n\nKoza domácí (\"Capra aegagrus hircus\") je menší domestikovaný přežvýkavec, patřící mezi nejstarší užitková zvířata, člověk ji chová bezmála 10 tisíc let. Dříve se předpokládalo, že koza domácí vznikla křížením více druhů divokých koz – zejména kozy bezoárové (\"Capra aegagrus\") z jihozápadní Asie, kozy šrouborohé (\"Capra falconeri\") z pohoří centrální Asie a vymřelé kozy keltské (\"Capra prisca\") z jižní Evropy. Současné výzkumy však nasvědčují tomu, že jediným předkem kozy domácí je koza bezoárová, pouze u některých plemen se předpokládá i podíl kozy šrouborohé. Koza keltská není podle současných názorů divoké zvíře, ale domestikovaná koza neolitických zemědělců. V průběhu dějin bylo lidmi vyšlechtěno více než tři sta plemen koz, lišících se velikostí, tvarem těla, zbarvením i užitkovostí. Kozy žijí na všech kontinentech a osídlily pestrou škálu biotopů od vysokohorských oblastí až po pouště a tropické pralesy.\n\nSlovo „koza“ se vyskytuje ve všech slovanských jazycích, svým původem však není indoevropské. Patrně má původ v altajských jazycích a ke Slovanům se zřejmě dostalo od Hunů, Avarů či jiných stepních nomádů. Ve většině indoevropských jazyků se jména pro samici, samce a mládě odvozují od téhož kořene (rozdíl např. oproti ovci, skotu, koni, psu nebo praseti). V češtině se samice se nazývá koza, samec kozel, ve východomoravských nářečích též cap. Vykastrovaný kozel se označuje slovem hňup; hňup je méně agresivní, maso hňupů má slabší specifický zápach. Mládě se nazývá kůzle.\n\nKoza domácí je jeden z nejstarších domestikovaných druhů. Tisíce let byly kozy chovány pro jejich mléko, maso, srst a kůži na všech světadílech kromě Antarktidy. V minulém století si získaly oblíbenost i jako domácí mazlíčci.\n\nKozy byly domestikovány v oblasti Mezopotámie, Malé Asie a indického subkontinentu přibližně 9000 let př. n. l., a okolo 8000 let př. n. l. v pohoří Zagros na západě Íránu. Neolitičtí zemědělci je chovali především pro maso, mléko a kůži, ceněn však byl také trus, který používali jako hnojivo i palivo, a kosti, rohy, srst a šlachy na oděvy a nástroje. Kozy domácí byly chovány ve stádech a putovaly po kopcích nebo jiných pastvinách s pasákem koz, což bylo často dítě nebo adolescent.\n\nVe starověkých civilizacích byla koza zasvěcena různým božstvům a velmi často sloužila jako obětní zvíře. S kozami byl spojován např. starořečtí bohové Dionýsos a Pan nebo germánský Thór, ale také někteří démoni, jako byl u Izraelitů Azazel, jemuž o svátku Jom kipur obětovali kozla, symbolicky obtíženého hříchy lidského společenství. Připomínkou oběti kozla, konané při zimním slunovratu Germány, je slaměný \"jule kozlík\", používaný ve Skandinávii jako součást vánoční výzdoby. Ve středověku se stal kozel symbolem Ďábla, který začal být zobrazován s kozími rohy a bradkou. Věřilo se, že ďábel v podobě kozla na sabatu obcuje s čarodějnicemi a jméno \"hircus nocturnus\" (noční kozel) se stalo epitetem Ďábla. Někde (např. ve Skotsku) se věřilo, že čarodějnice létají na sabat na kozlu (místo obvyklejšího koštěte).\n\nV Českých zemích se kozy chovaly už v době bronzové, později je chovali Keltové, Germáni i Slované, ale ve středověku měl chov koz jen malý význam. Na českém venkově chovali kozy většinou jen chudí vesničané – chalupníci a domkáři, kteří si nemohli dovolit živit krávu. Proto se také koze říkalo „kravička chudých“. Později, v 2. pol. 19. a počátkem 20. stol. chovali kozy i dělníci a horníci v okolí Kladna či Ostravy. Užitkem bylo mléko, přebytečná kůzlata majitelé prodali nebo sami snědli, maso dospělých koz příliš oblíbené nikdy nebylo. Místy, např. na Hané, chovali kozy i bohatí sedláci, ale jen proto, aby jejich mlékem krmili prasata (ta po kozím mléku rychleji rostla, byla odolnější a snad měla i jemnější maso). Za chov koz se však sedláci styděli a dokonce ho tajili před úřady.\n\nPodivným zvykem bylo shazování kozla, doložené v 16.–19. stol. (dosud se provádí na některých místech ve Španělsku). Na den sv. Jakuba vesničané vyvedli kozla na kostelní věž a shodili ho dolů. Pokud se kozel při pádu zabil, bylo to pokládáno za dobré znamení a jeho krev měla mít léčivé účinky.\n\nKozy vystupují také v mnoha pohádkách, říkadlech nebo lidových písních. Např. pohádka o vlkovi a kůzlátkách je rozšířená v mnoha oblastech Evropy a Asie. Koza je hlavní postavou českých animovaných filmů Kozí příběh - Pověsti staré Prahy a Kozí příběh se sýrem.\n\nPo roce 1945 v Česku chov koz v souvislosti s kolektivizací zemědělství téměř zanikl. Znovu se rozvinul až v 90. letech, v souvislosti s rostoucí poptávkou po kozích produktech, zejména sýrech. Kozy se u nás chovají na specializovaných farmách pro mléko i maso. Kozí produkty jsou ale dosud hodně drahé, a proto je jejich spotřeba omezená. Zakrslá plemena koz se pro svou hravost a inteligenci někdy chovají jako domácí mazlíčci. Nutností je výběh na zahradu a možnost ustájení, chovat kozu v bytě však není možné.\n\nV Evropě se kozy chovají nejčastěji pro mléko, případně maso. Kozí mléko je prospěšné zdraví, má vyšší obsah tuku a nižší obsah laktózy než mléko kravské, Čerstvé kozí mléko má charakteristický kozí pach, který je mnoha konzumentům nepříjemný. Intenzita pachu závisí na plemeni kozy, způsobu ustájení i krmení. Je oblíbené hlavně ve Středomoří na Středním východě a v severní Africe. Z kozího mléka se vyrábí výtečné sýry, jogurty i tvaroh, osvěžujícím nápojem je kozí mléko kysané. Dojivost jednotlivých plemen koz, nejvyšší dojivost, 700–1100 l mléka ročně má anglonúbíjská koza, sánská koza nebo ušlechtilá bílá koza.\nKozí a kůzlečí maso je rovněž oblíbeno hlavně v jihovýchodní Evropě a na Středním východě, uplatňuje se také v indické kuchyni, v Africe, karibské oblasti a v Jižní Americe. Kozí maso je málo tučné, ale poměrně tuhé a má osobitý pach, podobně jako kozí mléko. Jateční výtěžnost je u většiny kozích plemen nízká (pod 50 % živé váhy). Za nejlepší masné plemeno se pokládá búrská koza. Oblíbené je hlavně maso mladých kůzlat, které se chutí podobá jehněčímu, je však méně tučné. Pokud jde o dospělé kozy, pro masnou produkci se hodí hlavně kastrovaní kozli (hňupové), jejichž maso má slabší specifický pach.\nKozí kůže (zvaná kozinka) je jemná, pružná a přitom pevná. Proslula jako materiál na výrobu rukaviček a jemné dámské obuvi. Dříve se kvalitní kozí kůže ze Severní Afriky a Malé Asie prodávala pod názvem \"safián\" (podle perské dynastie Sáfíjovců) nebo \"marokán\". Ve Středomoří a Asii je používána pro výrobu měchů na uchování vody a vína. Ve starověku a středověku byla používána k výrobě pergamenu.\nPodobně jako u ovcí existují i u koz kožešinová a kožichová plemena. Kožešinové kozy poskytují jemné kožešiny (obvykle z kůzlat), patří k nim např. jihoamerická plemena marote a moxoto. Kožichová plemena jsou chována hlavně v Tibetu a Centrální Asii, kde se z jejich kožešin vyrábí součásti tradičního oděvu.\nPro vlnu se chovají jen dvě kozí plemena – koza angorská a koza kašmírová. Vlna angorské kozy je známa jako \"mohér\", vlna kozy kašmírové jako \"kašmír\" nebo \"pašmína\" a patří mezi nejjemnější- živočišná vlákna, využívaná k textilnímu zpracování.\n\nJednotlivá plemena koz se od sebe odlišují velikostí, zbarvením, strukturou srsti, tvarem (či přítomností) rohů, ale i tělesným rámcem. Hmotnost domácích koz dosahuje od 15 kg (kamerunská koza) po 100 kg (burská koza), výška v kohoutku se pohybuje od 40 cm do 90 cm. Většina koz má poměrně štíhlé tělo na vysokých nohách, štíhlý krk a malou hlavu. Pouze kamerunská koza a příbuzná zakrslá plemena z Afriky mají nízké nohy a objemné, podsadité tělo (achondroplastická zakrslost).Tvar hlavy je u evropských plemen většinou zašpičatělý, s rovným profilem, naproti tomu kozy z Afriky a Blízkého východu mají těžší, klabonosé hlavy. Rozdíly jsou i ve tvaru uší, plemena z Evropy a horských oblastí Asie mají malé, zašpičatělé, kolmo stojící boltce, zatímco kozí plemena tropů a subtropů mají boltce převislé a mimořádně dlouhé (např. burská koza, anglonúbíjská koza, mamberská koza, jamnapari). Na krku či pod bradou se nachází u většiny kozích plemen \"bradka\", která je u kozla nápadnější než u kozy, a také dva bradavčité útvary nazývané \"zvonečky\". Většina koz má dva rohy různých tvarů a velikostí v závislosti na plemeni. Nejobvyklejší jsou tři tvary rohů: šavlovitě zahnuté, lyrovité nebo spirálovitě stočené. Rohy jsou vesměs více vyvinuté u kozlů než u koz, u rohatých plemen mají rohy obvykle obě pohlaví, u bezrohých (např. sánská koza, appenzelská koza) rohy chybí. Výjimečně mohou mít až osm rohů, ale jedná se o zděděnou genetickou vzácnost. Rohy se skládají z živé kosti obklopené rohovinovým pouzdrem. Kozy je používají k obraně proti nepřátelům a při vzájemných soubojích.\nPodle struktury srsti se kozy dělí na krátkosrsté (např. sánská koza, hnědá krátkosrstá koza, kamerunská koza, anglonúbijská koza), dlouhosrsté s hrubou srstí (např. girgentánská koza, holandská koza, appenzelská koza) a dlouhosrsté s jemnou srstí (angorská koza, kašmírová koza).\nZbarvení koz může být divoké (tzv. srnčí), tj světle hnědé s černým \"úhořím\" pruhem na hřbetě, připomínající kozu bezoárovou – (např. hnědá krátkosrstá koza, harzká koza, karpatská koza, kamzičí koza), černé (např. bengálská černá koza, kamerunská koza), bílé (např. sánská koza, angorská koza), krémové či světle šedé (kašmírová koza, jamnapari) nebo strakaté (černobílé, hnědobílé, šedobílé) s typickou kresbou (wallisnerská černokrká koza, burská koza, paví koza, malá východoafrická koza).\n\nKoza domácí je pravděpodobně polyfyletického původu (pochází z více divokých předků). Hlavní podíl má nepochybně koza bezoárová, zatímco koza šrouborohá mohla být předkem některých asijských plemen a jednoho plemene ze Sicílie. Platnost druhu \"Capra prisca\" je v současné době zpochybňována, neboť se zřejmě jedná o domácí kozu neolitických obyvatel Středomoří.\n\nKoza domácí pohlavně dospívá ve stáří půl roku, ale v chovu by se neměla používat zvířata mladší než 15 měsíců. K období říje dochází dvakrát do roka. Samice v říji se \"prská\", ozývá se hlasitým mečením a kývá ocáskem ze strany na stranu – popsáno v lidové písni \"Když se kozy prskaly, ocasama mrskaly\" (zpívá se na melodii \"Když jsem husy pásala, zimou jsem se třásala\"). Březost koz trvá 150 dní. Gravidní samice se označuje pojmem březí nebo skotná. Potrat (událost) se nazývá zmetání. Potracený plod se nazývá zmetek. Mladé kozy po prvním oplodnění (prvničky) rodí většinou jen jedno kůzle, v následujících vrzích bývají obvykle dvě mláďata, trojčata nejsou u koz ničím výjimečným, čtyřčata se vyskytují vzácně a mláďata bývají v takovém případě zpravidla velmi malá a slabá. Koza je plodná až do věku 10 let, poté rychle stárne. Domácí koza se může dožít 12-15 let, v posledních letech však už nedává žádný užitek a mívá často i zdravotní problémy.\nKozy se chovají vesměs extenzívním způsobem. Buďto individuálně (pastva přivázaných koz), nebo ve stádech, někdy i společně s ovcemi. V zimním období nebo za nepříznivého počasí je vhodné kozy chovat pod střechou – v chlévě. Kozy se živí téměř jakoukoli rostlinnou potravou od trávy až po listy a kůru stromů. Proto představují vysazené kozy vážnou ekologickou hrozbu na mnoha místech světa, zejména na ostrovech (Galapágy, Ostrov Sv. Heleny, Nový Zéland aj), kde dokázaly na některých místech takřka zničit vegetaci. Je zajímavé, že koza může v malém množství požírat i jedovaté rostliny, které škodí např. ovcím nebo koním.\n\n\n"}
{"id": "393560", "url": "https://cs.wikipedia.org/wiki?curid=393560", "title": "The Wall – Live in Berlin (video)", "text": "The Wall – Live in Berlin (video)\n\nThe Wall - Live in Berlin je záznam koncertu britského zpěváka a baskytaristy Rogera Waterse, do roku 1985 člena skupiny Pink Floyd. Video vyšlo na VHS v roce 1990 a na DVD roku 2003.\n\nZaznamenaný koncert se konal 21. července 1990 v Berlíně na Potsdamer Platz, což za studené války bylo tzv. „území nikoho“ mezi Východním a Západním Berlínem. Akce se konala při příležitosti pádu berlínské zdi a jednalo se o jeden z největších koncertů všech dob. Přímo na místě jej navštívilo asi 500 000 diváků a dalších 500 milionů jej mohlo vidět živě v televizi.\n\nRoger Waters zde s dalšími hostujícími umělci zahráli album Pink Floyd \"The Wall\".\n\n\nThe Company\n\nThe Bleeding Heart Band\n\nDalší\n\n"}
{"id": "393564", "url": "https://cs.wikipedia.org/wiki?curid=393564", "title": "Saint John (přítok zálivu Fundy)", "text": "Saint John (přítok zálivu Fundy)\n\nSaint John River ( , ) je řeka na východě Severní Ameriky. Částečně tvoří hranici mezi Kanadou (provincie Nový Brunšvik) a USA (stát Maine). Je 673 km dlouhá. Povodí má rozlohu 55 400 km².\n\nPramení v Bílých horách v Appalačském pohoří. Ústí do zálivu Fundy, přičemž vytváří vodopád vysoký 5 m, ve kterém při vysokých přílivech proudí voda opačným směrem.\n\nZdroj vody je smíšený (sníh a déšť). Průměrný průtok vody činí 990 m³/s. Nejvyšších vodních stavů dosahuje v dubnu a v květnu.\n\nVodní doprava je možná do Frederictonu. Řeka slouží k plavení dřeva. V ústí leží město Saint John.\n\n"}
{"id": "393565", "url": "https://cs.wikipedia.org/wiki?curid=393565", "title": "Castel Sant'Elmo", "text": "Castel Sant'Elmo\n\nHrad svatého Eliáše ( \"Castel Sant'Elmo\") je pevnost stojící na pahorku Vomero v italském městě Neapol. Vedle hradu se nachází klášter sv. Martina (\"Certusa di San Martino\").\n\nPevnost byla postavena v letech 1329-1343 za vlády Roberta z Anjou. Při přestavbě v letech 1537-1546, kterou uskutečnil španělský místokrál Pedro Álvarez de Toledo, získal hrad svůj současný hvězdicovitý půdorys. V roce 1799 se hrad stal poslední baštou zastánců Neapolské republiky, kteří vystoupili proti vládnoucím Bourbonům.\n\nPoslední rekonstrukce hradu proběhla v roce 1980, dnes zde sídlí muzeum historie umění.\n\n\n"}
{"id": "393572", "url": "https://cs.wikipedia.org/wiki?curid=393572", "title": "Řád sv. Ducha z Montpellier", "text": "Řád sv. Ducha z Montpellier\n\nŘád sv. Ducha z Montpellier (francouzsky \"Ordre des Chevaliers Hospitaliers du Saint-Esprit de Montpellier\"), jinak též zvaný špitálníci z Montpellier, rytíři sv. Ducha, bratři ze Sassie, byl francouzský špitální a rytířský řád.\n\nZaložil ho r. 1195 jako špitální bratrstvo Guy de Montpellier, nejmladší syn hraběte z Montpellier a r. 1198 ho papež Inocenc III. potvrdil jako rytířský řád. Jeho cílem byla péče o nemocné a obrana před Albigenskými. Spravoval se augustiniánskou řeholí a hlavní sídlo bylo v Římě v čtvrti Sassia. Sestával se z řeholních bratří a sester, kněží, služebníků a rytířů.\nČlenové řádu nosili černé roucho s bílým řádovým křížem. Symbolem řádu je stříbrný maltézský patriarší kříž na černém poli.\n\nŘád ztratil r. 1708 svůj vojenský charakter a r. 1711 ho papež Klement XI. včlenil do řádu sv. Lazara. Dodnes přetrvala pouze ženská větev řádu, která má asi 6.000 sester a sídlí od r. 1244 v Krakově.\n\n\n"}
{"id": "393576", "url": "https://cs.wikipedia.org/wiki?curid=393576", "title": "Whale Island (Nový Zéland)", "text": "Whale Island (Nový Zéland)\n\nWhale Island (maor. Moutohora) je menší neobydlený ostrov, nacházející se při pobřeží novozélandského Severního ostrova, asi 9 km severně od přístavu Whakatane. Plocha ostrova je 1,43 km² a představuje erodovaný zbytek vulkanického komplexu. Ostrov Moutohora je chráněn jako přírodní rezervace s omezeným přístupem návštěvníků.\n\nNa ostrově se nacházejí zbytky maorského osídlení (obydlí a zahradní terasy). Maorové ostrov obývali až do začátku 19. století. Ve 30. letech 19. století na ostrov přišli první evropští osadníci, kteří zde vybudovali velrybářskou základnu. Ta byla poté kdy se lovcům nepodařilo ulovit ani jednu velrybu, po několika letech opuštěna. Později, koncem 19. století byla na ostrově těžena síra, kterou zpracovávala rafinérie v Aucklandu. V roce 1895 byla těžba z důvodu nízké kvality suroviny zastavena. Těžbu síry zde dosud připomínají některé místní názvy, jako je údolí \"Sulphur Valley\" a zátoka \"Sulphur Bay\". V těchto lokalitách dosud připomínají někdejší sopečnou aktivitu místní horké prameny. V roce 1915 se na ostrově Moutohora začal pro potřeby stavby přístavní hráze ve Whakatane těžit kámen. celkem zde bylo během pěti let vytěženo 26 000 tun kameniva.\n\nOstrov Moutohora byl v roce 1965 vyhlášen přírodní rezervací, v roce 1984 bylo území vykoupeno státem. V roce 2012 byl upraven a doplněn status zdejší přírodní rezervace. \n\nOstrov představuje vynořený zbytek vulkanického komplexu, tvořeného převážně dacito-andezitovými horninami. Vulkán byl naposledy aktivní začátkem holocénu, v současnosti jsou jedinými projevy neukončeného vulkanismu kyselé termální prameny a fumaroly, které se nacházejí nedaleko centrálního dómu ostrova.\n\nNa ostrov bývají pro turisty organizovány výlety lodí z přístavu Whakatane, vzhledem ke zpřísněné ochraně mají povolení na pořádání těchto exkurzí jen dva operátoři. Návštěvníci musejí mít vyřízeno příslušné povolení, které vydává kancelář Department of Conservation v Opotiki. V době zvýšeného nebezpečí požárů je vstup na ostrov zakázán.\n\n\n"}
{"id": "393579", "url": "https://cs.wikipedia.org/wiki?curid=393579", "title": "Capra", "text": "Capra\n\nCapra (vysl. \"kapra\", lat. koza) může znamenat: \n\n\n"}
{"id": "393584", "url": "https://cs.wikipedia.org/wiki?curid=393584", "title": "Elite Ice Hockey League", "text": "Elite Ice Hockey League\n\nElite Ice Hockey League (česky: Elitní liga ledního hokeje, zkratka EIHL) je nejvyšší profesionální hokejovou ligou ve Spojeném království. Byla založena v roce 2003 po rozpuštění Ice Hockey Superleague. Momentálně ji hraje 10 klubů ze všech čtyř historických zemí (Anglie, Skotsko, Wales a Severní Irsko). Lední hokej je tak jediným sportem ve Spojeném království, který se tímto faktem může pyšnit.\n\nLiga ledního hokeje ve Velké Británii se hraje od roku 1980. Do roku 1996 nesla jméno British Hockey League. V roce 1996 došlo k reorganizaci soutěže a British Hockey League byla přetransformována na Ice Hockey Superleague a British National League, která plnila roli nižší soutěže. Stoupající náklady na účast v lize a neustále se snižující počet účastníků vedl k zániku Ice Hockey Superleague v roce 2003. Následně byla zformována Elite Ice Hockey League, která se hraje od sezóny 2003/04 do současnosti. Původní druhá nejvyšší liga British National League ukončila svoji činnost v roce 2005 a byla nahrazena English Premier Ice Hockey League, která tak plní funkci druhé nejvyšší soutěže.\n\nZákladní část ligy se hraje ve stylu každý s každým, třikrát doma a třikrát venku. Následně postupuje 8 nejlepších klubů do play-off. Čtvrtfinále se hraje pouze dvě utkání (jedno doma a jedno venku). Následně se semifinále a finále hraje formou turnaje v Nottinghamu. Britské týmy hrají zároveň ještě dva poháry. Prvním je Challenge Cup, kdy je liga rozdělena na dvě konference. Severní konferenci tzv. \"Gardiner Conference\" (podle vynikajícího hokejového brankáře skotského původu Charliho Gardinera) hrají týmy Braehead, Dundee, Edinburgh, Fife a Hull. Jižní konferenci tzv. \"Erhardt Conference\" (podle anglického hokejisty Carla Erhardta) hrají Belfast, Cardiff, Coventry, Nottingham a Sheffield. Každý tým hraje se soupeřem dvě utkání doma a dvě venku. Dva nejlepší z obou konferencí následně postupují do semifinále poháru. Druhým pohárem je British KO Cup, který je založený na KO systému. Tým hraje se soupeřem jedno utkání doma a jedno venku. Celkové skóre z obou utkání určuje postupujícího. Tým, který vypadne, se dále poháru neúčastní.\n\nTýmy hrající ligu v sezóně 2014/15.\n"}
{"id": "393585", "url": "https://cs.wikipedia.org/wiki?curid=393585", "title": "Khurshid Aslam", "text": "Khurshid Aslam\n\nKhurshid Aslam (6. dubna 1936 Lucknow, Indie – 1993) byl pákistánský pozemní hokejista, člen vítězného týmu z olympiády v Římě v roce 1960. V turnaji nastoupil v jednom utkání a to v základní skupině proti Japonsku.\n\n"}
{"id": "393597", "url": "https://cs.wikipedia.org/wiki?curid=393597", "title": "Haumea (božstvo)", "text": "Haumea (božstvo)\n\nHaumea je v havajské mytologii bohyní plodnosti a zrození, zosobňující element kamene. Měla mocné nadpřirozené schopnosti a porodila mnoho stvoření, některá poté, co se přeměnila v mladou ženu a provdala se za své vlastní syny či vnuky. Mnoho těchto dětí se zrodilo z různých částí jejího těla. Spolu s Kāne Milohai, tvůrcem nebes i země, zplodila dcery Pele, Nāmaka, Kapo a Hiʻiaka a syna Kā-moho-aliʻi. Nakonec ji zabil bůh Kaulu.\n\n17. září 2008 Mezinárodní astronomická unie (IAU) oznámila, že pátá známá trpasličí planeta ve sluneční soustavě se bude jmenovat Haumea po této bohyni a dva měsíce obíhající kolem tělesa se budou jmenovat po jejích dcerách, a sice Hiʻiaka, po havajské bohyni zrozené z úst Haumey, a Namaka, po vodní bytosti Nāmaka zrozené z těla Haumey.\n\n\n"}
{"id": "393598", "url": "https://cs.wikipedia.org/wiki?curid=393598", "title": "František Bauer", "text": "František Bauer\n\nFrantišek Bauer (7. září 1897 Turnov – 1. října 1967 Praha) byl český historik, novinář, překladatel, pedagog, poradce prezidenta a přední český antifašista.\n\nJako historik se specializoval na mezinárodní vztahy 1848–1945, německou státní ideu a filozofii dějin. Ve třicátých letech patřil mezi nejinformovanější zahraniční zpravodaje československého periodického tisku a byl jedním z prvních, kdo pochopili nebezpečí nacismu. Spolu s vyslanci JUDr. V. Mastným a J. Masarykem tvořil skupinu, připravující Hrad na střetnutí s Německem a na to, že západní spojenci v rozhodné chvíli selžou. V letech 1940–1945 byl perzekuován nacisty a od roku 1949 až do smrti komunisty. Po jeho suspendování z ministerstva informací mu nebylo již nikdy umožněno veřejné působení ani publicistická činnost."}
{"id": "393601", "url": "https://cs.wikipedia.org/wiki?curid=393601", "title": "Ahmed Naseer Bunda", "text": "Ahmed Naseer Bunda\n\nAhmed Naseer Bunda (* 15. května 1932 Rawalpindi, Pákistán) je bývalý pákistánský pozemní hokejista, člen vítězného týmu z olympiády v Římě v roce 1960 a stříbrného týmu z olympiády v Melbourne v roce 1956. V obou turnajích nastoupil ve všech utkáních.\n\nV Melbourne vstřelil dvě branky v základní skupině, jednu Novému Zélandu a jednu Belgii. V Římě se gólově prosadil celkem šestkrát. V základní části vstřelil 3 branky Japonsku a jednu Polsku. Ve čtvrtfinále rozhodl utkání s Německem, když při výhře 2:1 vstřelil obě pákistánské branky. Ve finále pak jediným gólem rozhodl o vítězství nad Indií a tím i o zisku zlatých olympijských medailí pro svůj tým.\n\n"}
{"id": "393610", "url": "https://cs.wikipedia.org/wiki?curid=393610", "title": "Ut unum sint", "text": "Ut unum sint\n\nUt unum sint (latinsky: 'Aby jedno byli') je encyklika Jana Pavla II. ze dne 25. května 1995 deklarující snahu katolické církve o jednotu křesťanů (ekumenismus). Papež upozorňuje na nutnost a naléhavost sjednocení všech křesťanů. Zamýšlí se nad příčinami rozdělení a následném schizmatu a hledá cesty k jeho překonání.\n\nPřed vydáním encykliky proběhlo mnoho ekumenických setkání na všech úrovních života církve, teologický dialog mezi katolickou a protestantskou částí a došlo k znovuobjevením společných svědků víry, která potvrdily a prohloubily společenství s dalšími křesťany, společenství, které do jisté míry sice existuje, ale ne v plnosti. Římskokatolická církev nepovažuje jiné (nekatolické) křesťany za vzdálené nebo dokonce cizince, ale vidí v nich své bratry a sestry. Výraz „odloučení bratři“ je nahrazován slovy „další křesťané“ nebo „jiní pokřtění“. Papež ovšem trvá na jisté výlučnosti katolické církve a na trvalé a nezměnitelné hodnotě dogmat. Papežská služba je nejkontroverznějším tématem ekumenického dialogu a encyklika jí věnuje zvýšenou pozornost, vybízí k hledání způsobu vykonávání primátu, který by byl přijatelný pro všechny křesťany.\n\n"}
{"id": "393614", "url": "https://cs.wikipedia.org/wiki?curid=393614", "title": "Základní deska", "text": "Základní deska\n\nZákladní deska (anglicky mainboard či motherboard) představuje základní hardware většiny počítačů. Hlavním účelem základní desky je propojit jednotlivé součástky počítače do fungujícího celku a rozdělí jim elektrické napájení, které základní desce poskytne zdroj. Postupem času se funkce základní desky rozšiřovala v tom, že sama začínala obsahovat některé součástky počítače, které se do ní dříve musely zapojovat zvlášť.\n\nTypická základní deska umožňuje zapojení procesoru a operační paměti. Další komponenty (např. grafické karty, zvukové karty, pevné disky, mechaniky) se připojují pomocí rozšiřujících slotů nebo kabelů, které se zastrkávají do příslušných konektorů. Na základní desce je dále umístěna energeticky nezávislá paměť Flash, ve které je uložen systém BIOS, který slouží k oživení počítače hned po spuštění.\n\nNejdůležitější integrované obvody jsou zabudovány v čipové sadě (anglicky chip set). Fyzicky může jít buď jenom o jeden čip, nebo dva (v tom případě se označují jako northbridge a southbridge). Čipová sada rozhoduje, jaký procesor a operační paměť je možné k základní desce připojit.\n\nRozšiřující sloty umožňují připojit k počítači další zařízení. Postupem času se vyvinul velký počet druhů. Odlišují se zejména přenosovými rychlostmi a schopnostmi napájet připojená zařízení.\n\nZákladní deska nabízí elektrické přípojky, kterými komunikuje s ostatními komponenty systému.\nTypický stolní počítač má mikroprocesor, hlavní paměť a další důležité komponenty připojené k základní desce. Další komponenty, jako jsou externí úložiště, regulátory pro zobrazení videa a zvuku, a periferní zařízení mohou být připojeny k základní desce jako zásuvné karty nebo pomocí kabelů. U moderních počítačů je stále běžnější začlenit některé z těchto periferií do desky samotné. Důležitou součástí základní desky je čipová sada podporující mikroprocesory, které poskytují podporu rozhraní mezi CPU s různými sběrnicemi a externími komponenty. Tato čipová sada určuje do jisté míry vlastnosti a schopnosti základní desky.\nDo moderních základních desek patří:\n\n\nZákladní desky jsou obvykle chlazené vzduchem pomocí chladičů, často namontovaných na větší čipy, jako je Northbridge, v moderních základních deskách. Nedostatečným nebo nesprávným chlazením (K nesprávnému chlazení může často dojít pokud je na základní desce naneseno velké množství prachu, které se tam dostane pomocí ventilace) může dojít k poškození vnitřních součástí počítače, nebo způsobit jeho pád. Pasivní chlazení nebo ventilátor, který je namontován na napájení je dostačující pro mnohé stolní počítače do roku 1990. Novější desky mají integrovaná teplotní čidla pro detekci teploty základní desky a CPU a také kontrolovatelné konektory ventilátoru, které BIOS nebo operační systém může používat pro regulaci otáček ventilátoru. Některé počítače (které mají velmi výkonné mikroprocesory, velké množství paměti RAM a vysoce výkonné grafické karty) používají systém chlazení vodou, na rozdíl od běžných uživatelů. Základní desky používají elektrolytické kondenzátory pro filtraci stejnosměrného proudu. Nedostatečné chlazení a zvýšení teploty zhoršuje funkčnost základní desky.\n\nCPU (centrální procesorová jednotka) zásuvka nebo slot je elektrická součástka, která se váže k desce plošnými spoji. Jedná se o speciální typ integrovaného obvodu zásuvky určené pro velmi vysoký počet kontaktů. Socket CPU poskytuje mnoho funkcí, včetně fyzické struktury na podporu procesoru, podpory pro chladič. Nejdůležitější je, že tvoří elektrické rozhraní jak s CPU tak i s plošnými spoji na desce. Zásuvky CPU lze nejčastěji nalézt ve většině stolních a serverových počítačů. Typ zásuvky musí podporovat chipset a CPU.\n\nBěžně používané konektory je možné dělit na:\n\n\nExistuje několik typů, např.:\n\n\n"}
{"id": "393621", "url": "https://cs.wikipedia.org/wiki?curid=393621", "title": "Vladimír Kiseljov", "text": "Vladimír Kiseljov\n\nVladimír Kiseljov (* 27. února 1984 Boskovice) je český interdisciplinární tvůrce v oborech malby a nástěnné malby, performance, scénograf, režisér. Vytvořil a pojmenoval vlastní komplexní výtvarný směr zvaný SYNESTETISMUS, ve kterém tvoří. Žije a tvoří v Praze.\n\nObrazy Vladimíra Kiseljova vyjadřují jeho komplexní synestetické vnímání světa - autor vnímá hudbu a všechny vjemy barevně a svými obrazy tedy vzácně propojuje všechny smysly diváka - barvy, filosofický význam, hudbu, pohyb, prostor a čas. Jeho tvorba je každodenně velmi hluboce promýšlená a prožitá autentická přímá vnitřní cesta, přetvořená do uměleckého díla, které je silné a vyzařuje pozitivní energii - a jeho vhled do mechanizmů světa. Autor vždy na vernisáži komunikuje s publikem, poskytuje výklad svých obrazů, čímž osvětluje poutavé příběhy a symboly, které jsou v nich obsaženy. Je také autorem duchovních výkladů a koncepcí oper – především Richarda Wagnera, Nikolaje Rimského-Korsakova a Leoše Janáčka a dalších. \n\nInscenoval kompletní Slavnostní zasvěcovací mystérium Richarda Wagnera „Parsifal“ jako pohybové divadlo na nahrávku s videoprojekcemi v brněnské Redutě v roce 2008.\nJeho díla vznikají v úzkém propojení hudby, barvy a pohybu Ducha v prostoru. Zachycuje svým dílem proud energie, který pramení z jeho osobního pochopení a prožití hudby a různých mytologií, pohádek a symboliky. Snaží se svým dílem pozitivně působit na společnost a vnášet energické duchovní impulzy do všedního života svého okolí. Proto realizuje často díla ve veřejném prostoru, ať už jako nástěnnou malbu, performance nebo výstavu maleb.\n\nAbsolvent SŠUŘ Brno a JAMU Brno, realizoval více než 90 svých samostatných výstav obrazů (mj. Galerie kritiků v Praze, Mezinárodní výstava současného výtvarného umění Florence Biennale 2009 a 2014, v Lipsku 2011, v Zadaru v Chorvatsku 2012, v roce 2013 v Berlíně, Bayreuthu, Edinburghu ve Skotsku, Vídni, Kodani, Linzi, Mnichově aj.) a 9 realizací velkých nástěnných maleb, malovaných naživo před publikem s hudbou jako performance (mj. největší nástěnná malba v ČR v podchodu vlakového nádraží v Tišnově (plocha 600m2 - 2015), na FF MU Brno, Orlí 1 Brno, Galerie Kritiků Praha, Vila Settemerli Florencie, aj.). Maluje obrazy inspirované výrazně klasickou hudbou (R. Wagner, L. Janáček, N. Rimský-Korsakov, L. Beethoven, A. Bruckner, T. Tallis, J. S. Bach aj.) Organizuje a vede už po workshopy – Arteterapie - malování s hudbou a archetypy, (také s Tancem v 5 rytmech s Raducou Vojáčkovou) - v Brně i Praze (KJM Brno, Janáčkovo divadlo, Knihovna Vyškov, Praha aj.) a maluje od roku 2010 obrazy naživo na koncertech cyklu staré hudby „Hudební lahůdky“ v Brně (Katedrála Petra a Pavla aj.) a Praze, při které spolupracoval s vynikajícími hudebníky jako Zsuzsi Tóth, Raphaël Collignon a Nathalie Houtman, Christian Gutiérrez, Lauren Armishaw, Sarrah L. Ridy, Barbora Sojková, Hana Blažíková, Jan Čižmář, Petr Kolař a Michael Bártek. Od roku 2013 také spolupracuje s Filharmonií Brno a od roku 2014 s Plzeňskou Filharmonií. Dvakrát také vystavoval své malby ve Wannieck Gallery (Richard Adam Gallery) v Brně (2013 a 2015 v Rámci Plesu jako Brno), kde zároveň realizoval svou malířskou performance. \nV roce 2015 prezentoval svou tvorbu v rámci oficiálního programu Pražského Quadriennale, největší světové výstavy scénografie. V roce 2014 dvakrát vystupoval v přímém přenosu v České Televizi se svou živou malířskou performancí na klasickou hudbu. Jednalo se o účinkování v Tečce páteční noci 10.10. a Dobrém ránu 21.11. \nV roce 2018 mu byly uděleny dvě významné ceny. Cena „Goldene W“ za uměleckou a vědeckou tvorbu na mezinárodním kongrese v Innsbrucku - a cena za interakci na mezinárodním divadelním festivale v Casablance v Maroku.\n\nRozhovor s Vladimírem Kiseljovem natočila a vysílala Česká Televize v pořadu GEJZÍR 21.4. 2016 - Muž, který maluje hudbu.\n\nV roce 2008 inscenoval jako režisér, dramaturg a scénograf Brněnskou premiéru pětihodinového Parsifala Richarda Wagnera v divadle Reduta ND Brno. Jako scénograf vytvořil mj. Inscenaci opery Josepha Haydna Svět na měsíci, Tartuffa J. B. Moliéra, několik svých samostatných výtvarných scénických performancí s hudbou - mj. na hudbu 4. věty 9. Symfonie A. Brucknera aj. V roce 2013 inscenoval jako režisér, scénograf, autor kostýmů, projekcí a choreografie velmi úspěšnou světovou premiéru muzikálu „Píseň písní“ Petra Jiříčka ve Smetanově domě v Litomyšli. Je presidentem Sdružení Richarda Wagnera v Brně o.s., absolvoval stipendia na Wagnerovských Bayreuther Festspiele (2004 a 2010) a na Kunstuniverstaet Graz (2006/2007), reprezentoval Brno na mezinárodních odborných Wagnerovských kongresech v Drážďanech (2009) a ve Stralsundu (2010), Wroclavi (2011), Praze (2012)), Lipsku (2013),  Grazu (2014) a Dessau (2015).\n\n5.12. 2013 měla v Besedním domě v Brně křest jeho kniha „Mysteria Richarda Wagnera v obrazech“ s 31 barevnými reprodukcemi maleb Vladimíra Kiseljova. Kiseljov je také autorem textu této knihy s výkladem Wagnerových děl z hlediska duchovního, symboliky, mytologie, Tarotu - a také jeho spojitostem s buddhismem, křesťanstvím, zednářstvím aj. Kniha vychází a je k dostání v nakladatelství Magda Pavla Pražáka v Brně. V roce 2013 napsal  libretto nové opery \"Bábel\" pro skladatelku Zuzanu Michlerovou, která bude mít roce premiéru v Mnichově, napsaná v rámci 25. výročí partnerství s městem Brnem. V inscenaci dělá také režii, scénu, kostýmy a projekce. V roce 2014 vyšla kniha Martina Fryče „Současné umění očima Martina Fryče“, ve které je reprezentativně textem i fotografiemi maleb zastoupena i jeho tvorba. \nV červnu roku 2019 vyšla jeho další kniha - \"Mystéria vepsaná ve tvářích\" s jeho malbami jeho oblíbených skladatelů, básníků a filosofů. Publikace měla křest na přednášce v Městské knihovně Praha 20.6. 2019.\n\n"}
{"id": "393625", "url": "https://cs.wikipedia.org/wiki?curid=393625", "title": "Abdul Hamid", "text": "Abdul Hamid\n\nAbdul Hamid (* 7. ledna 1927 Buno, Sindh, Pákistán – 12. července 2019) byl pákistánský pozemní hokejista, člen vítězného týmu z olympiády v Římě v roce 1960, stříbrného týmu z olympiády v Melbourne v roce 1956 a čtvrtých týmů z olympiády v Londýně 1948 a Helsinkách 1952. Do střelecké listiny se na těchto turnajích zapsal celkem patnáctkrát.\n\n"}
{"id": "393626", "url": "https://cs.wikipedia.org/wiki?curid=393626", "title": "Kaori Činen", "text": "Kaori Činen\n\nKaori Činen (: 知念 かおり, \"Činen Kaori\", narozena 28. července 1974, Okinawa) je profesionální hráčka go.\n\nKaori Činen se stala profesionální hráčkou v roce 1993. O čtyři roky později dosáhla 4. danu. V roce 1997 se provdala za profesionálního hráče Jó Kagena (楊 嘉源). Na svém kontě má ženský rekord v nejdelším držení titulu Kisei, který držela šest let.\n\n\n"}
{"id": "393650", "url": "https://cs.wikipedia.org/wiki?curid=393650", "title": "Sound Loaded", "text": "Sound Loaded\n\nSound Loaded je šesté studiové album zpěváka Ricky Martina, které vyšlo 26. prosince 2000 u Sony BMG International. Celosvětově se prodalo přes 7 000 000 kopií.\n\n\n"}
{"id": "393653", "url": "https://cs.wikipedia.org/wiki?curid=393653", "title": "Öffag C.II", "text": "Öffag C.II\n\nOeffag C.II byl rakousko-uherský dvoumístný průzkumný dvojplošník, který byl užívaný v době první světové války. Letoun se na rozdíl od svého předchůdce, kterým byl Öffag C.I, těšil dobré pověsti v leteckých jednotkách. Letci dokonce tvrdili, že byl lepší, než stroj Hansa-Brandenburg C.I.\n\nZakázka společnosti Oeffag s Luftfahrtruppen na dodání 32 strojů C.II byla uzavřena v únoru 1916. Letouny sériových čísel 52.01-52.32 měly pohánět stojaté šestiválce Austro-Daimler AD 6/17 o výkonu 118 kW chlazené kapalinou. První tři prototypy 52.01-52.03 byly dokončeny v březnu. Během testů u leteckého arzenálu byly na prvních třech strojích provedeny technické změny. Letoun 52.02 například obdržel zvýšené střeliště pozorovatele, ladila se tuhost řízení a systém chlazení motoru. U jiného prototypu se zkoušelo výškové kormidlo bez rohového vyvážení. Standardní výzbrojí sériových strojů byl pevný nesynchronizovaný kulomet Schwarzlose M 7/12 ráže 8 mm, instalovaný ve snímatelném pouzdře nad baldachýnem křídla střílející nad okruhem dvoulisté vrtule, který ovládal pilot. Pozorovatel v zadním prostoru obsluhoval pohyblivou zbraň stejného typu uchycenou na oběžném kruhu.\n\nJiž v prosinci 1916 objednalo rakousko-uherské letectvo u výrobce dalších 32 exemplářů, které měly vykazovat provozní zlepšení. Tyto C.II se značily jako série 52.5 (52.50-52.81). Předepsané nové pohonné jednotky AD 6 série 18 o výkonu 136 kW obdrželo jen několik prvních kusů, ostatní byly dokončovány s původními motory. \n\nOd podzimu 1916 byly C.II série 52 předávány obvykle po třech kusech jednotkám Flik č. 3, 5, 13, 14, 18, 20, 22, 25, 27 a 30 na ruské frontě na doplnění stavů a náhrada starších typů Aviatik B.II a B.III.\n\nLetouny Oeffag C.II série 52.5 přebíraly v roce 1917 jednotky Flik č. 5, 11, 13, 18, 22 a 26 opět na ruské frontě, 31, 36 a 44 na rumunské frontě a 6 v Albánii.\n\nUž na začátku léta 1917 byly stroje Oeffag C.II obou sérií stahovány do zázemí. U výrobce byly následně přebudovány na cvičné letouny s dvojím řízením a zařazovány ke školním jednotkám mimo bojovou oblast. V srpnu 1918 tak u bojových jednotek sloužilo pouze 6 kusů C.II.\n\nPo válce stroje sloužily i v československém vojenském letectvu a polském letectvu. \n\nÚdaje platí pro sérii 52\n\n\n"}
{"id": "393658", "url": "https://cs.wikipedia.org/wiki?curid=393658", "title": "Mistrovství světa v ledním hokeji žen do 18 let 2009", "text": "Mistrovství světa v ledním hokeji žen do 18 let 2009\n\nMistrovství světa v ledním hokeji žen do 18 let 2009 se konalo od 5. do 10. ledna 2009 v německém městě Füssen. Zlaté medaile obhájil výběr USA, který ve finále porazil Kanadu 3:2 v prodloužení.\n\n8 účastníků turnaje bylo rozděleno do dvou skupin, kde se střetli systémem každý s každým. První dva týmy z každé skupiny postoupily do playoff. Týmy na třetích a čtvrtých místech sehrály vyřazovací zápasy o umístění. Tým, který skončil na posledním místě sestoupil.\n\n\n\n sestoupilo do 1. divize na Mistrovství světa v ledním hokeji žen do 18 let 2010.\n\nTurnaj 1.divize se odehrál ve francouzském městě Chambéry od 28. prosince 2008 do 2. ledna 2009\n\n"}
{"id": "393664", "url": "https://cs.wikipedia.org/wiki?curid=393664", "title": "Aviatik C.I", "text": "Aviatik C.I\n\nAviatik C.I byl německý průzkumný dvojplošník užívaný v první světové válce. Do provozu byl přijat v roce 1915. \n\n\n"}
{"id": "393668", "url": "https://cs.wikipedia.org/wiki?curid=393668", "title": "Tetřívek kanadský", "text": "Tetřívek kanadský\n\nTetřívek kanadský (\"Falcipennis canadensis\") je středně velký pták z čeledi tetřevovitých. Žije v Severní Americe na Aljašce a v Kanadě. Živí především pupeny borovic a smrků. Vůči člověku se chová důvěřivě, není příliš plachý. Na Sibiři a ostrově Sachalinu žije jeho blízký příbuzný \"tetřívek sibiřský\" (\"Falcipennis falcipennis\") nebo (\"Dendragapus falcipennis\") s obdobným způsobem života.\n\n\n"}
{"id": "393675", "url": "https://cs.wikipedia.org/wiki?curid=393675", "title": "DFW B.I", "text": "DFW B.I\n\nDFW B.I bylo jedním z prvních německých letadel, které byly užívány k vojenským účelům v první světové válce. Jednalo se o nevyzbrojený víceúčelový letoun, který byl používán k pozorovacím a cvičným účelům. \n\n\n"}
{"id": "393676", "url": "https://cs.wikipedia.org/wiki?curid=393676", "title": "Daxiatitan", "text": "Daxiatitan\n\nDaxiatitan byl rodem velkého sauropodního dinosaura, žijícího v období spodní křídy na území dnešní severozápadní Číny (provincie Kan-su). \n\nNález sestává z fosilních krčních obratlů a stehenní kosti. Celková délka tohoto sauropoda je odhadována asi na 23 až 30 metrů, hmotnost zhruba na 20 tun. Jak ale uvádí Gregory S. Paul, přesnější rozměry tohoto sauropoda nelze kvůli fragmentární povaze jeho fosilního záznamu odhadnout.\n\nNa základě průměru dochované pravé stehenní kosti (57 cm) byla v lednu 2020 hmotnost tohoto sauropoda odhadnuta na 30 až 40 tun.\n\n\"Daxiatitan\" byl zřejmě titanosauriformem z kladu Somphospondyli. Mezi jeho blízké příbuzné mohly patřit rody \"Euhelopus\" z Číny a \"Tambatitanis\" ze současného Japonska.\n\n\n"}
{"id": "393680", "url": "https://cs.wikipedia.org/wiki?curid=393680", "title": "Jules Perrot", "text": "Jules Perrot\n\nJules-Joseph Perrot (18. srpna 1810 v Lyonu – 29. srpna 1892 v Paramé) byl tanečníkem, choreografem a později se stal baletním mistrem Carského baletu v Petrohradě. Vytvořil několik z nejznámějších baletů 19. století včetně baletů Pas de Quatre, Esmeralda, Ondina a společně s Jeanem Corallim Giselle.\n\nPerrot často tančil s velkou romantickou tanečnicí Marií Taglioni, ale jejich partnerství netrvalo velmi dlouho. Ze strachu, že by ji zastínil, ho nakonec jako tanečního partnera odmítla.\n\nV roce 1835 opustil angažmá v Pařížské opeře, a vydal se na turné po evropských centrech tance, jako byl třeba Londýn, Milano, Vídeň a Neapol, kde potkal a všiml si talentu Carlotty Grisi. Trénoval ji a představil ji světu jako další výbornou tanečnici v roce 1836 v představení v Londýně, kde s ní vystoupil jako její taneční partner. V tom samém roce začal Perrot experimentovat s uměním choreografie.\n\nPo svém úspěchu, ke kterému přispěla jeho choreografie baletu Giselle, Perrot vytvořil další choreografii – Alma neboli dívka ohně (premiéra roku 1842 v Londýně), tentokrát pro Fanny Cerrito, která byla oceněna dalším úspěchem. Dalších šest let vytvářel choreografie v londýnském divadle Jejího Veličenstva – Ondina (1843), Esmeralda (1844), Pařížský soud (1846), a slavný Pas de Quatre, jehož premiéra byla 12. července. U tohoto kousku se nejen potýkal s těžkým úkolem přesvědčit všechny baleríny, aby společně vystoupily na jevišti, ale zároveň vytvořil mistrovské choreografické dílo. Téměř každý balet, který Perrot vytvořil, byl na hudbu Cesara Pugniho.\n\nPosléze byl Perrot angažován v Carském divadle v Petrohradě jako tanečník, a později byl ustanoven baletním mistrem. Zde vydržel až do roku 1858 a v tomto období se oženil s Capitoline Samovskajou, žačkou baletní školy při Carském divadle, se kterou měl dvě děti. Jakmile si přestal být jistý, zdali by měl zůstat v Rusku či vrátit se do Paříže, podivná náhoda v jeho bytě rozhodla za něj. Bez žádné zjevné příčiny spadlo ze zdi velké zrcadlo a roztříštilo se na mnoho malých kousků. To ho utvrdilo v rozhodnutí, aby se vrátil se do Paříže na odpočinek, kde do konce svého života vedl soukromé baletní hodiny.\n29. srpna 1892 zemřel na dovolené v Paramé.\n"}
{"id": "393712", "url": "https://cs.wikipedia.org/wiki?curid=393712", "title": "Farman F.60 Goliath", "text": "Farman F.60 Goliath\n\nFarman F.60 Goliath \"(česky: Goliáš)\" bylo francouzské dvoumotorové letadlo, vyprojektované v posledním roce první světové války. Původně se jednalo o těžký bombardér, který byl schopen nést 1000 kg bomb. V době jeho počátečního testování však válka skončila, tak přišel nápad s jeho přebudováním na dopravní letadlo pro 14 cestujících nebo pro náklad.\n\nV Československu byl po válce užíván jako civilní osobní i jako vojenský transportní letoun.\n\nV létě roku 1918 započala francouzská společnost Avions Henri et Maurice Farman se stavbou bombardovacího letounu FF.60, který byl však dokončen jako pohodlný dopravní velkoletoun. Celodřevěný dvouplošník s pevným záďovým podvozkem poháněly dva hvězdicové, vzduchem chlazené devítiválcové motory Salmson Z-9 o výkonu po 169 kW. Prototyp pojmenovaný Goliath byl dohotoven ještě před koncem roku 1918 a již 8. února 1919 s ním poručík Lucien Bossoutrot přeletěl s jedenácti důstojníky na palubě z Toussus-le-Noble u Paříže do Kenley u Londýna.\n1. dubna 1919 Bossoutrot vzlétl se čtyřmi cestujícími do výšky 6300 m, 3. dubna se 14 cestujícími do 6200 m a 5. května dokonce s 25 osobami vystoupal do hladiny 5100 m. Tyto na tehdejší dobu pozoruhodné výkony registrovala FAI ihned jako rekordy. V srpnu téhož roku s letounem provedl dálkový přelet bez mezipřistání z Paříže do Casablanky. Trať dlouhou 2050 km urazil za 18 h 23 min.\n\n20. března 1920 nasadila letecká společnost Compagnie des Grands Express Aériens stroj (celkově vlastnila 12 Goliathů) Farman F.60 Goliath (imatrikulace F-GEAB) na linku Paříž-Londýn následovaná dopravcem Compagnie de Messageries Aériennes (16 letounů).\nFarmanova firma Société Générale de Transports Aériens (18 letounů) s Goliathy od července 1920 létala mezi Paříží a Bruselem, o rok později tuto trať prodloužila do Amsterodamu a Berlína.\nBelgická dopravní společnost SNETA zakoupila šest letounů s řadovými motory Maybach Mb-IV po 199 kW, stroje používal rovněž rumunský LARES.\n\nSériové dopravní stroje létaly především s pohonnými jednotkami Salmson CM-9 po 191 kW se čtyřmi sedadly první třídy v předním vyhlídkovém salonku a osmi v zadním.\n\nNa III. mezinárodní letecké výstavě v Praze v roce 1924 zakoupilo Ministerstvo veřejných prací jeden letoun Farman F.62 Goliath (L-BALF, později OK-ALF), který byl předán do užívání ČSA. Tento původní francouzský stroj byl do rejstříku Československých státních aerolinií zapsán 26. srpna 1924, vymazán pak byl 24. dubna 1931. \nTovárny Avia a Letov v roce 1925 obdržely zakázku na licenční stavbu čtyř kusů v každé z nich. \nPrvní vyrobený letoun z Avie (L-BAGA, po změně poznávacích značek v roce 1930 OK-AGA) byl nejprve dodán ČLS (Československá letecká společnost), od 24. srpna 1927 do 29. prosince 1932 stroj provozovaly ČSA, pak předán MNO. Druhý (L-BAGB) a čtvrtý (L-BAGD) Avií vyrobený stroj převzalo Ministerstvo národní obrany pro výcvik navigátorů. Letoun s výrobním číslem 3 (L-BAGC, OK-AGC) nejprve také převzalo MNO, od 22. června 1928 do 29. prosince 1932 sloužil u ČSA, poté byl opět předán MNO.\nVšechny čtyři vyprodukované stroje z továrny Letov převzaly ČSA, první (L-BAGE, OK-AGE) 31. srpna 1927. Druhý letoun (L-BAGF, OK-AGF) byl předán v dubnu 1928, výrobní číslo 3 (L-BAGG) pak následovalo 22. června stejného roku. Všechny tři stroje byly 29. prosince 1932 předány vojenské správě. Všechny doposud uvedené stroje vyrobené v ČSR byly poháněny řadovými, dvanáctiválcovými motory Lorraine Dietrich 12Cc o výkonu po 330 kW, které stavěla v licenci firma Laurin & Klement v Mladé Boleslavi. Čtvrtý a poslední Goliáš z Letova (L-BAGH, OK-AGH) měl nainstalované hvězdicové devítiválcové pohonné jednotky Walter Jupiter IV chlazené vzduchem o výkonu 309 kW a změnil se tak na standard F.63. Od 6. června 1929 do 19. prosince 1932 sloužil u ČSA, pak byl rovněž předán MNO.\nStroje nalétaly u ČSA v plném provozu v období let 1928 až 1930 134 204 km. \n\n\n\nFrancie, Kolumbie, Belgie, Československo, Itálie, Japonsko, Polsko, Sovětský svaz, Peru\n\n\n"}
{"id": "393713", "url": "https://cs.wikipedia.org/wiki?curid=393713", "title": "Volkswagen Eos", "text": "Volkswagen Eos\n\nVolkswagen Eos je dvoudveřové kupé-kabrio. Od roku 2006 ho vyrábí německá automobilka Volkswagen. Model Eos je nástupcem Golfu III Cabrio, který se vyráběl na základě třetí generace Golfu (i když v letech 1997-2002 VW upravil vzhled po vzoru 4. generace Golfu, stále měl tento Golf cabrio základ v 3. generaci). Je ovšem pravda, že sám Volkswagen popírá, že Eos je nástupcem Golfu cabrio, ale říká, že Eos vyplňuje mezeru mezi Golfem a Passatem. Poprvé se vůz představil na autosalonu ve Frankfurtu v roce 2005.\n\nJméno Eos pochází z řecké mytologie. Eos byla bohyní rána a začínajícího dne.\n\nEos technicky vychází z modelu Golf a některé prvky přebírá z modelu Passat. Na rozdíl od konkurentů nabízí i posuvné střešní okno. Celý koncept střechy nese označení CSC (Coupe - Scheibe - Cabrio, Scheibe znamená zmíněné střešní okno). Střecha je z pěti dílů. Skládání trvá okolo 25 sekund. Výroba probíhá v Portugalské Palmele.\n\nZavazadlový prostor má objem 380 litrů (205 pokud je v něm složená střecha). Délka vozu je 4,41 metru a šířka 1,79 metru. Interiér je čtyřmístný. Kola jsou šestnáctipalcová, se sportovním motorem V6 se dodávají o palec větší. Součástí výbavy je ESP, Klimatizace V6 Climatronic, mlhovky, elektrické ovládání oken a 4 airbagy. V případě nehody se aktivuje bezpečnostní rám během čtvrt sekundy.\n\n\n"}
{"id": "393717", "url": "https://cs.wikipedia.org/wiki?curid=393717", "title": "Robert Maillart", "text": "Robert Maillart\n\nRobert Maillart (6. února 1872, Bern – 5. dubna 1940, Ženeva) byl švýcarský stavební inženýr a podnikatel. Na začátku 20. století postavil s využitím železobetonu jako nového stavebního materiálu mnoho obloukových betonových mostů a širokorozponových bezprůvlakových hřibových stropů, které nadále udávaly směr ve vývoji inženýrských konstrukcí.\n\nRobert Maillart v rodném městě studoval na gymnáziu, studium úspěšně ukončil v roce 1889. Poté přešel do Curychu, kde se věnoval stavebnímu inženýrství na zdejší Polytechnice, dnešní ETH Zürich, jejíž diplom obdržel v roce 1894.\n\nPrvní zaměstnání získal v inženýrské kanceláři \"Pümpin & Herzog\" v Bernu, v letech 1897 až 1899 pracoval na stavebním úřadě v Curychu. Od roku 1899 do 1902 byl zaměstnancem projektantské kanceláře \"Froté & Westermann\", specializované na železobetonové konstrukce. Firma mimo jiné projektovala most přes řeku Inn v Zuoz, postaven byl v roce 1901. \n\nV roce 1902 založil Maillart s partnery stavební firmu \"Maillart & Cie\". Ta mimo jiné postavila Tavanaský most přes řeku Rýn s unikátní konstrukcí, která získala uznání odborné veřejnosti. Most se však v roce 1927 následkem sesuvu hornin zřítil. \n\nMaillart vyvinul bezprůvlakový hřibový strop, který si nechal v roce 1908 patentovat. Díky tomu získal mnoho zákazek na skladovací a průmyslové objekty ve Švýcarsku i celé Evropě a Rusku. V době vypuknutí první světové války byl Maillart i s rodinou pracovně Rize. Jeho žena zde v roce 1916. Vrátit zpět do Švýcarska se však mohl až po skončení války koncem roku 1918 jako uprchlík, jeho stavební firma už v té době neexistovala.\n\nMaillart, který byl v té době téměř bez finančních prostředků, založil začátkem následujícího roku vlastní projektantskou kancelář, která je činná pod tímto jménem až do současnosti. Po těžkých začátcích začal od roku 1925 opět navrhovat mosty ve Švýcarsku, což firmě umožnilo založení poboček v Bernu a Curychu.\n\nMaillartovy mosty, jako nejvýraznější odkaz jeho projektantského díla, se vyznačují vynikajícím architektonickým ztvárněním, zřetelně respektující okolní přírodní prostředí a jsou charakteristické důrazným zohledněním a optimálním využitím železobetonových nosných elementů. Tyto mosty byly mimo jiného navrhovány tak, aby byla podpůrná konstrukce jejich oblouku během výstavby co nejlehčí. Mezi Maillartovými technicky a esteticky skvostnými mosty se nejslavnějším stal 90 metrů dlouhý obloukový most Salginatobel v Schiers u Graubündenu z roku 1930. Ten byl později americkým svazem inženýrů vyhlášen „Světovým monumentem“.\n\nV roku 1937 se Robert Maillart stal čestným členem „Royal Institute of British Architects“. \n\n\"Pouze výběr:\"\n\n\n"}
{"id": "393719", "url": "https://cs.wikipedia.org/wiki?curid=393719", "title": "Albatros B.II", "text": "Albatros B.II\n\nAlbatros B.II byl německý průzkumný dvojplošník, používaný v první světové válce. Konstrukčně vycházel ze stroje Albatros B.I, ovšem měl značně lepší parametry. Letoun byl poprvé zalétán v srpnu 1914, dva měsíce na to byla zahájena sériová výroba. Stroj, který byl původně bez výzbroje, byl užíván jako pozorovací, ovšem později byl z fronty stažen a užíván ke cvičným účelům. \n\n35 letounů Albatros B.II bylo zakoupeno pro československé prvorepublikové letectvo k výcvikovým účelům. Dva německé letouny byly v roce 1919 zajaty Lotyši a zařazeny do jejich letectva.\n\n\n"}
{"id": "393723", "url": "https://cs.wikipedia.org/wiki?curid=393723", "title": "Milice Víry Ježíše Krista", "text": "Milice Víry Ježíše Krista\n\nMilice Víry Ježíše Krista nebo Řád svaté víry Ježíše Krista (latinsky \"Militia Jesu Christi\") byl rytířský řád založený v Languedoku r. 1221 sv. Dominikem, Simonem z Montfortu a Folquetem de Marselha, biskupem z Toulouse. Podobného názvu užíval i Řád Svatého Spasitele z Monrealu, zvaný též \"Milicia de Cristo\" a Milice Ježíše Krista (italsky \"Milizia di Gesù Cristo\"), založený roku 1233 v Lombardii.\n\nV roce 1221 papež Honorius III. povolil vznik řádu po vzoru templářů, přičemž dozor nad vznikem řádu svěřil svému legátu Konrádovi z Urachu. Řád byl speciálně určen k podpoře Amauryho z Montfortu, jeho dědiců a jeho majetku a k boji proti Albigenským. Původně měl být spíše kajícníckým bratrstvem, ale okolnosti vrcholící křížové výpravy proti katarům jej proměnily v rytířský řád, který bojoval proti heretikům.\n\nPrvním velmistrem byl Pierre Savary, který se označoval jako \"pokorný a chudý mistr milice řádu víry Ježíše Krista\". Navzdory papežskému schválení se jeví, že legát Konrád z Urachu hodlal řád rozpustit, protože nařídil, aby všechny dary dané řádu byly vráceny dárcům.\n\nTvrdilo se, že dopis papeže Řehoře IX. z r. 1231, nařizující spojení Milice s Řádem svatojakubských rytířů, se týkal tohoto řádu, nicméně Alan Forey prokázal, že se dopis týkal Řádu víry a míru. Taktéž nebylo prokázáno spojení s lombardským řádem Milice Ježíše Krista. Rovněž zde není žádné přímé spojení s moderní organizací \"Militia Jesu Christi\". \n\nMilice byla pod silným vlivem dominikánského řádu, jak o tom svědčí bulla Řehoře IX. z r. 1235, která řád svěřila do péče Jordana Saského, druhého generála dominikánů. Tentýž rok papež nařídil milici nošení černobílého hábitu, inspirovaného dominikánským.\n\nDle Raymonda z Capuy byla Milice sloučena s dominikánským Řádem pokání (\"Ordo de Poenitentia Sancti Dominici\") a vznikl tak \"třetí\" řád dominikánů; k tomuto sloučení mělo dojít v průběhu 14. století.\n\n\n"}
{"id": "393728", "url": "https://cs.wikipedia.org/wiki?curid=393728", "title": "Italská demokratická socialistická strana", "text": "Italská demokratická socialistická strana\n\nItalská demokratická socialistická strana, italsky Partito Socialista Democratico Italiano (PSDI) je italská sociálně demokratická strana vzniklá v lednu 1947. Původní název strany zněl Partito Socialista dei Lavoratori Italiani (PSLI).\n\nK vůdcům strany patřil Giuseppe Saragat, který byl v rozmezí let 1964 až 1971 prezidentem Itálie.\n\nAž do roku 1994 PSDI samostatně získávala parlamentní zastoupení, nicméně dnes představuje marginální politický subjekt.\n\nStrana vznikla oddělením od Italské socialistické strany, která v období po druhé světové válce úzce spolupracovala s komunisty a v parlamentních volbách 1948 s nimi dokonce postavila společnou kandidátku (tzv. Lidovou demokratickou frontu). Giuseppe Saragat a skupina kolem něj nicméně prosazovala sociálně demokratickou orientaci italské demokratické levice. V roce 1948 získala PSLI přes 7 % hlasů, přičemž silné pozice získala na severu Itálie (přes 13 % hlasů).\n\nSociální demokraté, politicky představující levý střed, sehráli důležitou roli v napjaté situaci po roce 1948 a stali se součástí vlády spolu s křesťanskými demokraty, liberály a republikány.\n\nNa začátku šedesátých let sehrála PSDI nelehký úkol \"prostředníka\" při jednáních mezi křesťanskými demokraty a Socialistickou stranou. Jejich úspěch vedl i k těsnému přimknutí mezi socialisty a sociálními demokraty. Jejich společná kandidátka získala v roce 1968 14,5 % hlasů ve volbách do sněmovny a 15,2 % hlasů ve volbách do senátu.\n\nSociální demokraté také opakovaně získali mandáty v evropském parlamentu (nejvíce 4 v roce 1979).\n\nPo výrazných změnách v italském politickém uspořádání v první polovině 90. let PSDI ztratila pozici ustálené politické strany. Hledání nové orientace vedlo k odchodu frakcí i bývalých předních představitelů.\n\nOd roku 1996 nepostavila celorepublikově samostatnou kandidátku, její zástupci se ale objevili na listinách Demokratické strany levice (1996, 1 mandát pro PSDI) a koalice Olivovník (2006, znovu 1 mandát pro PSDI).\n\nPSDI si udržela pouze část svých pozic v lokální politice, v roce 2005 například získala v regionálních volbách v Apulii v rámci koalice s dvěma malými stranami 2,2 % hlasů a jeden mandát.\n\nPro volby v roce 2008 zamýšlela PSDI zapojení se do koalice Unie středu, kterou dále tvořily malé křesťanské strany odmítající pohlcení a marginalizaci křesťanskodemokratickho proudu jak levící, tak pravicí, nicméně svůj záměr neuskutečnila. Namísto toho vydalo vedení strany prohlášení, ve kterém vyzývalo k volbě stran stavějících se proti \"systému dvou stran\" (tj. proti pouze jedné straně na levici a na pravici). Některé lokální organizace podpořily volbu Socialistické strany nebo koalice Levice - duha. Po volbách opět navázalo vedení strany jednání s Unií středu o možném zapojení PSDI do koalice.\n\nPSDI není zastoupena ani v Socialistické internacionále, ani v žádné evropské politické straně.\n\n"}
{"id": "393734", "url": "https://cs.wikipedia.org/wiki?curid=393734", "title": "Operace Blue Jay", "text": "Operace Blue Jay\n\nOperace Blue Jay (anglicky: \"Operation Blue Jay\") byla operace armády Spojených států probíhající v letech 1951 až 1953. Jejím hlavním cílem bylo postavení letecké základny Thule (\"Thule Air Base\") na severozápadě Grónska za účelem zajištění zázemí pro bombardéry s dlouhým doletem na území severního polárního kruhu.\n\n6. června 1951 vyplula expediční výprava (120 lodí a přes 12 000 mužů) z USA a 9. července dorazila na místo určení. Jako první byla postavena letadlová ranvej, později palivové nádrže a kasárna. V roce 1952 byla základna v rámci operace Blue Jay zvětšena, aby vyhovovala novým letadlům Convair B-36.\n\n"}
{"id": "393735", "url": "https://cs.wikipedia.org/wiki?curid=393735", "title": "Sušené ovoce", "text": "Sušené ovoce\n\nSušené ovoce (bakálie) je ovoce, které bylo usušeno buď přírodní cestou nebo za použití stroje, jako je např. sušička ovoce. Mezi sušené ovoce patří rozinky, křížaly, švestky, banány, meruňky, fíky, papája, ananas, jahody, rajčata a další.\n\nSušení ovoce konzervuje, i když není k dispozici lednička, a významně prodlužuje jeho trvanlivost. Když není k dispozici ovoce čerstvé, např. není jeho sezóna, jako alternativa může sloužit ovoce sušené. Často se také přidává do směsí na moučníky a obilninovým směsím připravovaným k snídani.\n\nStejně jako ovoce čerstvé je i to sušené bohaté na vitamíny (A, B1, B2, B3, B6, kyselinu pantothenovou – vitamín B5) a minerály (vápník, železo, hořčík, fosfor, draslík, sodík, měď, mangan).\n\nProtože při dehydrataci může ovoce přijít až o 7/8 množství obsažené vody, má sušené ovoce také výraznější chuť než ovoce čerstvé. Při sušení zároveň dochází ke ztrátě vitamínu C.\n\nKomerčně upravované sušené ovoce většinou obsahuje oxid siřičitý, který může u citlivých osob vyvolat astma; na trhu však je i sušené ovoce bez oxidu siřičitého.\n\nO přesném původu sušeného ovoce nejsou konkretní historické záznamy. Nejpravděpodobněji bylo poprvé užíváno na Kavkazu, především z Arménie a Persie, kde je sušené ovoce (obzvláště meruňky) součástí kultury.\n\nSušené ovoce se může konzumovat tak jak je – samotné či smíšené, například v obilninových snídaňových směsích jako je müsli – nebo se může znovu nechat nasáknout vodu.\n"}
{"id": "393738", "url": "https://cs.wikipedia.org/wiki?curid=393738", "title": "GET-ligaen", "text": "GET-ligaen\n\nGET-ligaen je nejvyšší profesionální hokejovou ligou v Norsku. Byla založena v roce 1935.\n"}
{"id": "393740", "url": "https://cs.wikipedia.org/wiki?curid=393740", "title": "Bělehradská demonstrace (1991)", "text": "Bělehradská demonstrace (1991)\n\nV období rozpadu Jugoslávie v roce 1991 a rostoucí moci Slobodana Miloševiće se začala formovat stále silnější skupina odpůrců vedení státu. K prvnímu veřejnému protestu proti tehdejšímu vůdci Socialistické strany došlo 9. března 1991 v Bělehradu.\n\nV situaci, kdy státní televize Radiotelevizija Srbije odmítla zveřejnit stanovisko opozičního bloku, se rozhodl Vuk Drašković - opoziční předák - zorganizovat mítink na hlavním náměstí Republiky (trg Republike). Zásadním požadavkem protestujících bylo odstoupení ředitele státní televize a čtyř konkrétních redaktorů.\n\nZ terasy národního divadla, jehož budova byla zcela obklopena davy lidí, se pokoušeli lídři opozice promluvit, avšak milice se snažila shromáždění rozehnat. Později byla nasazena i vodní děla a zásah si vyžádal i oběti: na každé straně jednu - mezi demonstranty to byl Branislav Milinović a mrtvým milicionářem pak Nedeljko Kosović.\n\nV ulicích hlavního města Bělehradu se objevily i tanky Jugoslávské lidové armády. Armáda byla do ulic metropole poslána na základě rychlého jednání Předsednictva SFRJ, kde ze sedmi hlasů schválilo nasazení vojska celkem pět (slovinští a chorvatští zástupci se hlasování zdrželi). Zastaveno bylo vysílání nezávislých stanic B-92 a NTV Studio B. Slobodan Milošević promluvil v televizi a o protestujících se vyjádřil jako o \"silách chaosu a bláznovství (\"snage haosa i bezumlja\").\n\nPodle zpráv státní televize RTS se účastnilo protestu několik tisíc demonstrantů, nezávislá média informovala o padesáti tisících lidech. Demonstrace se účastnilo 40 000 lidí. Někteří protestující pokračovali ulicemi města dále za zpěvu písně Give Peace A Chance. \n\nJako odpověď na přítomnost tanků v centru Bělehradu vyšli 10. března 1991 studenti do ulic. Na Brankově mostu na ně už čekaly policejní oddíly, které nasadily slzný plyn a zmlátily několik lidí. Zoran Đinđić se pokusil vyjednávat s policií, aby zhruba pětitisícovou skupinu pustila na demonstraci k terazijské fontáně.\n\nSkupina demonstrantů následně formulovala nových 8 požadavků. Kromě odchodu ředitele a redaktorů televize žádali také rezignaci ministra policie Radmila Bogdanoviće a obnovení provozu v nezávislých médiích B92 a NTV Studio B. Podle zpráv druhé z uvedených stanic se shromáždilo nyní v ulicích města asi 20 tisíc lidí.\n\nOficiální režim reagoval 11. března 1991 shromážděním na Ušći, konaným pod názvem \"Za obranu republiky, ústavnost, svobodu a demokracii\". Dav příznivců Slobodana Miloševiće skandoval \"Slobo, slobodo\", \"Ubice, fašisti\", \"Ne damo Kosovo\", \"Ustaše, ustaše\", \"Sudite Vuku\". Promluvilo několik loajálních politiků i akademiků. Padla i ostrá slova na adresu studentů - například o chuligánech a vyřizování účtů s nimi.\n\n"}
{"id": "393741", "url": "https://cs.wikipedia.org/wiki?curid=393741", "title": "Eredivisie ijshockey", "text": "Eredivisie ijshockey\n\nEredivisie ijshockey (česky: Liga ledního hokeje) je jedinou profesionální ligou ledního hokeje organizovanou \"Nederlandse Ijshockey Bond\" (česky: Nizozozemský svaz ledního hokeje) v Nizozemí. Liga byla vytvořena v roce 1945 a pravidelně se hraje od roku 1964. Momentálně hraje ligu pět týmů (z toho jeden z Belgie). Vítězný tým ligy se stává šampioném Nizozemska a reprezentuje svou zemi v Kontinentálním poháru.\n\nNizozemská hokejová liga byla poprvé zformována po Druhé světové válce. První sezóna se hrála v letech 1945-46 za účasti tří týmů (z Amsterdamu, z Hague a Tilburgu). Od roku 1950 do roku 1964 se ale liga nehrála a byla obnovena až pro sezónu 1964-64 a pokračuje bez přerušení až dodnes. Počet týmů v lize postupem času kolísá od 3 do 10 klubů, a tak i počet ligových kol (4 - 36 kol).\n\nPočet účastníků v lize se snížil v sezóně 2014-15 na pouhých 5 po odstoupení HYS The Hague a Dordrecht Lions. Základní část hrají týmy každý s každým celkově šestkát (tři utkání doma a tři venku). Následně první čtyři kluby postupují do semifinále play-off. Semifinále i finále se hrají na čtyři vítězná utkání.\n\nSložení ligy pro rok 2014/2015.\n\nVítězové nizozemské ligy od roku 1946\n"}
{"id": "393754", "url": "https://cs.wikipedia.org/wiki?curid=393754", "title": "Poslouchej", "text": "Poslouchej\n\nPoslouchej je studiové album Rudolfa Cortése, které vyšlo v roce 1979 jako LP.\n\n\n\n"}
{"id": "393766", "url": "https://cs.wikipedia.org/wiki?curid=393766", "title": "Sesklo", "text": "Sesklo\n\nSesklo ( ) je vesnice nedaleko města Volos v Thesálii v Řecku. V 19. století zde bylo nalezeno nejstarší řecké neolitické sídliště.\n\nStejnojmenná archeologická kultura Sesklo se vyvinula v období středního neolitu mezi lety 5300 – 4400 př. n. l. Města této kultury se rozkládala na ploše asi 10 ha a měla mezi 3000 až 4000 obyvateli. Jejich střed tvořila opevněná akropolis skládající se z několika pravoúhlých domů. Uprostřed se nacházel centrální dvůr a do něj ústila pravoúhlá budova s krytým vchodem se dvěma sloupy na kratší straně, tzv. megaron. Její střechu nesly uvnitř čtyři rohové sloupy. Uprostřed mezi nimi byl umístěn krb, z něhož odcházel kouř otvorem ve střeše. Tento prvek se uplatnil i v pozdější době v mykénských palácích a vychází z něj i tradiční půdorys řeckého chrámu.\n\nDomy v osadách kultury Sesklo disponovaly několika místnostmi a byly od sebe odděleny úzkými uličkami. Stály na asi metr vysoké podezdívce z neopracovaných kamenů a jejich zdi byly tvořeny z hliněných cihel. Celé stavby pak kryla sedlová střecha. Je pravděpodobné, že stěny byly malované a byla zde také okna. Tento fakt nám dokládají nálezy modelů domů.\n\n"}
{"id": "393767", "url": "https://cs.wikipedia.org/wiki?curid=393767", "title": "Roland D.VI", "text": "Roland D.VI\n\nRoland D.VI byl německý jednomístný jednomotorový stíhací dvojplošník užívaný v první světové válce. Letoun byl vyvinutý v továrně Luft-Fahrzeug-Gesellschaft (LFG).\n\nPrvní prototyp letounu, 1000. letadlo postavené továrnou, poprvé vzlétl 13. října 1917. Stroj poháněl vodou chlazený řadový šestiválec Mercedes D.III o výkonu 118 kW, který poháněl také druhý, značně upravený prototyp. Z důvodu nedostatku těchto pohonných jednotek, s nímž měl typ označení D.VIa, byl do třetího prototypu instalován řadový šestiválec Benz Bz.IIIa, se kterým nesl označení Roland D.VIb. Výzbroj typu tvořily dva kulomety Maxim LMG08/15 ráže 7,92 mm na trupu před pilotem.\n\nOd 20. ledna do 12. února 1918 probíhala v Adlershofu soutěž o zakázku na standardní stíhací letoun pro Luftstreitkräfte, kterou firma L.F.G. obeslala mimo jiné i dvěma prototypy D.VI. Letoun byl po jejím ukončení společně se stroji Rumpler D.I a Siemens-Schuckert D.III vybrán jako záložní typ pro Fokker D.VII. V únoru 1918 všechny tři prototypy zakoupil inspektorát letectva a objednal stavbu padesátikusové série D.VIa, kterou následovala objednávka z dubna na stejný počet D.VIb. Do září roku 1918 pak bylo celkem objednáno 353 exemplářů D.VI.\n\nPrvních pět Rolandů D.VIa obdržela Jasta 35b 14. května 1918, po které následovaly útvary Jasta 23b, 32b a 33. Po několika kusech dostaly rovněž Jagdstaffeln 30 a 34b. Koncem června pak na západní frontě operovalo 55 D.VI, z toho 38 D.VIa.\n\nObě verze pak neuspěly při druhé soutěži stíhacích letadel, konané ve dnech 1. až 15. července 1918. Pouze nadporučík Hermann Göring dokázal na D.VIb s překomprimovaným motorem Benz Bz.IIIaö stoupat stejně rychle, jako Fokker D.VII a Pfalz D.XII s motory BMW.IIIa.\n\nV posledních měsících války typ sloužil i u Jasta 17, 21, 24 a 59. Spolu s rozšiřující se výrobou Fokkerů D.VII byly Rolandy stahovány ze západní fronty na méně exponovaná místa. Sloužil však i jako cvičný až do podepsání příměří.\n\nPo válce si z ukořistěných letounů ponechali několik D.VI Američané. Jeden z těchto strojů (7502/18) byl v roce 1919 testován na letišti McCook Field pilotem Louisem P. Moriartym.\nNejméně po jednom D.VIb získali Kanaďané a Japonci.\n\nChaotické poválečné situaci v Německu a Rakousku využívala spousta společností i jednotlivců k odprodeji vojenské techniky nejrůznějším zájemcům, většinou ze strany nově vytvořených států. Letecký sbor v Československu uzavřel s německou firmou Norddeutsche Importgesellschaft M.b.H z Hamburgu prostřednictvím svého zástupce Dr. Kroegera smlouvu z 28. ledna 1920, která předpokládala mimo jiné dodání šesti stíhacích strojů Roland D.VIb. Společnost však nakonec do Československa dodala pouze dva letouny tohoto typu.\n\nRoland D.VIb (2250/18, tov. č. 3984) přiletěl ke 4. letecké setnině dislokované na chebském letišti v únoru 1920. Již 11. března tohoto roku stroj přelétl pilot npor. Václav Kahovec do Prahy. Zde byla vystavena Průvodní kniha letadla a npor. Vilém Stanovský provedl kontrolní let. Následně byl letoun přidělen pilotní škole Náhradního praporu čs. voj. letectví v Praze, kde létal do 19. června 1920. Toho dne npor. Stanovský D.VIb poškodil při přistání do vysoké trávy. 10. července byl předán do opravy v Hlavních leteckých dílnách v Praze a opravený letoun do vzduchu znovu zvedl zalétávací pilot Alois Ježek 23. listopadu. Ten se stavem D.VIb nebyl spokojen, proto stroj zůstal nadále u HLD v Praze. Teprve 17. ledna 1921 při opakovaném záletu konstatoval pilot Ježek odstranění závad a MNO se rozhodlo předat opravený Roland do Vojenského leteckého učiliště v Chebu. Polní pilot Procházka z chebského letiště stroj převzal po kontrolním letu 26. ledna a o dva dny později odstartoval na svou domovskou základnu. V krátké vzdálenosti před samotným přistáním však letounu došlo palivo a při následném nouzovém přistání byl Roland opět poškozen. Oprava byla svěřena leteckým dílnám v Chebu, kde byla dohotovena koncem února 1921. Během záletu po opravě 28. února 1921 zjistil pilot Procházka ztrácení otáček motoru. Problémy karburátoru a zapalování prvního československého D.VIb vyústily do dalšího nouzového přistání 14. března při zkušebním letu pilota Procházky. Letadlo bylo opět předáno leteckým dílnám v Chebu a po opravě a zkušebním letu pilota Procházky 17. července 1921 létal u Pokračovací školy. Zde se za jeho řízením vystřídala plejáda významných čs. pilotů, např. tehdejší letmistři Brabenec a Dovolil, pozdější piloti ČSA, veteráni I. světové války piloti Bohumil Munzar, Jindřich Kostrba a Václav Kahovec, nebo slavný sportovní pilot JUDr. Lhota. Poslední let ve stavu československého vojenského letectva provedl tento letoun 9. července 1922, kdy byl zničen rtm. Machovcem při nouzovém přistání v Chebu.\n\nDruhý L.F.G. Roland D.VIb (2253/18, tov. č. 3987) přistál na letišti 4. letecké setniny v Chebu 19. února 1920. Stroj byl do května 1920 uložen v chebském skladišti, kdy byl přelétnut do Prahy na letiště ve Vysočanech. Zde sloužil u pilotní školy až do 13. července 1920, kdy D.VIb při tvrdém přistání poškodil pilot Karel Levý. Letoun převzaly do opravy Hlavní letecké dílny v Praze a po opravě na podzim 1920 byl přelétnut zpět do Chebu k Pokračovací škole. 22. listopadu 1920 při startu ke školnímu letu Roland opět poškodil polní pilot Ludvík Pravda. Po výměně vrtule odstartoval 9. února 1921 na školní let por. Josef Řepka, který stroj při přistání rozbil. Opravy byly provedeny v Chebu, kde byl tento D.VIb v květnu 1921 zletuschopněn. Od 11. listopadu 1921 prodělával 2253/18 generální opravu v LD Cheb, která byla ukončena záletem 19. května 1922. Poté byl předán zpět Pokračovací škole. Již 22. července téhož roku však nebyl schopen letu pro poruchu motoru a 9. září byl do opravy předán rovněž drak. Druhý československý Roland D.VIb pak sloužil až do 15. září 1924, kdy byl pro nadměrné opotřebení rozhodnutím Ministerstva národní obrany zrušen.\n\n\nÚdaje platí pro Roland D.VIb\n\n\n\n"}
{"id": "393768", "url": "https://cs.wikipedia.org/wiki?curid=393768", "title": "Zulia", "text": "Zulia\n\nEstado Zulia je jeden z 23 států Venezuely. Nachází se na západě Venezuely u jezera Maracaibo. Má přístup k pobřeží Karibského moře. V roce 2007 zde žilo přibližně 3 620 000 obyvatel a Zulia je tak nejlidnatějším venezuelským státem. Hlavním městem státu je Maracaibo a hlavním zdrojem bohatství tohoto státu je ropa.\n\nNěkteré věci však zůstávají svaté. Láska k baseballu, který se hraje před desetitisícovými návštěvami i na plácku v té poslední vesnici. A také korida, jež je živým důkazem přetrvávajícího španělského vlivu. Země však původně patřila indiánským kmenům Guajira a Paraujaná, kteří stále obývají rákosová obydlí na kůlech zvaná „palafitos“.\n\nS rozlohou 63 100 km² je Zulia pátou největší spolkovou zemí státu, je rozdělena na 21 částí (špan.: \"municipio\"):\n\nVlajka Zulie byla přijata roku 1991. Modrý pruh symbolizuje vodstvo a černý těžbu ropy, uprostřed je zlaté slunce a bílý blesk, připomínající unikátní místní atmosférický fenomén: ústí řeky Catatumbo do jezera Maracaibo je známo mimořádně silnými bouřkami, k nimž dochází až stošedesátkrát do roka.\n\n"}
{"id": "393772", "url": "https://cs.wikipedia.org/wiki?curid=393772", "title": "Volný trh", "text": "Volný trh\n\nVolný trh (někdy nazývaný svobodný trh) je systém nebo instituce směny, kde se ceny určují dohodou prodávajících a kupujících bez státní intervence a regulace. Má být také každému přístupný, s co nejmenšími omezeními. Volný trh je jádrem tržního hospodářství, jehož opakem je hospodářství řízené nebo příkazové.\n\nNa volném trhu jsou vlastnická práva dobrovolně směňována za ceny dohodnuté pouze mezi prodávajícím a kupujícím. Kupující a prodávající nejsou vzájemně nuceni v tom smyslu, že získají majetek druhé strany bez použití fyzické síly, hrozby fyzické síly nebo podvodu, ani nejsou nuceni od třetí strany (např. vláda prostřednictvím transferové platby). Kromě toho, na volném trhu není použita síla, aby se zabránilo konkurenci mezi kupujícími nebo mezi prodávajícími (tzv. volná hospodářská soutěž). Proto síla nemá vliv na cenu, ale cena je výsledek nákupních a prodejních rozhodnutí. Volný trh ostře kontrastuje s řízenými nebo regulovanými trhy, které vlády přímo nebo nepřímo regulují prostřednictvím cen nebo nabídky, což podle teorie volného trhu narušuje tržní signály. \n\nCeny zboží nebo služeb na trhu pomáhají komunikovat spotřebitelskou poptávku směrem k výrobci, a tak řídí přidělování prostředků ke spotřebitelské, stejně jako investorské spokojenosti. Na volném trhu je cena výsledkem značného množství dobrovolných transakcí, nikoli politického nařízení jako na řízeném trhu. Díky volné soutěži mezi prodejci v poskytování produktů a služeb mohou ceny klesat a zvyšuje se kvalita zboží a služeb. Volný trh se nesmí zaměňovat s dokonalým trhem, kde jednotlivci mají dokonalé informace a je dokonalá konkurence.\n\nEkonomika volného trhu je úzce spojena s ekonomickou filozofií laissez-faire, která se zasazuje o přibližování k tomuto stavu v reálném světě především prostřednictvím omezováním zásahů státu do ekonomických záležitostí na úroveň regulace, která brání používání síly a proti podvodům mezi účastníky trhu. Protože moc vlády je omezena na defenzivní roli, vláda nepoužívá sílu nad rámec vybírání daní pro účely financování údržby volného trhu. Někteří zastánci volného trhu jsou rovněž proti daním a tvrdí, že trh je lepší na poskytování všech služeb, kde obrana a právo nejsou výjimkou, a že tyto služby mohou být poskytovány bez přímého zdanění. Například anarchokapitalisté by je nahradili arbitrážními a soukromými bezpečnostními agenturami.\n\nZatímco někteří ekonomové považují volný trh za užitečný zjednodušující model pro vytváření hospodářských politik k dosažení sociálních cílů, u jiných jde o volný trh jako o normativní spíše než popisný pojem, a tvrdí, že politiky, které se odchylují od ideálního řešení prostřednictvím volného trhu jsou 'špatné ', i když mohou přinést okamžité sociální výhody. \n\nOpačný extrém k volnému trhu dle politické ekonomie je příkazová ekonomika, kdy rozhodnutí týkající se výroby, distribuce a cen jsou záležitostí státu. Jinými protiklady jsou dárcovská ekonomika a přírodní ekonomika, jak je známe zejména z etnografie. Smíšená ekonomika se nachází mezi plánovanou a tržní ekonomikou.\n\nV sociální filozofii je ekonomika volného trhu systém pro přidělování věcí v rámci společnosti: nikoli stát, ale kupní síla prostřednictvím nabídky a poptávky na trhu určuje, kdo si co může dovolit a co se bude vyrábět. Raní zastánci svobodného tržního hospodářství v 18. století v Evropě byli v opozici vůči středověkým, raně-novověkým a merkantilistickým ekonomikám, které je předcházely.\n\n\n"}
{"id": "393775", "url": "https://cs.wikipedia.org/wiki?curid=393775", "title": "Rumpler C.VII", "text": "Rumpler C.VII\n\nRumpler C.VII byl německý víceúčelový dvouplošník první světové války. Navazoval na své předchůdce řady Rumpler a na frontách se začal užívat roku 1917. Využíval se zejména jako průzkumník, který měl velký dostup a dokázal se vyhnout většině letounů nepřítele. Stroje pro tento účel byly vybaveny kvalitními fotoaparáty s elektrickým napájením, elektrickým topením a kyslíkovými přístroji pro osádku. Letoun měl v zadní části kabiny jeden 7,92 mm kulomet, letouny pro jiné účely měly místo fotoaparátu další synchronizovaný kulomet Spandau LMG 08/15 ráže 7,92 mm. \n\nKonstruktérem tohoto letounu byl Edmund Rumpler. Po první světové válce a demilitarizaci Německa za Výmarské republiky se věnoval konstrukci prvních aerodynamických automobilů, kupř. Rumpler Tropfenwagen.\n\n\n"}
{"id": "393776", "url": "https://cs.wikipedia.org/wiki?curid=393776", "title": "Sub", "text": "Sub\n\nSub nebo SUB může znamenat:\n\n\n\n\n\n"}
{"id": "393787", "url": "https://cs.wikipedia.org/wiki?curid=393787", "title": "Advanced Photo System", "text": "Advanced Photo System\n\nAdvanced Photo System (APS) je označení formátu filmu používaného ve fotografii. Společnost Kodak jej nazývá obchodním názvem „Advantix“. Formát existuje ve třech variantách:\n\nFormáty C a P se tvoří oříznutím. Plný obraz je zaznamenán na film a obraz zaznamenaný v jednom poměru stran může být vytištěný v jiném poměru. Formát C má ekvivalentní poměr stran obrazu jako 35mm film. Většina APS fotoaparátů (s výjimkou některých jednorázových fotoaparátů) může nahrávat ve všech třech formátech; výběr formátu je označen (v závislosti na fotoaparátu) na filmu sérií exponovaných čtverců podél oblasti obrazu nebo je nahraný na magnetické vrstvě. Pokud operátor neurčí formát, zvolí stroj na tisk fotografií výstupní formát podle těchto indikátorů.\n\nV digitální fotografii se některé typy senzorů označují jako APS-C, případně APS-H, protože mají velikost snímače přibližně stejnou jako velikost filmového políčka v systému APS.\n"}
{"id": "393790", "url": "https://cs.wikipedia.org/wiki?curid=393790", "title": "Jízdárna", "text": "Jízdárna\n\nJízdárna je specializované sportoviště určené pro jezdecký sport, může se ale jednat i o rekreační zařízení určené pro nácvik a výcvik jízdy na zvířeti. V evropských podmínkách se téměř vždy jedná o jízdu na koni, v exotických zemích se může jednat i o jiná zvířata.\n\nV dnešní době se tímto slovem často označuje i nějaké větší venkovní prostranství, které často bývá umístěno nedaleko od stájí. Jízdárny bývají obvyklou součástí větších jezdeckých areálů. Může se jednat i o specializovanou budovu respektive zastřešenou halu. V dřívějších dobách byly tyto stavby určeny nejen pro výcvik jezdců, ale mohly sloužit i pro zábavu, povyražení a oddech šlechty.\n\nAby jízdárna sloužila svému účelu, musí být dostatečně vybavena. Nedůležitější je povrch, ideální jsou specializované povrchy. V běžných podmínkách bohatě postačí povrch písčitý (tloušťka kolem 15 cm), častěji je k vidění travnatý. Nevhodný povrch je tvrdý, kamenitý, hrbolatý, rozbahněný, s loužemi. Specializované firmy dnes nabízejí úpravy jízdáren jako např. odvodnění, dovoz a instalace specializovaného povrchu, zastřešení, oplocení.\n\nOsvětlení není samozřejmé, ale v dnešní době, kdy jezdci zejména v zimě nestihnou jezdit za světla, je výhodou (zde je výhodou, že koně díky širším zorničkám vidí lépe než člověk, tudíž osvětlení nemusí být silné).\nOhrazení je dobré zejména pro začínající jezdce, ale i u pokročilejších jezdců má své výhody, např. vyjíždění rohů, přesnost cviků.\nDrezurní oplůtek, parkurové či jiné překážky, kavlety, různé westernové překážky a podobně.\n\nNejnovějším trendem povrchové úpravy jízdáren, je míchání písku s geotextilii. Tento materiál ve směsi společně s pískem vytváří pružný, stabilní a protismykový povrch. Při práci koně minimalizuje otřesy, chrání klouby a vazy a zabezpečuje celkovou jistotu a flexibilitu pohybu. V materiálu se nevyskytuje žádný hnijící prvek, který by poskytoval živnou půdu pro bakterie či plísně a tudíž mohl koně nebezpečně infikovat. Povrch upravený sekanou geotextilií s pískem představuje pro koně i jezdce nejen vysoký komfort, ale pro oba zaručuje především vysokou bezpečnost.\n\nNevhodný povrch jízdárny může působit vázné zdravotní problémy koní. Tvrdý povrch není schopen absorbovat kinetickou energii a při tvrdých dopadech vážně trpí kosti a klouby koní. Naproti tomu měkký a bořící se povrch neposkytuje koni potřebnou podporu při odrazu. Sypké materiály zase mohou způsobit nenadálé podklouznutí nebo podvrknutí kopyta koně. Ideálním řešením je povrch, který umožňuje mírné prošlápnutí a současně poskytuje podporu při odrazu koně.\n\nJízdárny v minulosti také bývaly běžnou výbavou vojenských kasáren, především tam kde sídlilo vojenské jezdectvo. Tyto budovy dnes, pokud se do dnešních dob vůbec dochovaly, velmi často slouží jiným účelům než je výcvik vojska.\n\n\n"}
{"id": "393792", "url": "https://cs.wikipedia.org/wiki?curid=393792", "title": "Amused to Death", "text": "Amused to Death\n\nAmused to Death je třetí studiové album britského hudebníka Rogera Waterse, který je známý jako člen skupiny Pink Floyd, od které odešel v roce 1985. Album vyšlo v roce 1992 (viz 1992 v hudbě) a v britském žebříčku prodejnosti hudeních desek se umístilo nejvýše na osmém místě.\n\n\"Amused to Death\" je koncepční album, které popisuje Watersovu deziluzi ze západní kultury, zvláště z vlivu televizí a masmédií na obyčejné lidi. Deska i její název je inspirován knihou \"Ubavit se k smrti\" (v anglickém originále \"Amusing Ourselves to Death\") od Neila Postmana, kritika televize a s ní spojené kultury. Ideou alba je opice sedící před televizorem a náhodně přepínající kanály, na kterých objevuje různá politická i sociální témata. Např. skladby „The Perfect Sense“ a „The Bravery of Being Out of Range“ kritizují válku v Zálivu, píseň „Watching TV“ odkazuje na incidenty, které se v roce 1989 staly na pekingském náměstí Nebeského klidu.\n\nAlbum nenahrála stabilní skupina hudebníků, ale vzhledem k délce nahrávání (1988–1992) množství pozvaných, hostujících umělců. Koncertní turné nebylo k albu \"Amused to Death\" uspořádáno.\n\nJako singly vyšly skladby „What God Wants, Part 1“, „The Bravery of Being Out of Range“ a „Three Wishes“.\n\n\n"}
{"id": "393796", "url": "https://cs.wikipedia.org/wiki?curid=393796", "title": "Wilson Bentley", "text": "Wilson Bentley\n\nWilson Alwyn „Vločka“ Bentley (9. února, 1865 Jericho, Vermont – 23. prosince, 1931 Jericho, Vermont) byl první známý fotograf sněhových vloček. Perfektně ovládl proces chytání vloček na černý samet takovým způsobem, že mohl zachytit jejich obrazy ještě před roztavením nebo sublimací.\n\nBentley se narodil v únoru roku 1865 v Jerichu ve Vermontu. Poprvé se začal zajímat o sněhové krystaly jako mladík na rodinné farmě. Zkoušel nakreslit obrazy, které viděl ve starém mikroskopu, který mu v patnácti letech věnovala matka. Sněhové vločky byly však příliš složité, tak Bentley začal dělat pokusy s fotografickou kamerou a mikroskopem. Po mnoha pokusech svou první vločku nasnímal 15. ledna 1885. Tento snímek je považován za první fotografii sněhové vločky vůbec. Každou vločku nejprve zachytil na černou tabuli a rychle ji přenesl na mikroskopické sklíčko. I přes teploty pod bodem mrazu vločky nevydrží dlouho, neboť mohou sublimovat.\n\nZa svůj život zachytil více než 5000 obrázků krystalů. Bentley poeticky popisoval sněhové vločky jako „maličké zázraky krásy“ a sněhové krystaly jako „ledové květy“. Přes tyto poetické popisy svých snímků Bentley dbal na vědeckou objektivitu práce, podobně jako německý fotograf Karl Blossfeldt (1865–1932), který fotografoval semena, šešule a listy.\n\nBentley si svou prací získal pozornost v posledních několika letech devatenáctého století. Harvardské Mineralogické muzeum získalo některé jeho mikrosnímky. Ve spolupráci s Georgem Henrym Perkinsem, profesorem historie přírody na Universitě ve Vermontu, Bentley publikoval článek, v němž tvrdil, že žádné dvě sněhové vločky nejsou stejné. Tato koncepce veřejnost zajímala, a tak publikoval další články v časopisech včetně \"National Geographic\", \"Nature\", \"Popular Science\" nebo \"Scientific American\". Jeho fotografie si vyžadovaly akademické instituce po celém světě. Bentley tak významně přispěl ke studiu meteorologických jevů.\n\nV roce 1931 Bentley pracoval s Williamem J. Humphreysem z U.S. Weather Bureau na přípravě publikace \"Snow Crystals\" (Sněhové krystaly), v níž bylo uveřejněno 2500 Bentleyových fotografií. Je také autorem hesla \"Sníh\" ve 14svazkovém vydání \"Encyklopedie Britanniky\".\n\nBentley také fotografoval všechny formy ledových a přírodních vodních útvarů včetně mraků a mlhy. Byl prvním Američanem, který zaznamenával velikosti dešťových kapek a byl jedním z prvních specialistů na oblaka.\n\nZemřel na zápal plic na rodinné farmě 23. prosince 1931.\n\nNejrozsáhlejší kolekci Bentleyho fotografií má Historická společnost v jeho rodném městě Jerichu ve Vermontu. Bentley daroval svou sbírku originálů mikrofotografií sněhových vloček na skleněných deskách Muzeu vědy v Buffalu. Část této sbírky byla digitalizována a uspořádána do digitální knihovny.\n\n\n\n\n\n"}
{"id": "393799", "url": "https://cs.wikipedia.org/wiki?curid=393799", "title": "Jan Křtitel Erna", "text": "Jan Křtitel Erna\n\nJan Křtitel Erna (kolem r. 1625 Brno – 24. února 1698 tamtéž) byl stavitel a zednický a kamenický mistr, působící na Moravě a především v Brně. Jeho jméno nese reprezentační sál v prostorách brněnské Staré radnice.\n\nOtec Jana Křtitele Ondřej (Andrea) Erna přišel na Moravu (jako řada dalších architektů a stavitelů) ze severní Itálie kolem roku 1620. Jan Křtitel se narodil asi v roce 1625, v době, kdy již jeho otec byl majitelem domu na Horním náměstí (dnešní Zelný trh) v Brně, měšťanem a mistrem cechu kameníků a zedníků. Poměrně záhy začal pracovat s otcem na jeho zakázkách (např. od r. 1643 ve Valticích). V době otcovy smrti v roce 1652 byl již Jan Křtitel rovněž mistrem (od roku 1647), který mohl po otci převzít jak podnik, tak zakázky a pokračovat v jeho díle. Zakázky získával na střední a hlavně jižní Moravě, nejvíce dokladů jeho intenzivní činnosti však lze nalézt v Brně a blízkém okolí.\n"}
{"id": "393800", "url": "https://cs.wikipedia.org/wiki?curid=393800", "title": "Slanina", "text": "Slanina\n\nSlanina nebo také špek je označení pro solené či uzené vepřové sádlo. Vyrábí se převážně z vepřového bůčku, kýty nebo hřbetu. Samotná slanina se vyrábí naložením do soli na několik týdnů a případně pozdějším vyuzením.\n\nVýraz se také používá jako zkrácený název pro anglickou slaninu, která kromě sádla obsahuje i maso.\n\nSlanina se\n\nOpečená slanina je jednou z typických součástí anglické snídaně.\n\n\n\n"}
{"id": "393801", "url": "https://cs.wikipedia.org/wiki?curid=393801", "title": "What God Wants, Part 1", "text": "What God Wants, Part 1\n\n„What God Wants, Part 1“ je devátý singl britského zpěváka a baskytaristy Rogera Waterse, známého jakožto člena skupiny Pink Floyd. Singl vyšel v létě 1992 (viz 1992 v hudbě) a v britském žebříčku se vyšplhal na 35. příčku.\n\nSingl, který pochází z Watersova koncepčního alba \"Amused to Death\", jež vyšlo v září 1992, byl vydán ve dvou verzích. Na standardní singlové SP desce se nachází píseň „What God Wants, Part 1“ ve dvou variantách. První z nich je upravená a zkrácená, druhá pochází přímo z alba. Druhá verze singlu, která byla vydána na dvanáctipalcovém EP a CD, obsahuje kromě obou výše zmíněných variant ještě skladbu „What God Wants, Part 3“.\n\n\n\n"}
{"id": "393802", "url": "https://cs.wikipedia.org/wiki?curid=393802", "title": "Piaseczno", "text": "Piaseczno\n\nPiaseczno (výslovnost ) je město v Polsku v Mazovském vojvodství. Leží pouhých šestnáct kilometrů na jih od Varšavy, je dnes tedy s hlavním polským městem pevně spjato a lze jej považovat za varšavské předměstí.\n\nPrvní zmínky o zdejším sídle jsou z třináctého století a již 15. listopadu 1429 Piaseczno získalo některá městská práva.\n\nV rámci městské dopravy bylo s Varšavou v letech 1983–1995 spojeno osamocenou trolejbusovou linkou.\n\n\n"}
{"id": "393804", "url": "https://cs.wikipedia.org/wiki?curid=393804", "title": "Three Wishes (skladba)", "text": "Three Wishes (skladba)\n\n„Three Wishes“ je desátý singl britského hudebníka Rogera Waterse, zpěváka a baskytaristy skupiny Pink Floyd. Singl byl vydán v roce 1992 (viz 1992 v hudbě).\n\n„Three Wishes“ je jedním ze tří singlů z Watersova alba \"Amused to Death\", které bylo vydáno v září 1992. Na rozdíl od ostatních dvou však vyšlo pouze jako dvanáctipalcová EP deska. Kromě písně „Three Wishes“, která se zde nachází ve zkrácené, rádiové verzi, obsahuje singl i skladby „What God Wants, Part 1“ a „The Bravery of Being Out of Range“.\n\n"}
{"id": "393806", "url": "https://cs.wikipedia.org/wiki?curid=393806", "title": "Jan Pohan", "text": "Jan Pohan\n\nJan Pohan, rodným jménem Kurt Ferdinand Jüstl, (7. prosince 1930 Karlovy Vary-Drahovice – 13. února 2015) byl český herec.\n\nSvoji uměleckou dráhu začínal během své vojenské služby, kdy působil jako moderátor v Armádním uměleckém souboru Víta Nejedlého. Poté pět let působil v zájezdovém Vesnickém divadle (1955–1960). Vzhledem k tomu, že po řadu let působil v hereckém souboru Filmového studia Barrandov, hrál v poměrně velkém množství českých filmů.\n\nDíky své velmi dobré znalosti němčiny, což byla vlastně také jeho mateřština, neboť jeho otec byl Němec, vystupoval často i v zahraničních filmech.\n\nByl také o velmi dobrým a známým dabingovým hercem (např. namluvil právníka Matlocka a komisaře Navarra). V roce 2001 dostal Cenu Františka Filipovského za celoživotní mistrovství v dabingu.\n\n"}
{"id": "393807", "url": "https://cs.wikipedia.org/wiki?curid=393807", "title": "The Bravery of Being Out of Range", "text": "The Bravery of Being Out of Range\n\n„The Bravery of Being Out of Range“ je jedenáctý singl britského baskytaristy a zpěváka Rogera Waterse, jednoho ze spoluzakladatelů skupiny Pink Floyd. Singl byl vydán na podzim 1992 (viz 1992 v hudbě).\n\nSingl, který pochází z Watersova alba \"Amused to Death\", byl vydán na dvanáctipalcové EP desce a na CD, přičemž na obou verzích se nachází shodné skladby. A strana obsahuje píseň „The Bravery of Being Out of Range“, B strana další dvě skladby z téhož alba „What God Wants, Part 1“ a „Perfect Sense, Part 1“.\n\n\n"}
{"id": "393808", "url": "https://cs.wikipedia.org/wiki?curid=393808", "title": "Teletubbies", "text": "Teletubbies\n\nTeletubbies je britský televizní seriál z produkce BBC pro předškolní děti. Mezi lety 1997 až 2001 bylo natočeno 365 dílů, od roku 2015 vzniká nová série. Hlavní postavy jsou čtyři, jmenují se Tinky Winky, Dipsy, Laa Laa a Po; seriál je o jejich životě.\n\nV katolickém Polsku byl seriál vyšetřován pro údajnou propagaci homosexuality.\n\nNejvětší z Teletubbies.\n\n\nMiluje tanec.\n\nNejmenší z Teletubbies.\n\nModrý automatický vysavač. Na přední straně má trubku zakončenou kartáčem, na zadní straně kartáče a růžovou polokouli.\n\n"}
{"id": "393809", "url": "https://cs.wikipedia.org/wiki?curid=393809", "title": "Brdo (Stará Paka)", "text": "Brdo (Stará Paka)\n\nBrdo je vesnice 3 km západně od Nové Paky spadající pod obec Stará Paka. V roce 2001 zde stálo 72 domů a trvale žilo 137 obyvatel.\n\nVes se rozkládá po obou stranách vedlejší silnice mezi Lomnicí na Popelkou a Novou Pakou v relativně členitém terénu ze severu vymezeném táhlým návrším zvaným \"Příčnice\" (za ním je Stará Paka) a z jihu zalesněným hřebenem směřujícím ke hradu Kumburk. Od silnice vybíhá slepá odbočka k jihu, podél níž se nachází většina starší zástavby, náves a na jejím konci je hřbitov. Spojení do Staré Paky je jen polní cestou na sever, silnice vedla vždy od Krsmole do Nové Paky, proto je \"Brdo\" často zmiňováno jako vesnice u Nové Paky, ačkoliv administrativně je přičleněno ke Staré Pace.\n\nV těsném sousedství \"Brda\" směrem na Novou Paku leží osada Zápřičnice (zhruba 13 domů, od Staré Paky jsou za \"Příčnicí\"). Její název bývá ve východočeském nářečí místními komolen na \"Zápřišnice\" a na mnoha mapách je uváděna chybně pod názvem protilehlého hřebenu jako \"Příčnice\".\n\nNa \"Brdě\" pramení Brdský potok, levostranný přítok Rokytky v Nové Pace.\n\nPrvní písemnou zmínkou o \"Brdě\" je zápis v zemských deskách z roku 1542, kdy je zmiňováno jako součást kumburského panství. Založení vsi lze odhadnout na dobu kolem roku 1300, do doby založení Kumburku. Název pochází z původního významu slova brdo.\n\nNejvětšího rozkvětu se \"Brdo\" dočkalo v 19. století, s rozvojem tkalcovství. Po celou historii bylo základním zdrojem obživy obyvatel zemědělství, vzhledem k málo úrodné červené půdě, typické i pro celé okolí, ale obživou nelehkou.\n\n\nNejvětším zaměstnavatelem je místní zemědělské družstvo. V blízkosti vesnice na hřebenu \"Příčnice\" se rozkládá travnaté letiště s délkou dráhy 580 m, které užívá \"Podkrkonošský aeroklub Stará Paka\".\n\nBrdo leží na historické turistické trase zvané Máchova stezka (neboť byla zmiňované už K. H. Máchou) vedoucí z Nové Paky na hrad Kumburk. Ve vsi je několik barokních soch z 18. století a lidová architektura z 19. století. Brdo přináleží do regionální oblasti, zvané Podzvičinsko podle vrchu Zvičina. Jedná se o oblast mezi Starou a Novou Pakou, Hořicemi, Dvorem Králové a Trutnovem. Ves Brdo i s přilehlým katastrem je součástí Geoparku Český ráj.\n\nZ geologického hlediska území kolem Brda přináleží k permokarbonu Novopacka. S tím souvisí výskyt silicifikovaných prvohorních rostlin. Zkřemenělé kmeny spolu s karneolem a křemenem se vyskytují v prostoru mezi Brdem a Novou Pakou.\n\n\n"}
{"id": "393812", "url": "https://cs.wikipedia.org/wiki?curid=393812", "title": "Justyna Kowalczyková", "text": "Justyna Kowalczyková\n\nJustyna Maria Kowalczyková (* 19. ledna 1983, Limanowa) je polská reprezentantka v běhu na lyžích, dvojnásobná mistryně světa, dvojnásobná olympijská vítězka a čtyřnásobná vítězka Světového poháru v běhu na lyžích.\n\nJe svobodná, žije v Kasině Wielke. Závodí za klub AZS AWF Katowice. 15. června 2005 jí Mezinárodní lyžařská federace za doping diskvalifikovala a zpětně byly anulovány její výsledky z Mistrovství světa v klasickém lyžování 2005. Při testech v lednu 2005 byla u ní objevená zakázaná látka dexamethason. Dvouletý zákaz závodní činnosti jí byl později zkrácen a 17. prosince 2005 mohla již znovu závodit.\n\nJustyna Kowalczyk je nejúspěšnější polskou běžkyní na lyžích v historii - před ní žádná polská běžkyně ani běžkař nezískali medaili z olympijských her, rovněž její vítězství v závodu Světového poháru byla pro polské běžkování historická premiéra. Je bronzovou medailistkou z Turína 2006, závod Světového poháru vyhrála patnáctkrát. Svou první medaili z mistrovství světa získala na šampionátu v Liberci 2009, kde obsadila 3. místo v běhu na 10 km klasicky. Vzápětí k ní přidala na témže mistrovství i dva tituly - ve skiatlonu a v běhu na 30 km.\n\n\n\n"}
{"id": "393820", "url": "https://cs.wikipedia.org/wiki?curid=393820", "title": "Zápřičnice", "text": "Zápřičnice\n\nZápřičnice je malá osada, sestávající z přibližně patnáctky víceméně roztroušených stavení, jež přináleží obci Stará Paka. Leží v těsné blízkosti zástavby města Nová Paka, na silnici mezi Novou Pakou a Brdem. Od zástavby samotné Staré Paky je oddělena kopcem Příčnicí a je od ní vzdálena více než od posledních stavení Paky Nové. Zápřičnicí protéká Brdský potok, na němž je v Zápřičnici malý rybník. Zápřičnice je součástí přímo Staré Paky, není základní sídelní jednotkou.\n"}
{"id": "393824", "url": "https://cs.wikipedia.org/wiki?curid=393824", "title": "ATP World Tour 2009", "text": "ATP World Tour 2009\n\nATP World Tour je elitní tenisový okruh pro profesionály, organizovaný ATP. Zahrnuje v sobě Grand Slam (pořádaný ITF), ATP Masters 1000, ATP 500 Series, ATP 250 Series, Světový pohár družstev, Davis Cup (pořádaný ITF) a ATP World Tour Finals.\n\n\n\n\n\n\n"}
{"id": "393832", "url": "https://cs.wikipedia.org/wiki?curid=393832", "title": "Kateřina Habsburská (1507–1578)", "text": "Kateřina Habsburská (1507–1578)\n\nKateřina Habsburská (14. ledna 1507, Torquemada – 12. ledna 1578, Lisabon) byla arcivévodkyně rakouská, infantka a princezna kastilská, sňatkem královna portugalská.\n\nNarodila se jako pohrobek, poslední dítě z manželství kastilské královny Jany I. s Filipem \"Sličným\", který zemřel téměř čtyři měsíce před jejím narozením. Kateřina měla pět sourozenců: Eleonoru (1498–1558), Karla V. (1500–1558), Isabelu (1501–1526), Ferdinanda I. (1503–1564) a Marii (1505–1558). Zatímco ostatní vyrostli na flanderském dvoře pod dohledem milované tety Markéty, strávila Kateřina dětství společně s nervově labilní matkou za zdmi hradu v Tordesillas. Vězení opustila až s bratrovým rozhodnutím, že se má provdat za svého bratrance a čerstvého portugalského krále Jana III. (1502–1557).\n\nSvatba s Janem, po jehož boku se stala portugalskou královnou, se konala 10. února 1525. Energická Kateřina měla velký vliv na portugalskou politiku. Manžel ji krátce před svým úmrtím v roce 1557 jmenoval regentkou jejich tříletého vnuka Sebastiána, narozeného z manželství syna Jana Manuela s Janou Španělskou. O regentství se dělila se svým švagrem, kardinálem a pozdějším králem Jindřichem I. Jako regentka založila v roce 1559 universitu ve městě Évora.\n\nV roce 1560 se vzdala regentství, ale sledovala výchovu svého vnuka i nadále. Kateřina přežila všechny své děti a oba její vnuci zemřeli mladí a bez potomků. Její vnuk Sebastian zemřel jen pár měsíců po její smrti.\n\nKateřina a Jan měli 9 dětí:\n"}
{"id": "393836", "url": "https://cs.wikipedia.org/wiki?curid=393836", "title": "Diecéze rábská", "text": "Diecéze rábská\n\nDiecéze rábská či diecéze Győr je římskokatolická diecéze na severozápadě Maďarska. Založena byla roku 1009 z popudu sv. Štěpána, její biskupství sídlí v Rábu a spolu s diecézí székesfehérvárskou je sufragánní diecézí arcidiecéze ostřihomsko-budapešťské. Jejím současným biskupem je Lajos Pápai.\n\n\n"}
{"id": "393844", "url": "https://cs.wikipedia.org/wiki?curid=393844", "title": "Seznam rábských biskupů", "text": "Seznam rábských biskupů\n\nSeznam biskupů rábské diecéze od jejího založení v roce 1009 až po současnost.\n\n\n"}
{"id": "393846", "url": "https://cs.wikipedia.org/wiki?curid=393846", "title": "Ruby (rozcestník)", "text": "Ruby (rozcestník)\n\nRuby znamená anglicky rubín\". Užívá se ve více významech:\n\n\nRuby Rube – Youtuberka"}
{"id": "393852", "url": "https://cs.wikipedia.org/wiki?curid=393852", "title": "Písky", "text": "Písky\n\nPísky mají více významů:\n\n\n"}
{"id": "393855", "url": "https://cs.wikipedia.org/wiki?curid=393855", "title": "Inertní materiál", "text": "Inertní materiál\n\nInertní materiál je označení užívané ve spojitosti s posypovými materiály užívanými v zimě na posyp vozovek i chodníků. Jedná se o materiál nejedovatý, netečný, neškodný k životnímu okolnímu prostředí. Označují se tak posypové materiály, které slouží ke zdrsnění povrchu. Některé nevhodné posypy však zvyšují prašnost. \n\nProtipólem k těmto materiálům jsou chemické rozmrazovací látky, z nichž nejvíce se používá chlorid sodný. I ta je však čistě přírodní povahy. Některé rozmrazovací látky mají opačné účinky, například použití močoviny způsobuje rozbujení plevelné zeleně v okolí komunikace.\n"}
{"id": "393870", "url": "https://cs.wikipedia.org/wiki?curid=393870", "title": "Paraíba", "text": "Paraíba\n\nParaíba je brazilský spolkový stát na severovýchodě Brazílie a leží na nejvýchodnější části Ameriky.\n\nParaíba hraničí se brazilskými spolkovými státy Rio Grande do Norte, Ceará a Pernambuco, leží na pobřeží Atlantského oceánu. Dvě třetiny spolkového státu leží v nadmořské výšce 300 až 900 metrů.\n\nKlima je tropické, ve vnitrozemí jsou dlouhá období sucha, na pobřeží jsou srážky častější.\n\nNejvětší města spolkového státu Paraíba, počet obyvatel k 1. červenci 2004:\n\n"}
{"id": "393874", "url": "https://cs.wikipedia.org/wiki?curid=393874", "title": "Pur", "text": "Pur\n\nPur ( ) je řeka v Jamalo-něneckém autonomním okruhu Ťumeňské oblasti v Rusku. Je 389 km dlouhá od soutoku zdrojnic a 1024 km od pramene Pjakupuru. Povodí má rozlohu 112 000 km².\n\nVzniká soutokem řek Pjakupur a Ajvasedapur, které pramení na severních svazích Sibiřských úvalů. Protéká severním směrem přes Západosibiřskou rovinu ve značně členitém korytu. Na dolním toku se větví na jednotlivá ramena. Ústí do Tazovské zátoky Karského moře.\n\nZdrojem vody jsou sněhové a dešťové srážky. Průměrný roční průtok vody činí 1040 m³/s a maximální dosáhl 10 000 m³/s. Zamrzá v listopadu a rozmrzá v květnu.\n\nNa řece je možná vodní doprava. V jejím povodí se nachází Urengojské plynové a Gubkinské plynové a naftové naleziště Západosibiřského naftového a plynového revíru.\n"}
{"id": "393879", "url": "https://cs.wikipedia.org/wiki?curid=393879", "title": "Lbosín", "text": "Lbosín\n\nLbosín je místní částí městyse Divišov. Nachází se tři kilometry západně od Divišova nedaleko silnice II/111 směrem na Benešov. V obci je hlášeno 69 trvale žijících osob; asi stejný počet tvoří chataři a chalupáři. Jeho katastrální území má rozlohu 362,27 ha.\n\nPrvní písemná zmínka o vesnici pochází z roku 1471.\n\nVětšina obyvatel se živila zemědělstvím nebo lesnictvím.\n\nPod obcí pramení Lbosínský potok, který se vlévá u obce Křešice do Křešického potoka. Západně od vsi se tyčí zalesněný vrch Březák (533 m n. m.), který je oblíbenou houbařskou lokalitou. Do obce vede od jihu odbočka od silnice II/111 klesající se sklonem 9 ‰ a dále zpevněná cesta od Křešic ze severu.\n\n"}
{"id": "393882", "url": "https://cs.wikipedia.org/wiki?curid=393882", "title": "Dévadaha", "text": "Dévadaha\n\nDévadaha (pálijsky देवदह, \"Devadaha\") bylo starověké město a sídlo místního království nedaleko Kapilavastu a dnešní obec v nepálském okrese Rupandéhí. Podle buddhistické tradice zde setrvával Gautama Buddha a učil zde mnichy. Měla se zde narodit Majádéví, Buddhova matka, a Maháppadžápatí Gótamí, druhá manželka krále Šuddhódany. Majádéví porodila Buddhu v blízkém háji Lumbiní, když se vracela do rodného města z Kapilavastu, kde žila se svým manželem.\n\nPodle starobylého města dostala název nedaleká vesnice. V oblasti v roce 2014 vznikla stejnojmenná obec. Žije v ní obyvatel.\n\n"}
{"id": "393883", "url": "https://cs.wikipedia.org/wiki?curid=393883", "title": "Kleinové", "text": "Kleinové\n\nKleinové byla podnikatelská rodina, pocházející z Loučné nad Desnou. Největší slávy dosáhli v 19. století budováním železničních tratí v Rakousku-Uhersku, s využitím železáren v Sobotíně. Několik členů rodu bylo za své zásluhy povýšeno do šlechtického stavu.\n\nPrvním známým členem rodiny je Hans Georg Klein, domkář. Tomu se 8. ledna 1756 narodil v Přemyslově (část Loučné nad Desnou) syn Johann Friedrich Klein. Johann byl pouhým statkářem, který si příležitostně vydělával obchodováním se střelným prachem (pro generála Laudona). Oženil se v pokročilém věku v roce 1790 s Marií Elizabetou Hamplovou. Narodilo se jim celkem devět dětí, z nichž šest bratrů přežilo do dospělosti. V roce 1815 získal Johann Friedrich zakázku na přeměnu jihozápadního úbočí Petrova v Brně.\n\n\n\nNěkdy v letech 1813-1814 získal Franz Klein místo zahradníka v zámeckém parku v Lednici, spolu s ním přišli i bratři Josef a Engelbert. Bratrům byly svěřovány různé zakázky, zejména vodní stavby. Významná byla také jejich úprava zámeckého parku ve Veselí nad Moravou. Jejich dílo v Lednice bylo natolik zdařilé, že vyvolalo vlnu dalších zakázek (vodní a silniční stavby, parkové úpravy atd.).\n\nV roce 1836 získala c. k. privátní společnost Severní dráha císaře Ferdinanda první koncesi na lokomotivní dráhu v Rakousku a bratři Kleinové byli první, kdo se na tuto neznámou půdu odvážili Od tohoto roku se jejich podnikání téměř výhradně na stavbu železničních tratí. První postavili v roce 1837 (Vídeň – Gänserndorf), v průběhu svého působení vybudovali na 3500 km železničních tratí v Českých zemích, Rakousku, Německu, Polsku a Rumunsku. K nejvýznamnějším budovaným úsekům patřila trasa Praha – Olomouc, dokončená v roce 1845 pod vedením Jana Pernera.\n\nV roce 1847 uzavřeli žijící bratři Kleinové smlouvu o společném podnikání – vznikla firma Gebrüder Klein, v níž měl rozhodující podíl Franz. Tato firma se pak podílela na dalším budování železničních tratí.\n\nPo smrti Alberta se nepodařilo podniky rodiny Kleinů dále rozvíjet. Více než 20 potomků rodiny zvolilo rozmařilý život zbohatlé šlechty.\n\nFirma bratří Kleinů stála u počátku budování železničních tratí na území rakousko-uherské monarchie. První úsek železniční trati, z Vídně do Gänserndorfu, vybudovali již v roce 1837. V následujících letech pak stavěli nebo se podíleli na stavbě těchto železničních tratí:\nCelkově vystavěla firma bratří Kleinů přes 3500 km železničních tratí, tedy asi třetinu všech tratí v monarchii. Společně s tím vybudovali řadu nádraží, tunelů, mostů a viaduktů, z nichž některé se jako technické památky zachovaly do dneška.\n\nPo smrti hraběte Mitrovského (1842) zakoupili bratři Kleinové v roce 1844 panství Loučná nad Desnou včetně železáren v Sobotíně. V roce 1844 začali stavět další železárny ve Štěpánově u Olomouce (výhodou bylo umístění u nové železniční trati). V roce 1849 (spuštění provozu ve Štěpánově) spojili všechny své |železárny do jediného výrobního celku Zöptauer und Stefanauer Eisebau und Eisehütten a. g. Zöptau (Sobotínsko-štěpánovská železářská a hutní akciová společnost se sídlem v Sobotíně). Železárny byly v prvé řadě zaměřeny na výrobu pro železnice, po zakoupení důlních polí na Ostravsku také na výrobu těžebních zařízení. V 60. letech 19. století se staly sobotínské železárny centrem rakouského železářského průmyslu, patřily k největším závodům v rakousko-uherské monarchii. Jen v Sobotíně zaměstnávaly přes 2000 lidí, významně se podílely na budování železniční sítě v monarchii. V roce 1865 byly přeměněny v rodinnou společnost Kleinů, jejímž podílníkem byl i ředitel Alois Scholz. Ve druhé polovině 60. let prožívaly vrchol svého vývoje. Vytěžené zdroje železné rudy v okolí byly nahrazeny dovozem ze vzdálenějších oblastí.\nPo krachu na vídeňské burze v roce 1873 nastaly těžké časy, navíc se při výrobě kolejnic začala dávat přednost oceli. Kleinové museli omezovat svůj podíl na výrobě kolejnic ve prospěch Vítkovických železáren. K oživení výroby došlo v 80. letech, kdy sobotínské železárny přešly na výrobu litinového zboží, po roce 1890 také železných konstrukcí a mostů. Snahy o záchranu však postupně ztrácely smysl, v roce 1910 byla výroba surového železa zastavena. Kleinové prodali železárny ostravské společnosti Kabelovny a drátovny, která provoz v roce 1921 zastavila definitivně.\n\nVýroba železa vyžadovala pravidelné dodávky velkého množství uhlí. Bratři Kleinové se tedy začali podílet i na jeho těžbě a i zde se v některých regionech stali průkopníky. Klíčový byl rok 1848, kdy začali hloubit první šachty na Ostravsku (v částech Přívoz a Hrušov), Oslavansku i u Kladna. Nejkratší bylo jejich působení na Ostravsku, kde své doly prodali již v roce 1855 Severní dráze Ferdinandově, za níž stála rodina Rotschildů.\n\nNa Oslavansku se Kleinové spojili s dalšími místními podnikateli, především s rodem Herringů. V roce 1869 se spolupodíleli na vzniku Rosické báňské společnosti, která zakoupila také místní železářské hutě. Správcem hutí se stal Bedřich Klein (syn Alberta). Místní hutě pracovaly s proměnlivým úspěchem, většinou však ztrátově. Výroba železa byla zastavena již v roce 1872, veškerý provoz byl zastaven v roce 1902.\n\nNejvýrazněji se bratři Kleinové zapsali do historie těžby uhlí na Kladensku. V roce 1848 se spojili s místními podnikateli V. Novotným a Vojtěchem Lannou a založili Kladenské kamenouhelné těžařstvo (Novotný společnost později opustil). Po objevu železných rud v okolí vzniklo v roce 1851 samostatné Kladenské železářské těžařstvo, které v roce 1854 vybudovalo první vysokou pec v Čechách. V roce 1857 došlo k opětovné fúzi obou firem a některých menších firem v okolí, čímž vznikla Pražská železářská společnost. Poté, co začalo docházet uhlí na Kladensku, začali Kleinové v roce 1863 těžit také na Plzeňsku. Tradice těžby uhlí a výroba železa pokračovala téměř do současnosti (významný je vznik soukromé Poldiny huti v roce 1889)\n\nPivovarnictví\n\nSilesia Brauerei und Malzerei – aktien gesellschaft\n\n                                                      Hennersdorf, Schlesien\n\n\"        (Slezský pivovar a sladovna, akciová společnost Jindřichov, Slezsko).\" \n\n\"Dr. Adalbert Klein během rekonstrukce pro pivovar vybudoval samospádový vodovod s přívodním potrubím v délce asi 3 km. Ječmen a brambory sklízel na vlastních polích, čímž získával lacinou surovinu, jak pro výrobu piva, tak lihovin. Vodu využíval z místního Svinného potoka. Roční produkce tvořila 12 000 hl piva. Vařilo se tu 10°, 12° a tmavé 18° pivo. Dr. Adalbert Klein učinil z pivovaru akciovou společnost. Rod Kleinů z Wiesenberga vlastnil panství, zámek a pivovar až do roku 1945, kdy jim byl celý majetek se 400letou tradicí na základě Benešových dekretů zkonfiskován.\"\n\n\"Po válce od roku 1948 – 1952 byly majitelem Moravskoslezské pivovary n.p. V roce 1951 převzal pivovar od Augustina Novotného první jindřichovský sládek pan František Jiřík. Poté byly majiteli Opavské pivovary, n.p. a Ostravské pivovary n.p., které vařily 12° Slezovar nebo 14° Silesia Porter a později i Ostravar 12° světlý ležák. Do sedmdesátých let se tu také vařilo nošovické pivo. Po ukončení tradičního pivovarnictví spěl celý areál k zániku. Vybavení bylo převezeno do pivovaru  Golčův Jeníkov a bývalý pivovar začal sloužit místním Státním statkům Bruntál, Odštěpný závod 02 Jindřichov např. jako sklad brambor a hnojiv. Nakonec byl celý komplex přebudován na mísírnu krmiv. Ústav sociální péče pro mentálně postiženou mládež  sídlící v bývalém zámku, který s bývalým pivovarem tvořil jeden celek, se pokoušel areál účelově využít. Pozemkový fond ČR věnoval pivovar Ústavu sociální péče bezúplatně. Bohužel nedostatek finančních prostředků přinutil Ústav sociální péče budovu Pozemkovému fondu ČR vrátit a od té doby celý objekt chátrá. Nedochoval se ani vzácný erb pánů z Wiesenberga  - dva páry tisknoucích se rukou s latinským nápisem „Concordia et Labore“ neboli „Svorností a prací“ nade dveřmi v bývalé varně.\"\n\n\nNejvýrazněji zasáhl do vzhledu oblasti Sobotína a Loučné nad Desnou baron František (III.) Klein. Za něj byla vybudována vyhlídková zpevněná cesta na hřebeni Kamenitého kopce s tzv. Baronskou vyhlídkou, nechal vystavět loveckou chatu \"Františkova myslivna\". Kleinové měli odpor k umělé krajině, proto na svém panství bránili vysazování kleče. Dodnes tak na části hřebene Hrubého Jeseníku, patřící dříve k jejich panství, tento jehličnan neroste. Rodina Kleinů stála také u vzniku prvních horských chat. Uhlí se do sobotínských železáren dopravovalo mimo jiné ze Slezska přes horské průsmyky, v nichž bylo nutné vystavět hostince a přepřahcí stanice pro formanská spřežení. Tak vznikly první chaty v Červenohorském sedle a sedle Skřítek, které na přelomu 19. a 20. století od Kleinů získaly německé turistické spolky.\n\n\n"}
{"id": "393887", "url": "https://cs.wikipedia.org/wiki?curid=393887", "title": "Naděžda Rozehnalová", "text": "Naděžda Rozehnalová\n\nNaděžda Rozehnalová (rozená Novosadová) (* 15. září 1955 Kroměříž) je právnička a vysokoškolská učitelka.\n\nMaturovala na Střední ekonomické škole, obor zahraniční obchod, v Brně v roce 1975. Roku 1979 absolvovala právnickou fakultu v Brně, kde v roce 1980 složila rigorózní zkoušku a získala titul JUDr. Již v roce 1979 nastoupila jako asistentka na katedru mezinárodního práva a postupně se stala kandidátkou věd (CSc.) v roce 1986, docentkou 1994 a profesorkou v roce 2005. V letech 1994–2007 byla proděkankou a v letech 2007–2015 děkankou Právnické fakulty Masarykovy univerzity. Od dubna 2015 do srpna 2019 byla prorektorkou pro záležitosti studentů Masarykovy univerzity.\n\n"}
{"id": "393894", "url": "https://cs.wikipedia.org/wiki?curid=393894", "title": "Radonice (Divišov)", "text": "Radonice (Divišov)\n\nRadonice jsou místní částí městyse Divišova a nachází se 5 km na východ od Divišova u soutoku řeky Sázavy a Blanice. Součástí vesnice je i zemědělská osada Dolany a Krupičkův mlýn.\n\nPrvní písemná zmínka o vesnici pochází z roku 1404.\n\nVzhledem k lokalizaci vesnice mezi řeku Blanici a Sázavu, její blízkost k dálnici D1 je oblast velice oblíbená chalupáři, houbaři a turisty vůbec. Vede jí cyklotrasa Posázavská trasa č. 19 a nedaleko se nachází turistické stezky vedoucí směrem na nedaleký hrad Český Šternberk, Vlašim, Divišov a Kácov. U obce se nachází několik chatových osad.\n"}
{"id": "393895", "url": "https://cs.wikipedia.org/wiki?curid=393895", "title": "OB I. Bajnokság", "text": "OB I. Bajnokság\n\nOB I. Bajnokság (česky: OB I. mistrovství) byla nejvyšší profesionální hokejovou ligou v Maďarsku. Byla založena v roce 1936. Od roku 2013 je tato liga přebudována na mezinárodní Erste Ligu. Mistrem Maďarska se stává maďarský tým, který se v této mezinárodní soutěži umístí nejvýše.\n\nZdroj: \n\nZdroj: \n"}
{"id": "393898", "url": "https://cs.wikipedia.org/wiki?curid=393898", "title": "Dalovy", "text": "Dalovy\n\nDalovy jsou místní částí městyse Divišova a nachází se 1,5 km na severozápad od Divišova u silnice II/111 směrem na Benešov. Katastrální území má rozlohu 240,32 ha.\n\nPrvní písemná zmínka o vesnici pochází z roku 1374.\n"}
{"id": "393899", "url": "https://cs.wikipedia.org/wiki?curid=393899", "title": "Dornier Do 19", "text": "Dornier Do 19\n\nDornier Do 19 byl německý těžký čtyřmotorový dálkový devítimístný strategický bombardovací letoun s dvojitou SOP a zatahovacím podvozkem ostruhového typu.\n\nV roce 1934 Luftwaffenführungsstab uvažoval o požadavcích na plánovaný těžký dálkový bombardovací letoun, který by byl schopen napadnout cíle ve Skotsku, případně v SSSR za Uralem. Tuto koncepci podporoval první náčelník štábu Luftwaffe Generaloberst Walther Wever. Jeho osobní angažovanost vedla Technissches Amt k vytvoření specifikací nového stroje, který byl neoficiálně nazván \"Uralbomber\". Navzdory mnoha odpůrcům, kteří například poukazovali na nedostatečnou úroveň německého leteckého průmyslu na sériovou výrobu tak velkého letounu, přiměl Wever Technický úřad k zaslání podmínek konkurzu společnostem Dornier a Junkers. Na jeho základě byly objednány prototypy letounů Dornier Do 19 a Junkers Ju 89.\n\nPrvní nevyzbrojený prototyp Do 19 V1 (D-AGAI) byl zalétán 28. října 1936. Poháněly ho čtyři motory Bramo (Siemens) 322 H-2 o vzletovém výkonu po 526 kW, které roztáčely třílisté vrtule. Součástí výzbroje měly být dvě dvoumístné střelecké věže s kanónem ráže 20 mm. Práce na těchto věžích se však neustále protahovaly a jejich hmotnost byla navíc příliš vysoká pro podmotorovaný letoun.\n\nRozestavěné prototypy Do 19 V2 a V3 proto měly být vybaveny výkonnějšími devítiválcovými hvězdicovými pohonnými jednotkami BMW 132 F o vzletovém výkonu 596 kW. Třetí z prototypů měl již nést obrannou výzbroj.\n\nPřed dokončením Do 19 V2 a V3 zahynul Wever při letecké nehodě a ve funkci náčelníka štábu Luftwaffe ho nahradil Generaloberst Albert Kesselring. Na jeho příkaz byly 29. dubna 1937 všechny práce na Uralbomberu zastaveny. Kesselring uznal, že výroba strategického bombardéru v situaci potřeby stíhacích a taktických bombardovacích letounů zabírá příliš mnoho výrobních kapacit.\n\nRozestavěné prototypy byly sešrotovány. Do 19 V1 byl přestavěn na transportní a sloužil v Luftwaffe během polského tažení v září 1939.\n\n\n"}
{"id": "393901", "url": "https://cs.wikipedia.org/wiki?curid=393901", "title": "Metis", "text": "Metis\n\nMetis znamená v řečtině „obratný“ či „zručný“. Metis může také znamenat:\n\n"}
{"id": "393903", "url": "https://cs.wikipedia.org/wiki?curid=393903", "title": "Vladimír Klokočka", "text": "Vladimír Klokočka\n\nVladimír Klokočka (23. dubna 1929 Praha – 19. října 2009) byl český právník a vysokoškolský pedagog.\n\nV roce 1952 získal doktorát na Právnické fakultě Karlovy univerzity. V letech 1952–1956 byl asistentem na téže fakultě. V roce 1960 dosáhl vědeckého stupně kandidát věd (CSc.). V roce 1966 se habilitoval jako docent pro ústavní právo.\n\nV době Pražského jara 1968 byl zvolen poslancem České národní rady a byl činný v reformním procesu. Roku 1969 se stal děkanem brněnské právnické fakulty, později však byl politickou represí zbaven všech funkcí a vyloučen z univerzity. V letech 1971–1977 pracoval v České státní pojišťovně v Praze, v roce 1977 byl jako signatář Charty 77 propuštěn ze zaměstnání. Později odešel do ciziny, kde pracoval jako docent na Institutu pro politickou vědu mnichovské univerzity a v té souvislosti vyvíjel pedagogickou a vědeckou činnost.\n\nPo návratu do vlasti mu byla udělena hodnost doktor věd (DrSc.) a byl jmenován profesorem. V letech 1993–2003 byl soudcem Ústavního soudu v Brně a byl mu udělen čestný doktorát (dr. h. c.) Masarykovy univerzity. V letech 1994–1995 přednášel na Univerzitě Palackého v Olomouci.\n\n\n"}
{"id": "393904", "url": "https://cs.wikipedia.org/wiki?curid=393904", "title": "Zdebuzeves", "text": "Zdebuzeves\n\nZdebuzeves jsou místní částí městyse Divišova a nachází se 6 km na jihovýchod od Divišova nedaleko řeky Sázavy. Katastrální území měří 728,28 hektaru. Vesnicí vede cyklotrasa Sázavská trasa č. 11.\n\nPrvní písemná zmínka o vesnici pochází z roku 1352.\n\nMístní kostel svaté Anny je jednolodní původně gotický kostel. Původní kostel byl obdélného půdorysu, nesl název sv. Šimona a Judy a uváděný byl již od roku 1391. Přestavěn byl v roce 1836 a patrocinium změněno na kostel svaté Anny.\n\nV obci Zdebuzeves (520 obyvatel) byly v roce 1932 evidovány: dva hostince, kolář, dva kováři, dva obuvníci, rolník, dva obchody se smíšeným zbožím, spořitelní a záložní spolek pro Zdebuzeves a trafika.\n"}
{"id": "393908", "url": "https://cs.wikipedia.org/wiki?curid=393908", "title": "Křešice (Divišov)", "text": "Křešice (Divišov)\n\nKřešice jsou místní částí městyse Divišova a nachází se tři kilometry severozápadně od Divišova. Katastrální území měří 185,26 hektaru. Vesnicí vede žlutě značená turistická trasa z Ostředka do Čenska k hradu Český Šternberk. Asi dva kilometry východním směrem u Křešického potoka stojí Křešický mlýn, využívaný jako vzdělavací středisko Ministerstva práce a sociálních věcí, a dále kontrolní stanice pro hlubinný vodovod do Prahy z vodní nádrže Švihov. Jižním směrem vede málo frekventovaná cesta do Lbosína. \n\nPrvní písemná zmínka o vesnici pochází z roku 1360.\n"}
{"id": "393916", "url": "https://cs.wikipedia.org/wiki?curid=393916", "title": "Šternov", "text": "Šternov\n\nŠternov je místní částí městyse Divišova; a nachází se tři kilometry severovýchodně od něj. Leží v katastru Měchnov. Pod Šternov spadá samota Brtnice a motorest u Rybiček, kde tyto objekty přímo sousedí s dálnicí D1 východně od Šternova. Vede tudy cyklotrasa z Divišova k hradu Český Šternberk. Dále zde byla vyznačena turistická žlutá trasa, která byla v roce 2015 prodloužena z Čenska do Českého Šternberka, kde přímo tato turistická trasa vede kolem vodopádů na Šternovském potoce.\n\nPrvní písemná zmínka o vesnici pochází z roku 1413.\n\nPodle vesnice je pojmenován i sjezd z dálnice D1 na jejím 41 km.\n"}
{"id": "393922", "url": "https://cs.wikipedia.org/wiki?curid=393922", "title": "Heimerzheim", "text": "Heimerzheim\n\nHeimerzheim je část německé obce Swisttal. Leží ve spolkové zemi Severní Porýní-Vestfálsko, v okrese Rhein-Sieg-Kreis. První písemná zmínka o obci pochází z roku 1074. V roce 2016 zde žilo 6374 obyvatel.\n\nV Heimerzheimu se nacházejí hned dva hrady, Heimerzheim na jihu a Kriegshoven na severu, oba v soukromém vlastnictví. Na hradě Heimerzheimu se v roce 1915 narodil Philipp von Boeselager, později důstojník Wehrmachtu, který se spolu se svým bratrem Georgem podílel na atentátu na Hitlera z 20. července 1944; když se atentát nevydařil, byli jedni z mála konspirátorů, kterým se podařilo uniknout následným čistkám.\n"}
{"id": "393927", "url": "https://cs.wikipedia.org/wiki?curid=393927", "title": "Judith Gautier", "text": "Judith Gautier\n\nJudith Gautier, po prvním sňatku též Madame Catulle Mendès, (25. srpen 1845, Paříž – 26. prosinec 1917, Saint-Enogat (Dinard), Bretaň) byla francouzská spisovatelka, básnířka a překladatelka.\n\nNarodila se jako první dcera spisovatele Théophile Gautiera. Její matka Ernesta Grisi byla operní pěvkyní a sestrou známé tanečnice Carlotty Grisi. Judith měla mladší sestru Estelle. Dětství prožila na venkově v naprosté volnosti. V mládí se ocitla v prostředí přátel svého otce, kam patřili například Théodore de Banville, Gustave Flaubert, bratři Goncourt-ové, Charles Baudelaire, Jules Champfleury, Arsène Houssaye nebo Gustave Doré. První článek – kritiku Baudelairova překladu básně v próze \"Eureka\" od E.A.Poe-a – uveřejnila v novinách \"Le Moniteur\", když jí bylo 14 let. Její otec zaměstnal politického uprchlíka, čínského mandarina Ding Dunling jako domácího učitele svých dcer . Pod jeho vlivem se věnovala čínské literatuře a kultuře. Později rozšířila svůj zájem i na kulturu japonskou. Sama však nikdy Orient nenavštívila.\n\nByla vyhlášenou kráskou, údajně byla jednou z pozdních milenek Victora Huga, který jí věnoval báseň \"Ave, dea; moriturus te salutat\".\n\nV roce 1860 se seznámila se spisovatelem Catulle Mendèsem a v roce 1866 uzavřeli sňatek. Rozvedli se v roce 1874. Poté se vdala podruhé za spisovatele Piera Loti.\n\nByla první ženou, která se stala členem Académie Goncourt (2. křeslo, 1910-1917).\n\nJudith Gautier byla velkou obdivovatelkou Richarda Wagnera. Napsala o něm řadu článků, přeložila do francouzštiny libreto opery \"Parsifal\".\nSpolu s prvním manželem a básníkem Villiers de l'Isle Adam navštívili v roce 1869 Richarda Wagnera v jeho venkovském domě v Tribschen u Luzernského jezera. V roce 1876 se s ním sblížila na prvním festivalu v Bayreuth. Posílala mu z Paříže látky a parfémy, které Wagner používal jako inspiraci při psaní své poslední opery \"Parsifal\", a také intimní dopisy. Korespondenci s ním udržovala prostřednictvím jeho holiče až do roku 1878, kdy Wagnerova žena Cosima odhalila tajné dopisování, spálila dopisy a donutila Wagnera vztah ukončit.\n\nJejí první kniha \"Le Livre de Jade\" (Nefritová kniha), vydaná pod jménem Judith Walter, byla prezentována jako kniha překladů staré čínské poesie (mj. básníka Li Po). Jedná se ale v naprosté většině pouze o variace na čínská témata.\n\n\n\n\n\n\n"}
{"id": "393930", "url": "https://cs.wikipedia.org/wiki?curid=393930", "title": "Vojtěch Rygal", "text": "Vojtěch Rygal\n\nVojtěch Rygal (10. dubna 1910 Hulín - 27. března 1948 Aš) byl český katolický kněz, skaut a orel, působící v olomoucké arcidiecézi. Poté, co jako katecheta v Holešově obdržel v březnu 1948 zákaz vyučovat a stal se předmětem šikanování ze strany StB a komunistických úřadů, se rozhodl pro útěk za hranice. Při pokusu o něj byl poblíž nádraží asi zastřelen pohraničníky.\n\n\n"}
{"id": "393938", "url": "https://cs.wikipedia.org/wiki?curid=393938", "title": "Josef Kaufman", "text": "Josef Kaufman\n\nJosef Kaufman (* 27. března 1984, Pardubice) je český fotbalový obránce momentálně bez angažmá.\n\nJe odchovancem klubu FK Pardubice 1899, odkud přestoupil v roce 2000 do FK AS Pardubice, ze kterého se (přestože ten v té době hrál v druhé lize) propracoval do mládežnických reprezentací. V létě 2004 Josef Kaufman podepsal Teplice, kde strávil následující čtyři roky, než v létě 2008 odešel hostovat do klubu Viking FK. Norský klub na něj sice uplatnil opci, kterou ho chtěl vykoupit z Teplic, nicméně se s hráčem nedohodl na podmínkách smlouvy. Hráč se proto vrátil do České republiky, kde v zimním přestupovém termínu přestoupil do týmu SK Slavia Praha, kde podepsal smlouvu s platností do konce roku 2012. V sezoně 2008/09 získal se Slavií mistrovský titul, přestože nenastoupil k jedinému zápasu díky dlouhodobému zranění. Ligovou premiéru v dresu Slavie si odbyl až na jaře 2010. Zranění ho však tížila dál a v zimě 2012 odešel hostovat do slovenského Spartaku Trnava. Podzimní část sezóny 2012/13 strávil na hostování v klubu FC Zbrojovka Brno.\n\nPo ukončení hostování ve Zbrojovce přestoupil v lednu 2013 ze Slavie do Teplic, kde podepsal smlouvu na dva a půl roku. První ligový gól od začátku angažmá vstřelil 28. září 2013 proti Bohemians Praha 1905, podílel se tak na vysoké výhře 5:1. V prosinci 2013 v Teplicích skončil.\n\nZa reprezentační výběr do 21 let nastoupil ve 28 zápasech, což je třetí nejvyšší počet startů v této věkové kategorii v samostatné české historii. Před Kaufmanem se nachází jen Jan Polák a David Kobylík se 46 resp. 32 starty (aktuální k lednu 2009).\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\n"}
{"id": "393947", "url": "https://cs.wikipedia.org/wiki?curid=393947", "title": "Hala", "text": "Hala\n\nSlovem hala obvykle označujeme zastřešený prostor, místnost, síň či sál větších rozměrů, který neslouží pro ubytování osob. Může se jednat i o označení pro samostatnou budovu, která takovouto velkou místnost obklopuje.\n\nVelké haly bývají součástí velkých dopravních uzlů, kterými cestuje větší počet osob. Jedná se zejména o haly u velkých nádraží (nádražní hala) nebo na letištích (letištní, resp. odbavovací hala).\n\nHaly určené pro průmyslovou výrobu či průmyslovou montáž označujeme souslovím tovární hala případně montážní hala. Do velkých hal jsou také velmi často umístěna velká nákupní a obchodní centra v hypermarketech a supermaketech. Velké výstavní haly můžeme spatřit také na výstavištích.\n\nVelké sportovní haly mívají v současnosti podobu samostatných staveb, které se nyní často nazývají (po původním starořímském vzoru) arény. Takové moderní arény bývají často konstruovány víceúčelově. Nejen jako krytá sportoviště pro provozování mnoha různých druhů sportu, ale i pro účely kulturní a společenské (haly v tomto případě slouží jako kulturní či společenský sál).\n\nHaly obvykle slouží pro provozování kolektivních, resp. halových sportů (např. košíková, odbíjená, házená, florbal, korfbal, lední hokej, nohejbal, kolová, sálová kopaná a další).\n\nExistují specializované haly i pro soutěže individuální, např. gymnastické, vzpěračské, zápasnické, badmintonové, pingpongové, tenisové, šermířské či atletické a další haly, které jsou určeny jak pro trénink (třeba nafukovací hala), tak i pro provoz původně letních sportů v zimním období. Za halu v tomto smyslu může být považována každá větší víceúčelová tělocvična.\n\nO sportovních halách ale obvykle nemluvíme u úzce specializovaných sportovišť – např. plavecké stadiony a bazény, cyklistické velodromy, jízdárny, kryté střelnice apod.\n\nZ hlediska volby mezi materiály a typu stavby v drtivé většině případů vládne ocelová konstrukce. Ocelové sportovní haly mají řadu výhod:\n\nObvykle se jedná o větší vstupní místnost (může to být i velká předsíň) či menší sál, který se nachází v těsné blízkosti vchodu do domu. U budov či jiných specializovaných staveb (metro), jež mají nějaký širší společenský účel, se takováto vstupní hala někdy nazývá slovem vestibul, případně dvorana.\n\nO halách většinou nemluvíme u převážné většiny církevních staveb jako jsou kláštery, chrámy, kostely, mešity, svatyně apod. Za haly také obvykle nejsou považovány ani velké školní učebny či posluchárny.\n\nOcelové konstrukce pro montované haly jsou navrhovány pro různé velikosti rozponů. Zpravidla se jedná o šířky haly od 6–24 m, v případě větších rozponů je nutné přidávat podpěry, které odlehčí zatížení rámů. Rámy ocelových konstrukcí se šroubovanými spoji bývají většinou navržené z tzv. IPE profilů, ve střešní konstrukci jsou navzájem propojeny vaznicemi, na které se pokládá střešní plášť, který může být buď zateplený nebo nezateplený. Podle toho se také navrhují typy a hustota vaznic. Po bocích jsou rámy propojené tzv. paždíky, na které se poté připevňuje boční opláštění, které může být rovněž zateplené i nezateplené.\nRámy ocelových konstrukcí mohou být od sebe vzdáleny zpravidla od 4–7 m – tuto vzájemnou vzdálenost nazýváme tzv. modulem haly. Projektanti navrhují tyto moduly tak, aby celková ocelová konstrukce byla stabilní a současně i ekonomická.\n\nKaždá ocelová konstrukce je posuzována individuálně, složení profilů je závislé na mnoha faktorech:\n\n"}
{"id": "393948", "url": "https://cs.wikipedia.org/wiki?curid=393948", "title": "Czarny Staw Polski", "text": "Czarny Staw Polski\n\nCzarny Staw Polski je ledovcové jezero v Tatrách v Polsku. Nachází se v nadmořské výšce 1722 m v jižní části údolí Pěti Stawů mezi Zadnim a Wielkim Stawem Polskim. Jezero má rozlohu 12,4880 ha. Je 618 m dlouhé a 296 m široké. Dosahuje maximální hloubky 50,4 m a objemu 2 825 800 m³.\n\nNa jihu se nad plesem zvedají stěny Liptovských múrů od Hladkého štítu ke Kotolnici. Ze severu ho obklopuje val střední morény.\n\nZ jezera odtéká potok do Wielkého Stawu Polského, na jehož březích roste mnoho bahenních a rašelinných druhů rostlin. Rozměry jezera v průběhu času zachycuje tabulka:\n žlutá turistická značka z Gąsienicowy doliny přes Koziu Przełęcz a rozcestí s modrou turistickou značkou v Dolině Pięciu Stawów na Szpiglasové sedlo, která dále pokračuje k Morskému Oku prochází pod jezerem, přičemž z ní vede k východnímu břehu jezera 70 m dlouhá neznačená odbočka.\n\n\n\n"}
{"id": "393949", "url": "https://cs.wikipedia.org/wiki?curid=393949", "title": "Marie Tauerová", "text": "Marie Tauerová\n\nMarie Tauerová (15. srpna 1896 v Plzni – 15. dubna 1981) byla knihovnice, sochařka a překladatelka z perštiny a arabštiny.\n\nNarodila se v Plzni v rodině poštovního a telegrafního úředníka. V letech 1909–1910 studovala na českém gymnáziu v Plzni. V roce 1912 se rodina přestěhovala do Prahy, kde po absolvování filozofické fakulty začala soukromě se studiem orientálních jazyků u profesora Rudolfa Dvořáka a docenta Rudolfa Růžičky, stejně jako její starší bratr Felix, který byl profesorem islámských dějin a literatury na Univerzitě Karlově, i mladší bratr Norbert, ten se věnoval filologii a historii Basků. Zde se seznámila s Vlastou Kálalovou, která působila jako lékařka v Bagdádu. Vzniklo pevné a celoživotní přátelství, za svůj život si vyměnily více než 150 dopisů, které jsou zdrojem poznání o Orientu a o vnímání ženských otázek v tehdejší Evropě i Orientu. Ona sama i přes své výborné jazykové schopnosti se do Orientu nikdy nedostala.\n\nPracovala v Univerzitní knihovně v Brně (nyní Moravská zemská knihovna). V roce 1929 se u ní projevilo závažné oční onemocnění. Po operaci byla nucena omezit používání zraku a zanechat práce v knihovně i literární činnosti. Začala se věnovat modelování z hlíny, ve kterém projevila mimořádné úsilí. Začala tvořit jako samouk, náměty čerpala z Chodska i Orientu. Později se stala žačkou sochaře Václava Macha v Brně. Brzy i na tomto poli dosáhla významných úspěchů. Její výtvory prodávala v Plzni Marie Lábková. Později se stala členkou Sdružení západočeských výtvarných umělců. Její drobná plastika je vystavena v Klenčí v muzeu.\n\nPřeklady z arabštiny\n\n\nPřeklad ze syrštiny\n\n\nRukopisy\n\n\nRukopisy uložené v Moravské zemské knihovně v Brně\n\n\nRukopisy uložené v její pozůstalosti\n\n\n"}
{"id": "393950", "url": "https://cs.wikipedia.org/wiki?curid=393950", "title": "NOHAB", "text": "NOHAB\n\nNOHAB (Nydqvist och Holm AB) byl švédský strojírenský podnik sídlící ve městě Trollhättan.\n\nSpolečnost založili Antenor Nydqvist, Johan Magnus Lidström a Carl Olof Holm v roce 1847 jako \"Trollhättans Mekaniska Verkstad\". Tento podnik se zabýval výrobou turbín pro vodní elektrárny. V roce 1865 vyrobila společnost první parní lokomotivu a v roce 1912 již dosáhl počet vyrobených lokomotiv 1000 kusů.\n\nV roce 1916 byla společnost přeměněna na akciovou společnost a pojmenována NOHAB (Nydqvist och Holm Aktiebolag). V roce 1920 dostala NOHAB z Ruska objednávku na 1000 lokomotiv. Lokomotivy byly dodány v letech 1921-24, ovšem pouze v počtu 500 kusů.\n\nV roce 1930 byla založena dceřiná společnost NOHAB Flygmotorfabrik AB, která získala od Bristol Aircraft Company licenci na výrobu leteckých motorů Bristol Jupiter a Bristol Mercury. Výroba započala v roce 1933 a již v roce 1937 tato společnost spolu s \"AB Svenska järnvägsverkstäderna\" (Švédské železniční dílny, a.s.) vytvořily v Linköpingu leteckou firmu SAAB.\nV roce 1935 započala spolupráce NOHAB s firmou Bofors. Zpočátku šlo o výrobu traktorů a autobusů, s počátkem 2. světové války se přeorientovali na zbrojní výrobu.\n\nV 50. letech NOHAB zahájila výrobu dieselových lokomotiv typu AA16 v licenci Electro-Motive Division General Motors. Největším zákazníkem se staly Dánské státní dráhy, které odebíraly lokomotivy řad MX, MY a později i modernější MZ. Dvacet lokomotiv bylo dodáno i Maďarským státním drahám (řada M61), ale z politických důvodů další dodávky nenásledovaly. 35 lokomotiv odebraly Norské státní dráhy jako řadu Di 3.\n\nNOHAB byla také hlavním dodavatelem vodních turbín a významným dodavatelem středně výkonných lodních motorů a také trupů tanků. Koncem 70. let se společnost dostala do finančních potíží. Odbyt lokomotiv upadal. V roce 1978 převzala 51 % akcií Wärtsilä. O rok později opustila továrnu poslední lokomotiva – řada Rc pro SJ a nastal rozprodej společnosti. Wartsilä založila v roce 1979 novou společnost NOHAB Diesel AB. Od roku 1981 dodávala GMA-NOHAB Printing AB tiskařské stroje. Produkce turbín přešla pod Aker Kvaerner. Příslušenství pro kolejová vozidla dodával Kalmar NOHAB AB.\nDnes z celého koncernu existuje pouze NOHAB Industri AB, která se zabývá obráběním kovů.\n\n"}
{"id": "393952", "url": "https://cs.wikipedia.org/wiki?curid=393952", "title": "Czarny Staw", "text": "Czarny Staw\n\nCzarny Staw (znamená \"černé pleso\") je název několika ples v polských Tatrách:\n\n\n"}
{"id": "393953", "url": "https://cs.wikipedia.org/wiki?curid=393953", "title": "Jindřich IV. Anglický", "text": "Jindřich IV. Anglický\n\nJindřich IV. (3. duben 1366 – 20. březen 1413), byl králem Anglie v letech 1399 až 1413. Narodil se na Bolingbrokském hradu v Lincolnshire a tak je také známý jako Jindřich z Bolingbroke. Jeho otcem byl Jan z Gentu, třetí syn Eduarda III. a v době vlády Richarda II. velmi vlivný šlechtic. Jeho matkou byla Blanka, dědička velmi bohatého panství Lancasterů.\n\nJan z Gentu zemřel roku 1399 a Richard bez vysvětlení zrušil právní dokumenty, které měly Jindřichovi zajistit dědictví po jeho otci. Jindřich se setkal s Tomášem Arundelem, předchozím a budoucím arcibiskupem canterburským, který byl zbaven úřadu pro svou spolupráci s \"Lordy odvolateli\". Jindřich se s Tomášem vrátili do Anglie v době, kdy byl Richard na vojenském tažení v Irsku. S Tomášovou podporou zahájil Jindřich vojenskou akci proti svým nepřátelům a nařídil svým vojákům vyplenit Cheshire.\n\nBrzy získal dostatek moci a podpory, aby se mohl prohlásit králem, uvěznit Richarda, který později ve vězení zemřel, a přeskočit v následnictví Richardova sedmiletého nástupce Edmunda z Mortimeru. Jindřich byl korunován anglickým králem 13. října 1399 a jako první král po ovládnutí Anglie Normany pronesl svou řeč v angličtině. Jindřich musel vyřešit, co s uvězněným Richardem. Poté, co se nezdařil pokus o jeho vraždu v lednu 1400, možná nařídil, aby byl Richard zabit. Jinou verzí je, že Richard ve vězení zemřel hlady – každopádně zemřel 14. února 1400.\n\nJindřich musel po většinu času své vlády čelit vzpourám, spiknutím a pokusům o atentát. V prvních deseti letech jeho vlády se vzbouřil Owain Glyndur, který se roku 1400 prohlásil princem z Walesu, a Jindřich, hrabě z Northumberlandu. Úspěch ve vojenském potlačení těchto vzpour byl podpořen vojenskými schopnostmi jeho syna Jindřicha, následníka na anglickém trůnu.\n\nV pozdním období jeho vlády Skotové rozšířili pověst o tom, že původní král Richard je živ a nachází se u skotského dvora a čeká na pokyn svých příznivců, aby se vrátil do Londýna. Dokonce našli i muže vzhledem podobného Richardovi, aby tak podpořili vzpouru proti Jindřichovi, ale tato snaha neměla úspěch.\n\nPoslední léta jeho života byla poznamenána nemocemi. Byl postižen kožními chorobami, s akutními problémy v červnu 1405, dubnu 1406, červnu 1408, během zimy 1408–9, prosinci 1412 a nakonec v březnu 1413; tato ataka choroby vedla k jeho smrti.\n\nZemřel v domě opata z Westminsteru. Byl pohřben, na rozdíl od mnoha jiných anglických králů, v Canterburské katedrále, v severním křídle poblíž hrobky Tomáše Becketa.\n\nJindřich se 27. července 1380, 19 let před nástupem na trůn, oženil s Marií de Bohun. S ní měl zřejmě sedm dětí – první syn Eduard zemřel krátce po narození.\n\n\nMarie zemřela roku 1394. 7. února 1403 se Jindřich oženil podruhé. Jeho druhou manželkou byla Jana Navarrská, dcera Karla, krále navarrského. S ní Jindřich neměl žádné potomky. To, že měl roku 1399 čtyři syny, přispělo k jeho úspěchu v nástupu na trůn, protože Richard II. neměl děti žádné.\n"}
{"id": "393958", "url": "https://cs.wikipedia.org/wiki?curid=393958", "title": "András Adorján", "text": "András Adorján\n\nNositelů jména András Adorján je více:\n"}
{"id": "393959", "url": "https://cs.wikipedia.org/wiki?curid=393959", "title": "Jan z Gentu", "text": "Jan z Gentu\n\nJan z Gentu (angl. \"John of Gaunt\", 6. března 1340 – 3. února 1399), vévoda z Lancasteru, byl anglický šlechtic, který pocházel z rodu Plantagenetů. Šlo o třetího syna anglického krále Eduarda III. a Filipy z Hainault. Jeho přídomek je odvozen ze jména jeho rodiště, města Gentu v současné Belgii. Měl velký vliv na život u dvora v době vlády Richarda II. poznamenané politickými spory, ale nikdy proti němu otevřeně nevystoupil. Byl předkem anglických králů z rodu Lancasterů Jindřicha IV., Jindřicha V. a Jindřicha VI. Zdá se, že jeho portrét je společně s příbuznými ukryt Wiltonském diptychu, kde je zobrazen jako postava Jana Křtitele.\nMěl čtyři manželské děti a pět dětí nemanželských. První z nemanželských dětí měl s dvorní dámou své matky a čtyři další s milenkou Kateřinou Swynfordovou, která se nakonec stala v roce 1396 jeho třetí zákonitou manželkou. Děti, vzešlé z tohoto (původně nemanželského vztahu) se staly zakladateli rodiny Beaufortů, která nesla své jméno podle hradu, kde se děti narodily. Tito jeho potomci, tři synové a jedna dcera, byli po jeho sňatku s Kateřinou roku 1396 legitimizováni jako jeho plnoprávní dědici papežskou bulou. Společně s Kateřinou Swynfordovou se tak stal, mimo jiné, předkem několika významných osob historie – jedním z jejich synů byl Jindřich Beaufort, biskup z Winchesteru a později kardinál, jejich vnučkou pak byla Cecilie Nevillová, matka králů Eduarda IV. a Richarda III. a jejich prapravnukem byl i Jindřicha VII., který se stal roku 1485 po bitvě u Bosworthu anglickým králem a stal se zakladatelem královského rodu Tudorů.\n\nKdyž Jan roku 1399 zemřel, propadla jeho panství králi, protože Richard II. vypověděl jeho syna z druhého manželství Jindřicha roku 1398 ze země. Jindřich a Richard II. byli bratranci. Jindřich se s malým vojskem vrátil do Anglie, aby se domohl svých práv. Postupně využil nespokojenosti s Richardovou vládou a sesadil ho. Poté vládl jako anglický král Jindřich IV. Stal se jeho prvním potomkem na anglickém trůnu.\n\nZemřel 3. února 1399 a byl pohřben vedle své první manželky Blanky z Lancasteru v chrámové lodi původní katedrály svatého Pavla v Londýně v alabastrové hrobce.\n\nPoprvé se oženil roku 1359 s Blankou z Lancasteru. Po smrti svého tchána roku 1361 zdědil polovinu jeho nemovitostí, titul hrabě z Lancasteru a postavení největšího vlastníka půdy na severu Anglie. Zbytek majetku svého tchána zdědil poté, co Blančina sestra Maud zemřela roku 1362. Titul vévoda z Lanscasteru mu byl roku 1362 udělen Eduardem III. Jan byl tak velmi dobře zabezpečen a vlastnil nejméně třicet hradů a panství v Anglii a Francii. Jeho majetek byl rozsahem a organizací srovnatelný s majetkem anglického krále.\n\nPo smrti svého staršího bratra Eduarda se rozhodl bránit církevního reformátora Johna Wycliffa. Důvod není přesně znám, ale mohlo se jednat o protiváhu narůstajícího světského vlivu Římskokatolické církve. V době, kdy anglické vojsko utrpělo porážky v stoleté válce s Francií začala být Eduardova vláda, vlivem narůstajících daní a jeho vztahu s Alicí Perrersovou, nepopulární. Veřejné mínění jej spojovalo s neúspěchy vlády tohoto období. A zatímco král a princ z Walesu měli statut hrdinů válečných bojů, Jan sám nikdy nedosáhl výraznější vojenský úspěch, který by mohl zvýšit jeho reputaci.\n\nKdyž Eduard III. roku 1377 zemřel a jeho následníkem trůnu se stal jeho desetiletý synovec Richard, Janův vliv se zvětšil. Nicméně objevovaly se i obvinění proti němu, že usiluje o převzetí královské moci pro sebe. Jan, jako vládce Anglie v době než Richard dosáhl plnoletosti, učinil některá nepopulární rozhodnutí týkající se daní, která vedla roku 1381 až k rolnické vzpouře, během níž vzbouřenci zničili Savojský palác v Londýně.\n\nRoku 1386 odejel do Kastilie, aby, jako manžel Konstancie Kastilské (s níž se roku 1371 oženil), uplatnil svůj nárok na kastilský trůn. Nicméně Richardovy vladařské chyby vyvolaly v Anglii napětí, které hrozilo přerůst v občanskou válku. Až on sám, po svém návratu do země roku 1389, byl schopen dohodnut kompromis mezi \"Lordy Odvolateli\" a králem, který nastolil období relativního politického klidu. V následujícím období se jeho pověst, jako schopného státníka upevnila.\n\n"}
{"id": "393961", "url": "https://cs.wikipedia.org/wiki?curid=393961", "title": "Vladimír Vondráček", "text": "Vladimír Vondráček\n\nVladimír Vondráček (23. února 1895 Praha – 10. května 1978 tamtéž) byl český psychiatr, psycholog, farmakolog, endokrinolog a vysokoškolský pedagog. Je pokládán za jednoho ze zakladatelů československé lékařské psychologie, psychofarmakologie, gerontopsychiatrie, dietetiky a psychiatrické sexuologie.\n\nJako první se v Československu zaměřil na tělesné pocity a patřil k prvním odborníkům zkoumajícím charakterologii. Stal se průkopníkem nauky o duševní hygieně a zabýval se také klinickou toxikologií. Roku 1927 uskutečnil objev enzymu glycero-fosfatázy z hovězí mozkové tkáně.\n\nDo obecné psychiatrie přispěl definicí řady jevů, jimiž obohatil psychopatologii. Termín „ultrasensibilita“ zavedl roku 1941. Zaměřil se a popsal diogenismus, potamofilii, hippofilii, primitivismus, syndrom III. decenia či tzv. psychické reakce. Stal se iniciátorem studia depresivních stavů z hlediska kybernetiky. Nastínil axiologickou koncepci v nauce o hodnotách. V letech 1958–1970 působil jako přednosta Psychiatrické kliniky FVL UK, největší kliniky Všeobecné fakultní nemocnice v Praze. V psychiatrické profilaci jej ovlivnili především Karl Jaspers, Ernst Kretschmer, Emil Kraepelin a Eugen Bleuler.\n\nBěhem profesní dráhy popularizoval psychiatrii a související vědy. Věnoval se osvětě a připomínal historické postavy lékařství, jakými byli zakladatel české vědecké psychiatrie Karel Kuffner, či první český psychiatr Jan Theobald Held. Zasloužil se o integrování duševně chorých do běžného života. Popsal také rozdílnost komplexu psychologicko-psychiatrických věd. Na lékařské fakultě Univerzity Karlovy působil tři roky ve funkci honorovaného asistenta a třicet dva let jako honorovaný profesor. Dalších dvacet čtyři let pracoval bezplatně. \n\nOd roku 1923 se stal autorem 236 odborných studií a publikací včetně monografií v řadě oborů, z nichž se mezi nejznámější zařadily \"Fantastické a magické z hlediska psychiatrie\", \"O hodnotách a hodnocení\", \"Vnímání\" či \"Lékařská psychologie\". Vyjma odborné publikační činnosti napsal i třídílné \"Paměti\". Celkový počet prací, zahrnujících popularizační statě a články, překročil 400 textů.\n\nVladimír Vondráček se narodil 23. února 1895 v nejvyšším pražském domě, v tzv. Ullmanově stavbě. Otec katolík Václav Vondráček (1849–1912) byl obchodník s lahůdkami a majitel koloniálu V.J. Vondráček v Perlové ulici. Do manželského stavu s 23letou Boženou Tuzarovou vstoupil ve 45 letech. Zemřel v diabetickém kómatu 3. prosince 1912, když bylo synovi sedmnáct let. Křestním kmotrem a následně poručníkem Vladimíra Vondráčka se stal otcův bratranec Otakar Wondráček, jenž se záležitostmi synovce nezabýval. Matka Božena Vondráčková, rozená Tuzarová (1872–1895), porodila syna rok po sňatku. Pocházela z evangelicky založené rodiny a měla čtyři sourozence. Její otec Václav Tuzar (1835–1897) vlastnil krupařství na Václavském náměstí, které následně převzala jeho manželka Marie Tuzarová, rozená Pospíšilová (1846–1904). Božena Vondráčková zemřela sedm měsíců po porodu, 19. září 1895 nejspíše na tyfus. Vedení domácnosti převzala její teta Anna Tuzarová, až do úmrtí v prosinci 1907. Následně tuto roli vykonávala do roku 1923 Anna Círková, jež byla do Vondráčkovy rodiny přijata jako služebná v roce 1898.\n\nV červenci 1924 navázal v Ľubochni partnerský vztah s Miladou Drahorádovou (12.10.1904 – 8.9.1989). Sňatek se uskutečnil 17. ledna 1925 v kostele Panny Marie Sněžně v Praze. Manželka získala vzdělání v pražské vyšší dívčí škole a obchodní akademii. Její otec Rudolf Drahorád (1874–1931) byl původně vojenským lékařem, vázán k armádě díky vojenskému stipendiu během studií. Oženil se s Marií Mottlovou (1881–1961) a v roce 1902 byl převelen do Lublaně. Ve Slovinsku změnil profesní zaměření na stomatologii a od roku 1904 praktikoval v pražské zubní ordinaci. Vladimír Vondráček s manželkou zdědili letní sídlo, secesní vilu architekta Josefa Fanty v Jevanech (č. p. 44) postavenou pro Gabrielu Preissovou, kterou Vondráčkovi vlastnili do roku 1972. Následně v ní bydlel skladatel Karel Svoboda. Od dětství Vondráček trávil volný čas také v Senohrabech, které mu udělily čestné občanství.\n\nV roce 1913 maturoval na C. k. reálném a vyšším gymnáziu v Praze v Křemencově ulici, kde byl jeho spolužákem pozdější neurolog Kamil Henner. Během září téhož roku se zapsal na pražskou Lékařskou fakultu C. k. Karlo-Ferdinandovy univerzity. Absolvoval ji šest let poté, s promocí 15. února 1919. Stal se jedním ze tří hlavních žáků a pokračovatelů profesora Antonína Heverocha.\n\nJako začínající lékař nastoupil v zimě 1919 do nové ambulance nervových chorob profesora Ladislava Haškovce v Kaulichově domě. Již 5. května téhož roku obdržel povolávací rozkaz k 7. pluku do Rumburku, z něhož přešel k 2. vansdorfskému praporu a v srpnu se přemístil na Slovensko. Vojenskou službu dokončil v pražské Ústřední vojenské nemocnici u profesora Jana Jánského. \n\nV první třetině roku 1920 pracoval v pražském Zemském ústavu pro choromyslné pod vedením profesora Antonína Heverocha. Poté získal externí úvazek na I. interní klinice LF UK, řízené profesorem Ladislavem Syllabou. V červnu 1921 byl přijat na pozici nehorovaného asistenta kliniky a v letech 1921–1923 vyučoval také jako asistent Ústavu pro farmakologii a farmakognosii LF UK u profesora Kamila Lhotáka. Během léta 1923 a 1924 odjížděl do Státních lázních Ľubochňa ve funkci řídícího lékaře a na zimu se vracel do Zemského ústavu pro choromyslné v Praze. V letní sezóně 1925 ordinoval ve Státních lázních v Tatranské Lomnici. Mezi roky 1925–1945 vykonával praxi soudního znalce v oboru nervových a duševních chorob a sexuální patologie.\n\nV letech 1927–1930 přešel zpět na Ústav farmakologie a farmakognosie LF UK, vedeného profesorem Emanuelem Formánkem. Vyjma úvazku asistenta také stážoval na II. interní klinice u profesora Josefa Pelnáře. V lednu 1933 se stal docentem (\"venia docenti\") pro farmakologii a od téhož měsíce začal pracovat jako neplacený asistent klinické farmakologie na Propedeutické klinice řízené profesorem Bohumilem Prusíkem. Po uzavření kliniky v roce 1939 se přemístil na Psychiatrickou kliniku k profesoru Zdeňku Myslivečkovi. Roku 1936 se s Prusíkem stal iniciátorem nově zřízené Vyšší školy praktické dietetiky, kde mohl působit do roku 1942, než mu byl vystaven zákaz od protektorátního ministerstva školství. Téhož roku také došlo k ukončení činnosti Psychiatrické kliniky LF UK, z níž se přesunul na interní oddělení Vinohradské nemocnice, jíž v té době vedl Prusík. V závěru druhé světové války vypomáhal na vinohradském obvazišti, sídlícím v Mánesově ulici. Po nastolení míru v roce 1945 se vrátil na Psychiatrickou kliniku LF UK, kde již mezi červnem a zářím vedl mediky. Z přednášek pak sestavil skripta \"Psychiatrie všeobecná\". Stal se i vedoucím nově založeného oddělení s kapacitou 52 lůžek, které představovalo vzor pro obdobná pracoviště v Československu. \n\nV závěru ledna 1938 jej prezident republiky Edvard Beneš jmenoval bezplatným mimořádným profesorem farmakologie a v roce 1939 se na Univerzitě Karlově habilitoval pro lékařskou psychologii. V červenci 1948 byl jmenován mimořádným placeným profesorem lékařské psychologie se zpětnou platností od října 1946. V roce 1952 získal vedení nově zřízeného oddělení lékařské psychologie pod patronátem ministerstva školství a osvěty. V říjnu 1957 povýšil do funkce zástupce přednosty Psychiatrické kliniky LF UK a od května 1958 se stal jejím přednostou, rovněž tak vedoucím Katedry psychiatrie LF UK a šéfem výzkumné psychiatrické laboratoře. Po obhajobě disertační práce na téma \"Hodnocení a jeho poruchy v psychiatrii\" obdržel v červnu 1962 doktorát lékařských věd Univerzity Karlovy (DrSc.). Následně předsedal komisi pro udělování vědecké hodnosti doktor věd v psychiatrii na území Československa. V období 1950–1963 se zaměřil na studium depresí. Na toto téma uskutečnil přednášky ve Vídni a Drážďanech. V roce 1970 po něm převzal vedení psychiatrické kliniky a katedry profesor Jan Dobiáš.\n\nZemřel dopoledne 10. května 1978 na III. interní klinice VFN v Praze. Pochován byl o šest dní později na Olšanských hřbitovech.\n\nV rané fázi lékařské dráhy spolupředsedal s Františkem Bláhou sekci nehonorovaných lékařů. Mezi 1949–1951 vedl Purkyňovu společnost pro studium duše a nerstva, která sdružovala neurology a psychiatry. V roce 1956 byl přijat za stálého člena výboru Psychiatrické sekce Československé lékařské společnosti J. E. Purkyně, v níž do roku 1963 zastával funkci místopředsedy.\n\nOd roku 1960 působil jako dopisující člen Société médico-psychologiqué, pařížské společnosti pro medicínu a psychologii a stejnou pozici zastával od roku 1964 v psychiatrické společnosti Polskie Towarzystwo Psychiatryczne se sídlem v Lublinu. V Československé psychiatrické společnosi řídil komisi pro psychiatrickou sexuologii, čestné členství přijal v Československé psychologické společnosti při ČSAV. Byl také konzultantem v oblasti duševního zdraví Světové zdravotnické organizace v Ženevě.\n\nPsychiatrická společnost J. E. Purkyně uděluje od roku 1993 Národní psychiatrickou cenu profesora Vladimíra Vondráčka.\n\n\"Přehled díla.\"\n\n\n\n\n\n\n\n"}
{"id": "393962", "url": "https://cs.wikipedia.org/wiki?curid=393962", "title": "Jaroslav Beneš (kněz)", "text": "Jaroslav Beneš (kněz)\n\nJaroslav Beneš (6. dubna 1892 Praha – 24. června 1963 Praha) byl český římskokatolický teolog, duchovní, filozof a vysokoškolský pedagog.\n\nStředoškolské vzdělání získal na státním gymnáziu v Praze, kde v roce 1911 maturoval. Ke kněžství studoval na české teologické fakultě c.k. Karlo-Ferdinandovy univerzity v Praze v letech 1911–1912, dále v Římě na \"Pontificium Collegium Urbanum De Propaganda Fide\" v letech 1911–1912. Po vstupu Itálie do první světové války musel opustit Řím a dokončil studia v Praze jako řádný posluchač německé bohoslovecké fakulty c.k. Karlo-Ferdinandovy univerzity v Praze a jako mimořádný posluchač české bohoslovecké fakulty na téže univerzitě. Studium zakončil v roce 1916, a v témže roce byl vysvěcen na kněze. Po vysvěcení působil v pastoraci. Se studiem však pokračoval, získal v Římě na \"Pontificium Collegium Angelicum\" doktorát filosofie a 27. února 1924 byl promován. Doktorát teologie získal poté \"Pontificium Collegium Urbanum De Propaganda Fide\" v Římě, a 26. června 1924 byl promován. Tento doktorát teologie byl posléze nostrifikován na teologické fakultě Karlovy univerzity v Praze dne 15. listopadu 1926, na základě disertační práce, kterou předložil již v roce 1923, s názvem \"Messias promissus – Messias missus\". Další jeho studia se odbývala na \"Cursus Magisterii na Pontificia Universitas Gregoriana\" v Římě. Jeho práce vědecká práce nesla název \"Vývoj pojmu věčných pravd u některých scholastiků 14. století\", a dne 15. dubna 1925 obdržel titul \"Magister aggregatus facultatis philosophicae Pontificiae Universitatis Gregorianae\".\n\nDne 18. listopadu 1925 byl jmenován adjunktem teologické fakulty Karlovy univerzity v Praze na dobu od 1. září 1925 do 31. srpna 1925. Dne 29. října 1925 byl jmenován suplentem křesťanské filosofie na akademický rok 1925–1926. V roce 1926–1927 měl studijní dovolenou. 29. března 1927 habilitoval pro obor křesťanské filosofie. Jeho habilitace byla schválena 14. července 1927 na základě spisu \"Valor „possibilium“ apud S. Thomam, Henricum Gandavensem, B. Iacobum de Viterbo\". 30. srpna 1927 byl jmenován adjunktem teologické fakulty Karlovy univerzity v Praze na dobu od 1. září 1927 do 31. srpna 1929. Dne 31. ledna 1928 byl jmenován asistentem pro dobu od 1. ledna 1928 do 31. srpna 1929. Dne 3. července 1929 byl jmenován na teologické fakulty Karlovy univerzity v Praze asistentem pro dobu od 1. září 1929 do 31. srpna 1931. Dne 23. října, respektive 20. listopadu 1929 byl jmenován tamtéž mimořádným profesorem pro obor křesťanské filosofie s účinností od 1. listopadu 1929, na základě spisu \"Psychoanalyse. Freudova psychoanalyse a poměr křesťanské filosofie k ní\" (1. díl již vydán tiskem, 2. díl v rukopise).\n13. března respektive 30. března 1936 byl jmenován na teologické fakultě Karlovy univerzity v Praze řádným profesorem pro obor křesťanské filosofie s účinností od 1. ledna 1936, na základě spisu \"René Descartes či Tomáš Akvinský?\". V letech 1933–1936 byl též suplentem dogmatiky. V akademickém roce 1936–1937 se stal děkanem teologické fakulty Karlovy univerzity v Praze, v akademickém roce 1937–1938 byl proděkanem. Od 31. července 1940 do 31. května 1945 byl dán na dovolenou (nacisté uzavřeli české vysoké školy).\n\nDne 6. srpna 1945 byl aktivován s účinností k 1. červnu 1945. Dne 11. června 1945 byl na teologické fakulty Karlovy univerzity v Praze pověřen suplováním dogmatiky v akademickém roce 1945–1946. V akademickém roce 1948–1949 byl na teologické fakultě Karlovy univerzity v Praze děkanem; v akademickém roce 1949–1950 proděkanem a po internaci děkana Jana Kapistrána Vyskočila OFM dne 13. dubna 1950, vedl fakultu. Dne 11. října 1950 obdržel kanonickou misi pro působení na Římskokatolické Cyrilometodějské bohoslovecké fakultě v Praze. Od července 1950 byl nemocen, v říjnu 1950 krátce na Římskokatolické Cyrilometodějské bohoslovecké fakultě v Praze vyučoval, a děkan Vojtěch Šanda proto dne 21. října 1950 požádal SÚC o jeho jmenování řádným profesorem pro obor křesťanské filosofie, avšak Beneš opět onemocněl. Jmenován byl dne 30. ledna 1951 s platností od 1. ledna 1951, a současně byl pověřen vedením katedry křesťanské filosofie a základního bohosloví. Dekret převzal 21. dubna 1951, ale fakticky již ze zdravotních důvodů vůbec nevyučoval. Působení ukončeno odchodem do invalidního důchodu v srpnu nebo v září 1952, kdy mu byla přiznána invalidní renta k 15. říjnu 1951.\nVe svých přednáškách i akademickém zkoumání se soustředil se studium díla sv. Tomáše Akvinského a Reného Descarta.\nStal se kanovníkem kapituly Všech svatých, po druhé světové válce byl jedním z kandidátů na úřad pražského arcibiskupa. Na sklonku života žil a působil ve farnosti Božského srdce Páně na Vinohradech. Zemřel 24. června 1963 v Praze. Je pochován na vinohradském hřbitově.\n\nČasopisecké studie, zejména: \"Filosofická revue\", \"Časopis katolického duchovenstva\", \"Život\", \"Hlídka\", \"Divus Thomas\".\n\n\n\n"}
{"id": "393966", "url": "https://cs.wikipedia.org/wiki?curid=393966", "title": "Areál československého opevnění Šatov", "text": "Areál československého opevnění Šatov\n\nAreál československého opevnění Šatov je muzeum československého opevnění budovaného v letech 1935–1938 na obranu před nacistickým Německem, ležící v blízkosti jihomoravské obce Šatov. Areál je ve správě Technického muzea v Brně a zahrnuje dva pěchotní sruby MJ-S 3 „Zahrada“ (od roku 2005 zpřístupněný pro veřejnost s expozicí věnovanou československému opevnění na jižní Moravě, historii objektu a využívání čs. opevnění po druhé světové válce) a MJ-S 2 „Úvoz“ (v současnosti nepřístupný) a dva objekty lehkého opevnění, tzv. „řopíky“.\n\nPěchotní srub MJ-S 3 „Zahrada“ byl stejně jako objekt MJ-S 2 vybudován dle původního projektu srubu OP-S 41. Stavebně i co se týče výzbroje je tedy zcela shodný se sousedním objektem MJ-S 2. Byl vybetonován 22.–30. srpna 1938, kubatura betonu činila 1450 m³, stavbu prováděla firma Konstruktiva, osádku objektu mělo tvořit 35 mužů. Objekt tedy nebyl do odstoupení pohraničí dohotoven ani vybaven. Střílny hlavních zbraní (2× L1, 2× M) byly za války vytrženy.\n\nDalší osud objektu je shodný s osudem srubu MJ-S 2. V roce 1948 byl dokončen znojemskou stavební firmou Ing. Růžička, v letech 1949/1950 byly osazeny dva nově vyrobené pancéřové zvony, roku 1951 byl objekt částečně vybaven. V roce 1959 obdržel dva kanóny ráže 85 mm a zakonzervovaný v bojeschopném stavu (nově měla osádka objektu čítat 28 vojáků; srub byl během této doby rovněž využíván pro výcvik) zůstal až do roku 1999, kdy bylo veškeré vybavení armádou odvezeno.\n\nPěchotní srub MJ-S 2 s krycím jménem Úvoz byl prvním vybetonovaným těžkým objektem na jižní Moravě. Byl vybudován dle tzv. „opakovaného projektu“, kdy byla pro tento objekt využita projektová dokumentace pěchotního srubu OP-S 41 poblíž Opavy, který však nebyl do Mnichovské dohody vystavěn. Betonáž objektu MJ-S 2 proběhla od 5. do 13. srpna 1938 pražskou firmou Konstruktiva. Kubatura činila 1450 m³ betonu.\n\nPěchotní srub je samostatným oboustranným dvoukřídlým objektem vybudovaným ve II. stupni odolnosti. V horním, povrchovém patře se nacházela především hlavní výzbroj objektu, spodní (podpovrchové) patro sloužilo jako zázemí pro osádku (35 mužů). Srub měl mít „standardní“ výzbroj: v pravé i levé střelecké místnosti se mělo nacházet dvojče těžkých kulometů vz. 37 (zbraň M) a 4cm kanón vz. 36 spřažený s těžkým kulometem vz. 37 (zbraň L1). Pro blízkou ochranu měly sloužit čtyři lehké kulomety vz. 26 (zbraň N) ve střílnách „pod betonem“ a další dva v pěchotních zvonech.\n\nI přesto, že byl objekt prvním vybetonovaným srubem na jižní Moravě, nebyl vzhledem k pozdní betonáži dokončen. Dokončena byla hrubá stavba a částečně provedeny omítky a izolace. Nebyly provedeny žádné terénní úpravy, ochranný zához, nebyla dodána žádná vnitřní výbava a ani oba pancéřové zvony.\n\n27. října 1938 si srub MJ-S 2 prohlédl i Adolf Hitler, na střeše objektu byla vybudována vyhlídková plošina přístupná dřevěným schodištěm. Za druhé světové války vytrhla německá armáda pancéřové střílny zbraní L1 a M, které byly vyrobeny z kvalitní ocelolitiny.\n\nProtože pěchotní srub MJ-S 2 leží na jižní hranici s „imperialistickým“ Rakouskem, byl vojensky využíván i po válce. V roce 1948 byl objekt stavebně zcela dokončen znojemskou firmou Ing. Růžička, otvory po vytržených střílnách byly provizorně zazděny. V letech 1949 a 1950 obdržel srub MJ-S 2 oba pancéřové zvony, které byly nově vyrobeny ve Vítkovických železárnách. V letech 1959 a 1960 byl objekt vybaven dvěma 85mm kanóny vz. 44/59. Zbylá výzbroj byla ponechána původní.\n\nPro obsazení jihomoravských těžkých objektů vznikla v Mikulově tzv. rota osádek těžkého opevnění, která všechny těžké objekty při hranicích s Rakouskem udržovala zakonzervované v bojeschopném stavu až do roku 1999, kdy byly vyklizeny (příležitostně byly některé sruby využívány k výcviku).\n\nDo muzejního areálu patří i dva lehké objekty vz. 37, tzv. řopíky. Oba jsou základního typu A a jsou umístěny v mezipolí objektů MJ-S 2 a MJ-S 3. Řopík bližší k objektu MJ-S 2 je typu A-160 normální odolnosti (obdržel číslo 2120), blíže ke srubu MJ-S 3 se nachází řopík typu A-160 v zesílené odolnosti (číslo 2121). Obě pevnůstky byly postaveny v roce 1937 pražskou stavební firmou Karfík a Hvězda. Osádka jednoho objektu čítala sedm mužů, výzbroj tvořily dva kulomety.\n\nPěchotní srub MJ-S 3 byl příležitostně přístupný již v letech 2000–2004, kdy vstup při různých výročích zajišťovala Vojenská správa Znojmo.\n\nV září 2004 byly pěchotní sruby MJ-S 3 „Zahrada“ a MJ-S 2 „Úvoz“ zapůjčeny Armádou České republiky (AČR) Technickému muzeu v Brně (TMB). Realizovány byly opravy a rekonstrukce interiéru objektu. Provedeny byly nátěry plechového obložení stěn a jednotlivých betonových stěn. Úprav se dočkalo i bezprostřední okolí, odstraněny byly náletové křoviny. Opravy prováděli pracovníci TMB společně s členy Klubu historického vojenství Brno.\n\nOd června 2005 je pěchotní srub MJ-S 3 „Zahrada“ zpřístupněn veřejnosti, i když tento rok nebyla ještě instalována žádná výzbroj a ani většina vybavení. Od 24. června 2006 je pěchotní srub zpřístupněn veřejnosti s instalovanou pevnostní výzbrojí v podobě dvou pevnostních kanónů vz. 44/59 ráže 85 mm (znovu osazené do objektu 27. dubna 2006), těžkých a lehkých kulometů a další důležité výbavy objektu, jako ubikací, strojovny, apod. Oba kanóny, které TMB získalo rovněž od AČR, jsou vystaveny v odlišných polohách: v levé střelecké místnosti je v bojové pozici a v pravé kasematě je předveden v zatažené, tzv. mírové poloze.\n\nMJ-S 3 „Zahrada“ je zrekonstruován v podobě, ve které se nacházel v 80. letech 20. století. Druhý pěchotní srub, MJ-S 2 „Úvoz“, jehož interiér není přístupný veřejnosti, je plánováno uvést do podoby z let šedesátých. Rekonstrukce exteriéru objektu proběhne v následujících letech.\n\nNa dvou lehkých objektech vz. 37 typu A, které jsou situovány mezi oba pěchotní sruby, budou v následujících letech probíhat rekonstrukční práce, které povedou k jejich zpřístupnění s již instalovanou výbavou. Další řopíky se nachází v okolí Šatova a jejich venkovní prohlídka je možná díky naučné stezce „Za historií, vínem a opevněním“. Ta se věnuje československému opevnění z let 1935–1938, jeho využívání v poválečném období, stavbám a historii Šatova a také dalším zajímavostem spojených zejména s vinařstvím.\n\n\n"}
{"id": "393971", "url": "https://cs.wikipedia.org/wiki?curid=393971", "title": "Džbán (hrad, okres Rakovník)", "text": "Džbán (hrad, okres Rakovník)\n\nDžbán (někdy též Čbán nebo nesprávně Držemberk) je zřícenina hradu v přírodním parku Džbán v okrese Rakovník. Nachází se 600 m jihovýchodně od železniční stanice Mutějovice na ostrohu nad soutěskou \"Ve Vratech\" v nadmořské výšce 500 metrů. Zachoval se zejména mohutný příkop a drobné zbytky zdí. Od roku 1965 je chráněn jako kulturní památka.\n\nZřícenina stojí na hranici katastrálních území Mutějovice (parcelní čísla 549 a 531/1) a Lhota pod Džbánem (parcelní číslo 78/1). Od železniční stanice Mutějovice vede na hrad žlutě značená turistická trasa. Ostrožna s hradem je výběžkem plošiny, na které se asi 3 km jihovýchodně nachází vrchol Džbán, nejvyšší bod stejnojmenného geomorfologického celku.\n\nJméno \"Držemberk\" je se Džbánem spojováno mylně, protože historické prameny s ním se vztahují k zámku Jezeří.\n\nNa ploché ostrožně v místech pozdějšího hradu bývalo halštatské pravěké hradiště, za jehož pozůstatek jsou považovány zbytky valu a příkopu, které obloukovitě přepažovaly ostrožnu asi 150 metrů před středověkým hradem. Archeologické nálezy však pocházejí také z neolitu a raného středověku.\n\nAčkoliv byl hrad velký a výrazný, nedochovaly se o něm ani jeho staviteli písemné zmínky. Archeologické výzkumy vznik hradu datují do první poloviny 13. století. Jeho zakladatelem tedy byl s přihlédnutím k velikosti hradu, která byla nad možnosti tehdejší šlechty, král Václav I. nebo jeho otec Přemysl Otakar I. Byl nejsevernějším hradem přemyslovského loveckého hvozdu. Pravděpodobně byl opuštěn již koncem 13. století. Archeologické výzkumy nasvědčují, že hrad mohl být opuštěn po požáru (byla nalezena vrstva popela) nebo kvůli narušení geologického podloží výstavbou hlubokých hradních příkopů.\n\nHradní stavba spojovala prvky francouzského kastelu na čelní straně a hradu s obvodovou zástavbou. Ze severní, západní a jižní strany hrad obklopují svahy. Od jihovýchodu přichází k hradu tzv. \"Hraběcí cesta.\" Staveniště mělo víceúhelný půdorys blízký trojúhelníku. Na všech stranách ho obklopoval hluboký příkop a val. Čelo hradu chránily tři okrouhlé věže. Na jihu to byl bergfrit a další dvě věže byly flankovací. Nejmenší severní věž vybavená skarpem však flankování téměř neumožňovala. Zbytky všech tří okrouhlých věží se dochovaly až do 19. století. Na přelomu 19. a 20. století byl hradní areál poškozen těžbou opuky, při které dvě věže zcela zanikly a dochovalo se pouze torzo věže severní. Zbývající strany hradu tvořila křídla hradních paláců členěných na řadu místností. Součástí západního křídla byla kaple. Dnes je prostor zříceniny porostlý uměle vysazeným vysokým lesem. Kromě věže se dochovaly zbytky některých palácových zdí a část hradního příkopu s valem.\n\nPod hradem vede železniční trať 126 z Mostu do Rakovníka, ze které u stanice Mutějovice odbočuje částečně dochovaná železniční vlečka k zaniklému černouhelnému dolu Perun. Asi dva kilometry severozápadně od hradu se nachází Kounovské kamenné řady a tři kilometry na sever stojí zřícenina hradu Pravda.\n\n\n\n"}
{"id": "393977", "url": "https://cs.wikipedia.org/wiki?curid=393977", "title": "Castel dell'Ovo", "text": "Castel dell'Ovo\n\nCastel dell'Ovo ( \"Vaječný hrad\" nebo \"Hrad zlatého vejce\") je středověký hrad v italském městě Neapol. Hrad leží na skalnatém ostrůvku Megaride, na pobřeží nedaleko centra města.\n\nHrad je s pevninou spojen hrází, která je oblíbeným místem pro fotografování čerstvých novomanželů. Hráz je dlouhá 100 metrů. Hrad má tvar obdélníku o stranách 200 na 45 metrů. Ze strany hráze je hrad chráněn vysokým polokruhovým bastionem. Hrad dnes slouží pro konání výstav a jiných kulturních akcí. Za hradem je dlouhý výběžek, který kdysi pravděpodobně sloužil jako přístav. Hrad je zdarma přístupný a je z něj výborný výhled na pobřeží Neapole.\n\nNázev hradu vychází ze středověké legendy, podle níž měl římský básník Vergilius magické vajíčko. To prý umístil v základech hradu, aby jej tak posílilo. Pokud se vajíčko rozbije, stihne celou Neapol pohroma.\n\nOstrůvek Megaride byl osídlen v 6. století př. n. l. řeckými kolonisty z nedalekého města \"Cumae\", kteří zde založili první historické centrum města. V 1. století př. n. l. si na ostrově nechal římský patricij Lucius Lucinius Lucullus velkolepou vilu – \"Castellum Lucullanum\". V 5. století ji nechal západořímský císař Valentinianus III. opevnit. V roce 476 v pevnosti věznil Odoaker posledního římského císaře Romula Augusta. V roce 492 zde Eugippius založil klášter.\n\nZbytky budov z římských doby byly v 9. století zničeny místními obyvateli, aby nepadly do rukou Saracénům. Dnešní hrad byl vybudován Normany ve 12. století a během jejich vlády a následně i Hohenštaufů byl královským sídlem. Význam hradu začal slábnout během vlády Karla I. z Anjou, který založil nový hrad – \"Castel Nuovo\" a přemístil se tam i se svým dvorem. \"Castel dell'Ovo\" se stal sídlem královských úředníků a místem, kde byl uložen státní poklad.\n\nDnešní podoba zámku pochází z 15. století, z doby vlády aragonské dynastie. Během tzv. italských válek byl hrad poškozen střelbou francouzského a španělského dělostřelectva. V roce 1799 z hradebních děl stříleli republikáni do příznivců Bourbonské dynastie.\n\nAž do roku 1963 sloužil hrad k vojenským účelům.\n\nV 19. století vznikla na ostrůvku u jižní stěny hradu malá rybářská osada Borgo Marinari. Tato osada existuje dodnes a je známá především díky svému přístavu a četným restauracím.\n"}
{"id": "393979", "url": "https://cs.wikipedia.org/wiki?curid=393979", "title": "Alois Lukášek", "text": "Alois Lukášek\n\nAlois Lukášek (12. října 1911 Zlatkov – 14. dubna 1984 Nedvědice pod Pernštejnem) byl český akademický malíř především krajinář, též přezdívaný malíř Českomoravské vrchoviny.\n\nAlois Lukášek se narodil jako syn řídicího učitele v Zlatkově. V roce 1933 dokončil studia na učitelském ústavu v Žatci. Postupně působil jako učitel v Ostrově nad Oslavou, Mirošově, Daňkovicích, Zvoli, Nedvědici a Bystřici nad Pernštejnem. V letech 1945-1950 dálkově studoval Akademii výtvarných umění v Praze u profesorů Sychry a Nejedlého. Od roku 1949 žil v Nedvědici, zde působil i jako ředitel školy. Od roku 1964 pracoval jako samostatný výtvarník. Maloval především Českomoravskou vysočinu a zátiší, vystavoval i v zahraničí.\n\n\n\n"}
{"id": "393986", "url": "https://cs.wikipedia.org/wiki?curid=393986", "title": "Marie Jirásková (výtvarnice)", "text": "Marie Jirásková (výtvarnice)\n\nMarie Jirásková (* 6. březen 1964 Ivančice) je česká výtvarnice a scénografka.\n\nV letech 1986 až 1991 vystudovala obor scénografie na katedře Alternativního divadla DAMU. Od roku 1990 výtvarná spolupráce se soubory Kašpar, Figuren theater Wolfsburg, Misery love company, Studio Dům, Divadlo Husa na provázku, Západočeské divadlo v Chebu a Divadlo Antonína Dvořáka v Ostravě. Kromě scénografie výtvarná řešení výstav, ilustrace, grafické úpravy tiskovin, plakátů, obalů CD. Od roku 1996 působí jako pedagog v ateliéru scénografie divadelní fakulty JAMU v Brně. Souběžně se scénografií se věnuje volné tvorbě, kterou prezentuje na společných i samostatných výstavách u nás i v zahraničí. Ve své tvorbě často využívá svědků minulosti - zapomenutých a torzovitých objektů, jakými jsou například torza zvířat, rostlin a předmětů. S nimi pracuje s řemeslnou precizností a doplňuje je dalšími materiál, jako je dřevo, plast či kovy. Její objekty, instalace a performance jsou mezi poetikou surrealistického snu na straně jedné a až architektonickým art deco konstruktérstvím na straně druhé. Po roce 2000 se přiklání ke konceptuálnímu myšlení a zabývá se experimenty se světlem. Vytváří projekty site specific a světelná performance. Společně se svým manželem Pavlem Jiráskem vytvořila sbírku historických loutek a divadel. Historická loutková scénografie ji zajímá badatelsky, exponáty z této sbírky často vystavuje.\n\n\n\n\n\n\n\n\n\n"}
{"id": "393990", "url": "https://cs.wikipedia.org/wiki?curid=393990", "title": "Leadtek", "text": "Leadtek\n\nLeadtek Research, Inc. je Tchajwanská společnost, založená v roce 1986, která se zaměřuje na výzkum a vývoj návrhů a výroby grafických karet.\n\nProdukty v Leadtek \"Computer Group\" zahrnují WinFast Serie 3D grafických akcelerátorů (řady NVIDIA GeForce, běžné třídy i pokročilé), základních desek a multimediálních karet. Mezi produkty v Leadtek \"Communications Group\" patří video telefony, sledovací zařízení a GPS navigace.\n\nLeadtek GPS tým patřil od roku 1997 mezi první výrobce GPS produktů, v Tchaj-wanu byl první. Velikost tohoto týmu zahrnuje 120 lidí, z toho polovina jsou RD inženýři. V současné době je uznáván jako jeden z největších světových výrobců Value-Added Manufacturers (VAM) pro GPS řešení.\n\nV současné době produkty Leadtek GPS obsahují Pocket PC GPS příslušenství, v osobních vozidlech řešení PNDs, systém GPS a produkty s multimediálními a komunikačními schopnostmi a GPS moduly.\n\n\n\n"}
{"id": "394009", "url": "https://cs.wikipedia.org/wiki?curid=394009", "title": "Ruční práce (textil)", "text": "Ruční práce (textil)\n\nRuční práce s textilním materiálem jsou techniky zpracování vláken, přízí nebo plošných textilií s použitím jednoduchých nástrojů a pomůcek.\n\nVšeobecně se za ruční práce považují techniky a činnosti, které se provozují jen jako hobby a které se zčásti vyučují na základních školách. \n\npředení, plstění\n\npletení, tkaní, splétání, háčkování, paličkování, vyšívání, štepování, vázání koberců, makramé (drhání)\n\n\nNěkteré rukodělné činnosti, jako vázání koberců, stehování, modrotisk, filmový tisk aj. se stále ještě provozují jako řemeslo.\nVelká část textilií, které se před 100 lety zhotovovaly manuálními technikami, dnes pochází z průmyslově organizované strojní výroby. Patří k nim zejména šití, vyšívání, paličkování, háčkování, stejně jako už dávno před tím předení, tkaní a pletení. \n"}
{"id": "394014", "url": "https://cs.wikipedia.org/wiki?curid=394014", "title": "Jamie Carragher", "text": "Jamie Carragher\n\nJames Lee Duncan „Jamie“ Carragher (28. ledna 1978, Bootle, Merseyside) je bývalý anglický fotbalový obránce, který celou svou profesionální kariéru strávil v klubu Liverpool FC.\n\nByl jedním z nejdéle hrajících hráčů Liverpoolu, 15. ledna 2008 v zápase proti Lutonu dosáhl mety 500 startů. Za liverpoolský celek hrál už od mládežnických kategorií, v prvním týmu debutoval v sezoně 1997/98. Kariéru ukončil 19. května 2013 v posledním ligovém kole Premier League 2012/13 v zápase s Queens Park Rangers (vítězství Liverpoolu 1:0).\nCelkem odehrál za tým Reds 737 zápasů a patřil k největším srdcařům, kteří kdy v klubu hráli.\n"}
{"id": "394019", "url": "https://cs.wikipedia.org/wiki?curid=394019", "title": "Edward Tuckerman", "text": "Edward Tuckerman\n\nEdward Tuckerman (7. prosince 1817, Boston - 15. března 1886, Amherst, Massachusetts) byl americký botanik a profesor v Bostonu, který významně přispěl ke studiu lišejníků a jiných alpských rostlin.\n\nJe po něm pojmenován i ledovcový kar Tuckerman Ravine, kde se studiem lišejníků zabýval.\n"}
{"id": "394023", "url": "https://cs.wikipedia.org/wiki?curid=394023", "title": "Walk Away (píseň)", "text": "Walk Away (píseň)\n\nWalk Away je singl skotské indie-rockové kapely Franz Ferdinand, který se rovněž objevil na albu \"You Could Have It So Much Better\". Byl vydán 5. prosince 2005 - přesně dva měsíce a dva dny po druhém studivém počinu \"You Could Have It So Much Better\". V britském žebříčku skončil na 13. místě.\n\nPíseň napsali Alex Kapranos a Nick McCarthy na podzim roku 2004 v Hamburku. Videoklip měl premiéru 4. listopadu 2005 na britském televizním kanálu Channel 4.\n\nNa srbském festivalu EXIT, 6. července 2006 Alex Kapranos vysvětlil, že píseň byla věnována Gavrilo Principovi, bosenskosrbskému politickému aktivistovi, který 28. července 1914 zavraždil František Ferdinand d’Este.\n\n\n\n\n"}
{"id": "394025", "url": "https://cs.wikipedia.org/wiki?curid=394025", "title": "Válka o bavorské dědictví", "text": "Válka o bavorské dědictví\n\nVálka o bavorské dědictví (1778 – 1779) byla v řadě čtvrtá dědičná rozepře mezi Pruskem stárnoucího, šestašedesátiletého krále Fridricha II. zvaného Veliký a Rakouskou monarchií v čele s císařovnou Marií Terezií a jejím synem římskoněmeckým císařem Josefem II. V průběhu konfliktu, jehož dějištěm se stalo zejména území severních a severovýchodních Čech, neproběhly žádné rozsáhlé či generální bitvy, samotné vojenské operace se omezily na období několika měsíců, ale průběh střetnutí předznamenával nový charakter válečnictví, a to poziční válku. Klasickou lineární taktiku proti sobě jdoucích mas vystřídalo manévrování a taktické přesuny vojsk na rozlehlém území, přičemž díky této strategii, která využívala přírodních překážek, zejména vodních toků Labe a Jizery, rakouská armáda zabránila protivníkovi dosáhnout jeho válečných cílů a přinutila jej stáhnout se zpět za české hranice.\n\nJelikož se vyhladovělí vojáci z nedostatku proviantu často živili pouze krmnými bramborami nebo nezralými švestkami, vžil se lidový název konfliktu bramborová válka; případně také \"švestkový povyk\" nebo \"švestková mela\" (Zwetschkentummel).\n\n30. prosince 1777 zemřel v Bavorsku poslední člen vilemínské (starobavorské) linie rodu Wittelsbachů, kurfiřt Maxmilián Josef. Jelikož po sobě nezanechal dědice, přešly dědické nároky na falckého kurfiřta z téhož rodu (rudolfínské linie) Karla Teodora. Tato okolnost se zdála příznivá pro římskoněmeckého císaře Josefa II., který tak mohl uskutečnit svůj záměr výměny vzdáleného Rakouského Nizozemí za Bavorsko. Politická situace v Evropě hrála v jeho prospěch a 14. ledna 1778 Karel Teodor uznal rakouské nároky na Bavorsko. O dva dny později 10 000 císařských vojáků překročilo hranice země. Rakouská monarchie tím dosáhla výsadního postavení v rámci celé římskoněmecké říše a zároveň územního scelení. Tato politika však narazila na odpor pruského krále Fridricha II., který se po celý život snažil zachovat v říši rovnováhu sil, potažmo získat výsadní postavení pro svou korunu. Neprodleně proto zahájil diplomatickou intervenci u zahraničních dvorů a brzy na svou stranu získal Karla Falcko-zweibrückenského, vévodu Meklenbursko-Zvěřínského a saského kurfiřta. Při diplomatických jednáních se z pochopitelných důvodů snažil vystupovat jako „obránce říšského míru.“ Smlouvu mezi Rakouskem a Karlem Teodorem považoval za zahanbující, nehledě na fakt, že některé části Bavorska dědičně náležely jiným říšským zemím. 26. ledna pruský panovník vyhlásil mobilizaci, kterou Vídeň považovala za pouhou demonstraci síly a nevěřila, že opravdu vypukne válka. 16. března 1778 vzneslo Prusko a Zweibrückensko na říšském sněmu protest proti postupu Rakouska a o několik dní později Fridrich II. poskytl vévodovi Zweibrückenskému záruku jeho dědického práva na Bavorsko. 6. dubna se přesunul z Berlína do vojenského tábora nedaleko pevnosti Silberberg u českých hranic. 4. května 1778 již stály pruské jednotky ve Slezsku a Sasku v pohotovosti. Současně se Fridrich II. snažil získat od říšského sněmu pověření k uskutečnění exekuce Bavorska.\n\nNa pozadí těchto událostí vedly po celý první půlrok Berlín a Vídeň intenzivní diplomatické rozhovory, které však nevedly ke konkrétním výsledkům. K nejvyšší eskalaci napětí došlo 15. června, kdy pruský panovník ultimativně požadoval jednoznačnou odpověď na to, jaké oblasti si Rakousko nárokuje a jakého odškodnění se dostane Karlu Theodorovi a Sasku. Vyhýbavou odpověď obdržel 27. června. Tato reakce jej naprosto neuspokojila, a tak 3. července vyhlásil Rakousku válku.\n\nPrusko: \n\n1. armáda pod velením krále Fridricha II. v počtu 87 000 mužů byla rozmístěna na území Slezska. Síly 2. armády pod velením králova bratra prince Jindřicha o síle 67 000 pruských a 22 000 saských vojáků stály v pozicích na území Saska.\n\nRakousko: \n\n1. armáda pod velením císaře Josefa II., maršála Lacyho a maršála Hadika v počtu cca 80 000 mužů a 426 těžkých děl byla rozmístěna na západním břehu Labe mezi Hradcem Králové a Hostinným. Úkolem 2. armády pod velením polního maršála Gideona von Laudona o síle 62 000 mužů byla obrana česko-saských hranic. Skládala se z 28 setnin granátníků, 37 pěších praporů, 71 jezdeckých eskadron a 252 těžkých děl.\n\n5. července 1778 překročil předvoj pruské armády pod velením Fridricha II. české hranice u Náchoda. Zde narazil na hlavní síly císařské armády zakopané v obranných postaveních v úseku západního břehu Labe mezi Vrchlabím a Jaroměří (další obranná postavení byla vybudovaná i severovýchodně od Hradce Králové v úseku mezi řekami Labe a Orlicí). Vojsko pruského panovníka se utábořilo na levém břehu řeky s hlavním stanem ve Vlčkovicích. Záhy se Fridrich II. pokusil obranná postavení Rakušanů obejít údolím krkonošského masivu. Nicméně přehradná palba dělostřelectva i střelba pěchoty, ukryté za náspy a záseky na protilehlém břehu Labe, které stačila rakouská armáda budovat souběžně s pohybem Prusů, mu v průniku do vnitrozemí zabránila. Jelikož tato strategie selhala, zkusil pruský král rakouskou armádu vymanévrovat z jejího postavení a přinutit ji svést bitvu v otevřeném terénu. 8. července se u Zvičiny pokusil o obchvat císařského křídla, avšak nakonec se neodvážil zaútočit na silné protivníkovy pozice. Obě armády pak proti sobě stály v opevněných pozicích až do 15. srpna, kdy se Fridrich II. přemístil ke Stříteži, odkud své muže po týdnu marného čekání na císařský protiútok odvedl k Hostinnému. Zde se pokusil o obchvat protivníkova levého křídla, avšak opět neúspěšně, jelikož Rakušané pokračovali ve své strategii a stačili vybudovat obranu paralelně s jeho pohybem. Válka tak nabyla ryze pozičního charakteru. 22. srpna se Prusové přemístili k Čisté v Krkonoších, přičemž jejich panovník zvažoval vést přechod Labe východně od Vrchlabí. Císařští však drželi v rukou velkou část krkonošského prostoru, a po důkladném průzkumu terénu se k útoku neodhodlal ani zde. Při této příležitosti prý měl prohlásit: „\"Mrzí mě to, ale vidím, že se tu nedá nic dělat.\"“ Za krvavé neúspěchy se pruští vojáci mstili na místním obyvatelstvu.\n\n8. července císařovna Marie Terezie, v mateřských obavách o život svých synů, vyslala svobodného pána Franze von Thugut, aby s pruským králem vyjednával o kompromisním řešení konfliktu. Důsledkem této snahy bylo pouze napětí ve vztazích mezi matkou i synem.\n\nNa saských hranicích maršál Laudon vybudoval obranná postavení v prostoru severozápadně od Velvar a podél silnice z Velvar na Prahu. Další opevněná linie byla vybudovaná jižně od Ústí nad Labem mezi Labem a Milešovkou. Dále pak pokračovala na druhém břehu Labe podél silnice z Litoměřic do České Lípy s hlavním opěrným bodem u Blíževedel. Stejně jako pruský král, tak i jeho bratr překročil české hranice 5. července. Aby princ Jindřich upoutal pozornost Rakušanů, vyslal směrem k Chomutovu diverzní oddíl. Laudon se však nenechal oklamat, hlavní síly ponechal v pevných postaveních a do prostoru Chomutova vyslal pouze útvar pod velením generála de Vins. Hlavní útok směřující k Turnovu, zahájila prusko-saská armáda v noci z 30. na 31. července. Vojáci překročili hřebeny Krušných a Lužických hor, obešli Laudonův bok a sváděli šarvátky s osádkami z předsunutých postavení, které se podle plánu organizovaně stahovaly do hlavních polních opevnění. Nakonec byl však maršál Laudon nucen stáhnout se až k Jizeře, neboť jedním z jeho rozkazů od rakouské panovnice bylo vystříhat se větší bitvy. Navíc byl nucen zabezpečit týl maršála Lacyho pro případ, že by se pruskému králi podařilo prorazit obranu císaře Josefa. Při přechodu Jizery strhl všechny mosty, díky čemuž princ Jindřich uvázl v opevněném ležení u Mimoně. Z této pozice se posléze snažil spíše pasivními výpady nalézt skulinu v Laudonově obraně. Navíc kvůli špatným možnostem získávání proviantu, obě pruské armády postihla vlna epidemie úplavice.\n\nKoncem srpna se v táboře krále Fridricha II., kterému se nepodařilo prolomit obranu na slezské severní frontě, nacházelo na 12 000 nemocných; v táboře prince Jindřicha zhruba okolo 6000. Za této situace začali Prusové stahovat z Čech „těžší“ součásti armády (děla, polní pekárny, kovárny atd.) a zároveň výpalné a kořist pocházející z drancování českých měst a vesnic.\n\n5. září zaútočil Laudon na předsunutá postavení armády prince Jindřicha u Kláštera Hradiště nad Jizerou a Kuřívod. Vytrvalým tlakem donutil pruské jednotky ustupovat k Litoměřicím a překročit Labe v místech, které vyhovovaly uskutečnění jeho strategického záměru. Pro jeho realizaci si od císaře Josefa II. vyžádal dvanáct praporů pěchoty, které využil k posílení pravého křídla. Vzápětí překročil Labe u Brandýsa a Vltavu u Veltrus a začal nepřítele obchvacovat. Armáda prince Jindřicha se tak dostala do obklíčení z několika stran u Budyně nad Ohří. V této situaci se Laudon připravoval na generální bitvu. 23. září však do jeho hlavního stanu dorazil císař Josef II., jenž mu byl proti své vůli nucen tlumočit požadavek Marie Terezie, která si přála, aby od svého záměru upustil. Chtěla si tak nechat otevřené dveře pro další mírová řešení konfliktu. Pruské armádě bylo posléze bez větších problémů povoleno se stáhnout za hranice Čech, přičemž docházelo pouze k drobným potyčkám vyvolaným rakouskými veliteli, kteří se toužili pomstít Prusům za jejich chování na českém území. V této situaci polní zbrojmistr Laudon, jemuž se znechutilo válčení, kde se protivníci jeden druhému vyhýbají, požádal o propuštění a na jeho místo byl dosazen maršál Hadik. Samotný ústup stál pruského krále 18 000 mužů, kteří pro nemoc padli do zajetí nebo se vzdali do rukou Rakušanů.\n\nPřestože se další pohraniční šarvátky odehrávaly po celou zimu 1778 – 1779, přípravy k dalšímu konfliktu byly přerušeny 7. března uzavřením příměří a následným diplomatickým jednáním v Těšíně. Rokování bylo ukončeno 13. května podepsáním těšínské mírové smlouvy. Podle ní se vlády v Bavorsku ujal dolnofalcký kurfiřt Karel Teodor a jeho nástupcem byl potvrzen vévoda Karel Zweibrückenský. Rakousku bylo přiřčeno pouze nevelké území jihovýchodně od soutoku Innu a Dunaje, kde žilo okolo 60 000 obyvatel. Prusko za válku zaplatilo 30 milionů tolarů a 20 000 lidských životů.\n\n\n"}
{"id": "394045", "url": "https://cs.wikipedia.org/wiki?curid=394045", "title": "Metamorfóza", "text": "Metamorfóza\n\nMetamorfóza může být:\n\n\n\n"}
{"id": "394054", "url": "https://cs.wikipedia.org/wiki?curid=394054", "title": "Střet civilizací", "text": "Střet civilizací\n\nStřet civilizací ( The Clash of Civilizations) je kniha amerického politologa Samuela P. Huntingtona, ve které popisuje svoji stejnojmennou teorii. Tato teorie tvrdí, že v budoucnu budou světové konflikty především nebo výhradně probíhat mezi kulturními celky (např. mezi západní kulturou a islámskou civilizací), nikoliv mezi jednotlivými zeměmi v rámci jednotlivých celků, jak tomu bylo v minulosti (např. v období první a druhé světové války). Je považována za neokonzervativní a za protipól k ní bývá obvykle stavěna Fukuyamova teorie konce dějin.\n\nPodle politologa Samuela P. Huntingtona se svět po skončení tzv. Studené války, tj. v druhé polovině 20. století, ještě výrazněji rozštěpil na jednotlivé civilizační okruhy. Národy těchto okruhů vyznávají podobné společenské, morální, náboženské a jiné hodnoty, které jsou obvykle trvanlivější než aktuální politická situace (příkladem může být Varšavská smlouva, která v sobě spojovala části nejrůznějších civilizačních celků). \n\nKaždý z těchto celků je veden ústředním státem, který nad ní do jisté míry může držet „ochrannou ruku“ – západní civilizace např. Spojené státy americké, pravoslavné Rusko, např. v islámské civilizaci o vůdčí pozici soupeří více států (srov. Írán, Egypt). \n\nZároveň Huntington odsuzuje velkou migraci Mexičanů do USA, Američané tím ztratí svoji národní identitu a do značné míry kontrolu nad vlastní zemí. Někteří Huntingtonovi odpůrci toto tvrzení označují za xenofóbní. Podle samotného Huntingtona a jeho příznivců v tom nehraje roli žádný šovinismus, ale zkrátka racionální úvaha, zda Američané chtějí silně změnit svoji zemi a tím i celosvětový vývoj. Různé civilizace mají různý sklon k vzájemnému souboji – velký např. západní a islámská, malý např. západní a subsaharská (africká).\n\nHuntingtonova práce se stala rychle populární. Jeho příznivci připomínají například 11. září 2001 jako symbol konfliktu Západu a islámu, či spor o Kosovo za konflikt mezi Západem (kde dominuje katolictví a protestanství) a pravoslavím – západní státy obvykle oficiálně uznávají samostatnost tohoto území, pravoslavné (Srbsko, Rusko, Rumunsko, Řecko) jej považují za nedílnou součást Srbska. \n\nZnámý kritik Huntingtona, neohumanista Francis Fukuyama, soudí, že 11. září 2001 bylo sice tragické a významné pro situaci ve světě, ale méně důležité pro běh dějin – jednalo se o čin radikálních islamistů, „nešťastných z pouhé existence západní civilizace.“ Podle Fukuyamy je toto zoufalý pokus zvrátit světový vývoj – spění k liberální demokracii. Jiní zase připomínají konflikty uvnitř jednotlivých Huntingtonových celků – jako takový příklad může sloužit třeba rivalita mezi Slovenskem a Maďarskem, Ruskem a Ukrajinou či Irákem a Íránem.\n\n"}
{"id": "394060", "url": "https://cs.wikipedia.org/wiki?curid=394060", "title": "Siumut", "text": "Siumut\n\nSiumut () je grónská sociálně-demokratická strana a člen Socialistické internacionály.\n\nStrana vznikla 29. července 1977. Od roku 1979, kdy Grónsko získalo autonomní status, vyhrála parlamentní volby v letech 1979, 1983, 1984, 1987, 1991, 1995, 1999, 2002 a 2005. V parlamentních volbách konaných dne 2. června 2009 se strana umístila jako druhá se ziskem 27 % hlasů a devíti křesel v 31 členném parlamentu.\n\nPo volbách 2009, ve kterých strana poprvé od získaní autonomie roku 1979 neobhájila postavení nejsilnější strany byla strana poprvé ve své historii v opozici. Předsedkyní strany je od června 2009 Aleqa Hammond.\n\n\n"}
{"id": "394064", "url": "https://cs.wikipedia.org/wiki?curid=394064", "title": "John Graunt", "text": "John Graunt\n\nJohn Graunt (24. dubna 1620 Londýn – 18. dubna 1674 Londýn) je považován za zakladatele demografie. \n\nJako první vyvinul metody ke zpracovávání statistických dat ze sčítání lidu. Stanovil stacionární poměr narozených chlapců a děvčat, stanovil také stacionární poměr počtu mužů a žen. Zabýval se řádem vymírání dle věkových skupin. Graunt je taktéž považován za jednoho ze zakladatelů epidemiologie.\n\n"}
{"id": "394069", "url": "https://cs.wikipedia.org/wiki?curid=394069", "title": "Archeologická kultura", "text": "Archeologická kultura\n\nArcheologická kultura je soubor archeologických nálezů (artefaktů) i nehmotných pramenů (pohřební ritus, obydlí atd.), které jsou charakteristické společnými znaky a pochází z dané doby a z určitého místa. Tyto nálezy by měly vytvářet obraz živé kultury již neexistujícího lidského společenství. Dříve se to tak chápalo v rámci kulturně chronologického paradigmatu, dnes se od tohoto schématu upouští. \n\nV rámci archeologie je kultura chápána jako souhrn nalezišť, objektů a jednotlivých předmětů, které jsou spojeny s geografickou oblastí. Nelze ji však exaktně definovat jako kulturu, na kterou jsme zvyklí například z novověkých dějin. Oproti pozdějším civilizacím jsou dochované památky jen omezenou částí komplikovaného celku živé kultury. Nicméně, stále je však můžeme považovat za klíčové faktory pomáhající nám poznat minulost.\n\nNaleziště a nálezy mají stejnou povahu hmotného projevu – typ, tvar, výzdoba a využití artefaktů, použité výrobní postupy a technologie, zakládání osad a vytváření příbytků, způsob odívání, rituální obřady – např. pohřbívání atd. Tyto hmotné i nehmotné projevy vnitřně společnost spojují a zároveň jsou schopny ji od jiných lidských skupin odlišit.\n\nNež archeologové nějakou společnost charakterizují a přiřadí jí jméno – název – například kultura s nálevkovitými poháry, musí nejprve shromáždit lecjaké pozůstatky hmotné kultury (úlomky keramiky, části šperků, pracovní nástroje atd.). Na základě těchto pozůstatků určí jejich společné znaky a zařadí je do určité časové periody. Můžeme je pojmenovat např. podle výzdobného keramického stylu (kultura s lineární keramikou, kultura se šňůrovou keramikou), podle eponymní lokality (Únětická kultura) nebo podle způsobu pohřbívání (mohylová kultura, kultura popelnicových polí). V minulosti tento postup byl běžnou praxí, dnešní archeologie se na tyto pracovní postupy dívá již jinak.\n\nV roce 1949 začal americký chemik Willard Libby používat radiokarbonovou metodu pro hmotné artefakty. Radiokarbonová metoda dokáže v archeologickém průzkumu sestavit kompletní nezávislou chronologii. Díky ní jsou archeologové schopni přesněji danou kulturu časově zařadit.\n\nJinak je tomu v archeologii prehistorické, kde jsou hmotné nálezy jediným zdrojem poznání. Protože o společnostech, které je vytvořily, nic jiného nevíme, užívají se charakteristické společné rysy těchto nálezů – například způsob pohřbívání, tvar, technologie a výzdoba nástrojů, zbraní a zejména keramiky jako klasifikační princip. Je to ovšem klasifikace umělá, vytvořená archeology, a není jisté, nakolik lze určitou hmotnou kulturu ztotožnit s nějakým etnikem či skupinou, i když se to často děje.\n\nJedním z problémů je to, že nálezy a naleziště jsou jen málokdy zcela homogenní a že různé „kultury“ se někdy překrývají či prolínají. Tento jev se v zásadě vysvětluje dvěma odlišnými hypotézami:\n\n\nKultury s dlouhým trváním se kromě toho rozdělují na různá období, například starší, přechodné a mladší. Protože se nálezy vyskytují ve vrstvách, užívá se někdy i označení spodní a svrchní.\n\nJednotlivé předhistorické kultury se označují:\n\n\nNázev, odvozený z nálezů hmotné kultury, se pak někdy přenáší i na příslušnou populaci (např. lid popelnicových polí).\n\n\n"}
{"id": "394070", "url": "https://cs.wikipedia.org/wiki?curid=394070", "title": "Mistrovství světa v ledním hokeji 1954", "text": "Mistrovství světa v ledním hokeji 1954\n\n21. mistrovství světa a 32. mistrovství Evropy v ledním hokeji probíhalo ve dnech 26. února - 7. března 1954 ve švédském Stockholmu. Na turnaj se přihlásilo 8 mužstev. Hrálo se jednokolově systémem každý s každým. Překvapením byla zlatá medaile SSSR už při své první účasti na MS.\n\n Československo – Švýcarsko 7:1 (3:1, 1:0, 3:0)\n\n26. února 1954 (13:00) – Stockholm (Olympiastadion)\nBranky Československa: 7. Miroslav Rejman, 10. Vlastimil Bubník, 17. Miroslav Pospíšil, 26. Vlastimil Bubník, 42. Vladimír Zábrodský, 44. Vlastimil Bubník, 47. Bronislav Danda\nBranky Švýcarska: 14. Ulrich Poltera.\nRozhodčí: Gösta Ahlin, Alf Axberg (SWE)\nVyloučení: 0:3 (2:0)\nDiváků: 3 000\n\nČSR: Jiří Kolouch – Václav Bubník, Karel Gut, Stanislav Bacílek, Miroslav Nový – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Vlastimil Hajšman, Vladimír Zábrodský, Miroslav Pospíšil.\n\nŠvýcarsko: Jean Ayer – Emil Handschin, Willy Stauffer, Jeanpierre Uebersax, Rudolf Keller – Bixio Celio, Ulrich Poltera, Gebhardt Poltera – Franzis Blank, Otto Schläpfer, Walter Keller – Hans Ott, Ladislav Ott, Paul Zimmermann.\n\n26. února 1954 (17:00) – Stockholm (Östermalms Idrottsplats)\nBranky SSSR: 5. Alexandr Uvarov, 14. Vsevolod Bobrov, 21. Vsevolod Bobrov, 31. Jurij Krylov, 32. Alexandr Uvarov, 46. Valentin Kuzin, 54. Alexej Guryšev\nBranky Finska: 29. Ossi Kauppi.\nRozhodčí: Gennaro Olivieri, Marcel Toffel (SUI)\nVyloučení: 0:4\nDiváků: 702\n\n26. února 1954 (21:00) – Stockholm (Olympiastadion)\nBranky Švédska: 3x Hans Öberg, 2x Sven Tumba Johansson, Stig Tvilling, Holger Nurmela, Lars Björn, Gösta Johansson, Hans Tvilling\nBranky Norska: Bjørn Gulbrandsen.\nRozhodčí: Savin, Kanunnikov (URS)\nDiváků: 3 264\n\n27. února 1954 (13:00) – Stockholm (Olympiastadion)\nBranky Československa: 5. Vladimír Zábrodský, 11. Vlastimil Bubník, 21. Bronislav Danda, 22. a 27. Vlastimil Bubník, 37. Miroslav Nový, 41. a 46. Bronislav Danda, 60. Vladimír Zábrodský\nBranky SRN: 45. Toni Biersack, 51. Markus Egen, 55. Fritz Poitsch, 57. Toni Biersack.\nRozhodčí: Gösta Ahlin (SWE), Tore Johannessen (NOR)\nVyloučení: 5:5 (2:0)\nDiváků: 3 083\n\nČSR: Jan Richter – Václav Bubník, Karel Gut, Miroslav Nový, Stanislav Bacílek – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Vlastimil Hajšman, Vladimír Zábrodský, Miroslav Pospíšil.\n\nNěmecko: Richard Wörschauer – Toni Biersack, Bruno Guttowski, Martin Beck, Ernst Eggenbauer – Xaver Unsinn, Markus Egen, Josef Huber – Rudolf Weide, Fritz Poitsch, Günther Jochems – Kurt Sepp, Jakob Probst, Hans Rampf.\n\n27. února 1954 (17:00) – Stockholm (Östermalms Idrottsplats)\nBranky SSSR: 12. Alexandr Komarov, 19., 23. a 33. Dimitrij Ukolov, 34. Alexej Guryšev, 34. Viktor Šuvalov, 45. Alfred Kučevskij.\nBranky Norska: nikdo\nRozhodčí: Stig Alander (FIN), Marcel Toffel (SUI)\nDiváků: 2 115\n\n27. února 1954 (21:00) – Stockholm (Olympiastadion)\nBranky Kanady: 2. Eric Unger, 12. Norman Gray, 18. Robert Kennedy, 22. William Shill, 36. Norman Gray, 45. Eric Unger, 53. Maurice Galand, 60. Eric Unger\nBranky Švýcarska: 56. Otto Schläpfer.\nRozhodčí: Alf Axberg (SWE), Ladislav Tencza (TCH)\nDiváků: 1 387\n\n28. února 1954 (13:00) – Stockholm (Olympiastadion)\nBranky Švédska: 27. Hans Tvilling, 36. Stig Carlsson, 50. Stig Tvilling, 57. Holger Nurmela, 59. Stig Tvilling\nBranky Finska: 29. Teuvo Takala, 40. Teuvo Takala, 44. Rainer Lindström.\nRozhodčí: Toni Neumayer, Hans Unger (GER)\nDiváků: 2 120\n\n28. února 1954 (17:00) – Stockholm (Östermalms Idrottsplats)\nBranky Kanady: 3. Norman Gray, 12. John Petro, 13. Robert Kennedy, 18. Maurice Galand, 23. a 29. Eric Unger, 51. a 58. William Sluce.\nBranky Norska: nikdo\nRozhodčí: Beránek (TCH), Hans Unger (SUI)\n\n28. února 1954 (21:00) – Stockholm (Olympiastadion)\nBranky Švýcarska:10. Paul Zimmermann, 14. Emil Handschin, 24. Otto Schläpfer\nBranky SRN: 15. a 18. Markus Egen, 18. Rudolf Weide.\nRozhodčí: Gösta Ahlin, Alf Axberg (SWE)\nDiváků: 500\n\n1. března 1954 (13:00) – Stockholm (Olympiastadion)\nBranky Československa: 6. Vlastimil Bubník, 18. Miloslav Charouzd, 12. Václav Bubník, 29. Vlastimil Bubník, 29. Bronislav Danda, 31. Milan Vidlák, 33. Vlastimil Hajšman, 45. Václav Pantůček, 46. Karel Gut, 51. Miloslav Charouzd, 54. Václav Pantůček, 57. Miroslav Pospíšil\nBranky Finska: 36. Esko Rekomaa.\nRozhodčí: Hans Unger, Toni Neumayer (GER)\nVyloučení: 1:2 (0:0)\nDiváků: 3 182\n\nČSR: Jiří Kolouch – Václav Bubník, Karel Gut, Miloslav Ošmera, Miroslav Nový – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Milan Vidlák – Vlastimil Hajšman, Vladimír Zábrodský, Miroslav Pospíšil.\n\nFinsko: Esko Niemi – Ossi Kauppi, Olli Knuutinen, Matti Lampainen, Panu Ignatius – Teppo Rastio, Teuvo Takala, Christan Rapp – Esko Rekomaa, Rainer Lindström, Aarne Hiekkaranta – Reino Rautanen, Lauri Silvan, Erkki Hytönen.\n\n1. března 1954 (17:00) – Stockholm (Östermalms Idrottsplats)\nBranky SSSR: 10. Jurij Krylov, 32. Alexej Guryšev, 41. Alfred Kučevskij, 46. Alexej Guryšev, 47. Viktor Šuvalov, 54. Jurij Krylov\nBranky SRN: 37. a 53. Markus Egen.\nRozhodčí: Gösta Ahlin (SWE), Gennaro Olivieri (SUI)\nDiváků: 2 904\n\n1. března 1954 (21:00) – Stockholm (Olympiastadion)\nBranky Kanady: 6. Robert Kennedy, 10. Maurice Galand, 12. John Petro, 24. Earl Clements, 27. Eric Unger, 28. Robert Kennedy, 44. Norman Gray, 48. Maurice Galand.\nBranky Švédska: nikdo\nRozhodčí: Marcel Toffel (SUI), Tore Johanessen (NOR)\nVyloučení: 7:2 (0:0)\nDiváků: 16 542\n\n2. března 1954 (13:00) – Stockholm (Östermalms Idrottsplats)\nBranky Finska: 33. Esko Rekomaa, 53. Lauri Silvan.\nBranky Norska: nikdo\nRozhodčí: Beránek, Ladislav Tencza (TCH)\nVyloučení: 2:5\nDiváků: 1 728\n\n2. března 1954 (17:00) – Stockholm (Olympiastadion)\nBranky Československa: 14. Milan Vidlák, 29. Vlastimil Bubník\nBranky SSSR: 15. Vsevolod Bobrov, 32. Viktor Šuvalov, 36. Michail Byčkov, 55. a 59. Vsevolod Bobrov.\nRozhodčí: Gennaro Olivieri, Marcel Toffel (SUI)\nVyloučení: 3:2 (0:0)\nDiváků: 9 500\n\nČSR: Jiří Kolouch – Václav Bubník, Karel Gut, Miroslav Nový, Stanislav Bacílek – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Milan Vidlák – Vlastimil Hajšman, Vladimír Zábrodský, Miroslav Pospíšil.\n\nSSSR: Grigorij Mkrtyčan (28. Nikolaj Pučkov) – Pavel Žiburtovič, Alexandr Vinogradov, Alfred Kučevskij, Dimitrij Ukolov – Jevgenij Babič, Viktor Šuvalov, Vsevolod Bobrov – Jurij Krylov, Alexandr Uvarov, Valentin Kuzin – Michail Byčkov, Alexej Guryšev, Nikolaj Chlystov.\n\n2. března 1954 (21:00) – Stockholm (Olympiastadion)\nBranky Švédska: 7. Sven Tumba Johansson, 10. Stig Carlsson, 16. Sven Tumba Johansson, 28. Gösta Johansson, 33. Holger Nurmela, 39. Hans Tvilling\nBranky Švýcarska: 15. Gebhardt Poltera, 23. Franzis Blank, 31. Hans Ott.\nRozhodčí: Savin, Kanunnikov (URS)\nDiváků: 3 406\n\n3. března 1954 (13:00) – Stockholm (Olympiastadion)\nBranky Československa: 2. Vlastimil Bubník, 4. Václav Pantůček, 15. Bronislav Danda, 18. Vlastimil Bubník, 50. Stanislav Bacílek, 56. Bronislav Danda, 57. Miroslav Pospíšil\nBranky Norska: 42. Roar Bakke.\nRozhodčí: Stig Alander (FIN), Alf Axberg (SWE)\nVyloučení: 3:1 (0:1, 1:0)\nDiváků: 3 827\n\nČSR: Jan Richter – Václav Bubník, Karel Gut, Stanislav Bacílek, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Milan Vidlák – Vlastimil Hajšman, Vladimír Zábrodský, Miroslav Pospíšil\n\nNorsko: Artur Kristiansen – Arne Berg, Per Voight, Roar Bakke, Knut Blomberg – Leif Solheim, Øyvind Solheim, Egil Bjerklund – Bjørn Gulbrandsen, Ragnar Rygel, Fim Gundersen – Svere Gulbrandsen, Svein Adolfsen, Kjell Kristiansen.\n\n3. března 1954 (17:00) – Stockholm (Östermalms Idrottsplats)\nBranky Kanady: 15. Robert Kennedy, 18. Maurice Galand, 21. John Petro, 25. a 42. Maurice Galand, 46. Russel Robertson, 56. William Shill, 57. John Petro\nBranky SRN: 43. Xaver Unsinn.\nRozhodčí: Ladislav Tencza (TCH), Tore Johannessen (NOR)\nDiváků: 2 580\n\n3. března 1954 (21:00) – Stockholm (Olympiastadion)\nBranky SSSR: 28. a 36. Vsevolod Bobrov, 54. Viktor Šuvalov, 60. Jevgenij Babič\nBranky Švýcarska: 31. Ulrich Poltera, 58. Gebhardt Poltera.\nRozhodčí: Toni Neumayer, Hans Unger (GER)\nDiváků: 2 220\n\n4. března 1954 (13:00) – Stockholm (Olympiastadion)\nBranky Kanady: 0:45 John Petro, 6:10 Maurice Galand, 7:51 Robert Kennedy, 9:58 Thomas Campbell, 14:22 William Shill, 14:59 William Sluce, 16:10 Maurice Galand, 29:36 William Shill, 29:55 Maurice Galland, 31:10 Norman Gray, 36:51 Maurice Galand, 37:20 Maurice Galand, 38:11 John Petro, 38:35 John Petro, 38:56 John Scott, 43:30 Eric Unger, 47:45 John Petro, 52:58 Maurice Galand, 54:07 Maurice Galand, 59:14 William Shill\nBranky Finska: 21:53 Teuvo Takala.\nRozhodčí: Tore Johannessen (NOR), Alf Axberg (SWE)\nVyloučení: 1:1\nDiváků: 7 316\n\n4. března 1954 (17:00) – Stockholm (Östermalms Idrottsplats)\nBranky Norska: 11. Fim Gundersen, 50. Egil Bjerklund, 51. Bjørn Gulbrandsen\nBranky Švýcarska: 34. a 46. Hans Ott.\nRozhodčí: Ladislav Tencza (TCH), Hans Unger (GER)\nDiváků: 440\n\n4. března 1954 (21:00) – Stockholm (Olympiastadion)\nBranky Švédska: 2. Sven Tumba Johansson, 21. a 29. Holger Nurmela, 32. Hans Öberg.\nBranky SRN: nikdo\nRozhodčí: Gennaro Olivieri, Marcel Toffel (SUI)\nDiváků: 7 290\n\n5. března 1954 (13:00) – Stockholm (Östermalms Idrottsplats)\nBranky SRN: 2x Markus Egen, Fritz Poitsch, Jakob Probst, ??? Ensler\nBranky Finska: Esko Rekomaa.\nRozhodčí: Savin, Kanunnikov (URS)\nDiváků: 5 000\n\n5. března 1954 (17:00) – Stockholm (Olympiastadion)\nBranky Československa: 9. Stanislav Bacílek, 28. Vladimír Zábrodský\nBranky Kanady: 8. Earl Clements, 18. George Sayliss, 20. Maurice Galand, 42. Russel Robertson, 49. Eric Unger.\nRozhodčí: Gösta Ahlin, Alf Axberg (SWE)\nVyloučení: 3:4 (0:1)\nDiváků: 10 800\n\nČSR: Jan Richter (21. Jiří Kolouch) – Václav Bubník, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Milan Vidlák – Stanislav Bacílek, Vladimír Zábrodský, Miroslav Pospíšil.\n\nKanada: Don Lockhardt – Russel Robertson, Thomas Campbell, George Sayliss, Tom Jamieson – Maurice Galand, Norman Gray, Earl Clements – John Scott, Robert Kennedy, John Petro – William Shill, Eric Unger, William Sluce.\n\n5. března 1954 (21:00) – Stockholm (Olympiastadion)\nBranky SSSR: 55. Viktor Šuvalov\nBranky Švédska: 42. Gösta Johansson.\nRozhodčí: Gennaro Olivieri, Marcel Toffel (SUI)\nVyloučení: 2:3 (0:0)\nDiváků: 16 756\n\nSSSR: Pučkov – Žiburtovič, Vinogradov, Kučevskij, Ukolov – Babič, Šuvalov, Bobrov – Krylov, Uvarov, Komarov – Byčkov, Guryšev, Chlystov.\n\nŠvédsko: Isaksson – Lassas, Almqvist, Thunman, Björn – Oeberg, Sven Tumba Johansson, R. Petersson – Nurmela, Carlsson, E. Johansson – Hans Tvilling, Stig Tvilling, Gösta Johansson.\n\n6. března 1954 (13:00) – Stockholm (Östermalms Idrottsplats)\nBranky Finska: 12. a 57. Christan Rapp, 60. Esko Rekomaa\nBranky Švýcarska: 15. Franzis Blank, 27. Emil Handschin, 35. Paul Zimmermann.\nRozhodčí: Savin, Kanunnikov (URS)\nDiváků: 1 440\n\n6. března 1954 (17:00) – Stockholm (Olympiastadion)\nBranky Československa: 1. Bronislav Danda, 5. Miroslav Pospíšil\nBranky Švédska: 14., 30. a 31. Sven Tumba Johansson, 45. Holger Nurmela.\nRozhodčí: Gennaro Olivieri, Marcel Toffel (SUI)\nVyloučení: 1:1 (0:0)\nDiváků: 15 254\n\nČSR: Jiří Kolouch – Václav Bubník, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Vlastimil Hajšman, Milan Vidlák – Stanislav Bacílek, Vladimír Zábrodský, Miroslav Pospíšil.\n\nŠvédsko: Hans Isaksson – Ake Lassas, Göte Almqvist, Sven Thunamn, Lars Björn – Hans Öberg, Sven Tumba Johansson, Rolf Petersson – Holger Nurmela, Stig Carlsson, Erik Johansson – Stig Tvilling, Hans Tvilling, Gösta Johansson.\n\n7. března 1954 (9:45) – Stockholm (Östermalms Idrottsplats)\nBranky SRN: 7. Markus Egen, 15. Günther Jochems, 19. Markus Egen, 24. Toni Biersack, 27. Jakob Probst, ?? Markus Egen, 55. Kurt Sepp\nBranky Norska: 48. Roar Bakke.\nRozhodčí: Savin, Kanunnikov (URS)\nDiváků: 3 500\n\n7. března 1954 (15:00) – Stockholm (Olympiastadion)\nBranky SSSR: 6. Alexej Guryšev, 12. Viktor Šuvalov, 18. Vsevolod Bobrov, 20. Michail Byčkov, 31. Viktor Šuvalov, 33. Valentin Kuzin, 38. Alfred Kučevskij\nBranky Kanady: 24. Maurice Galand, 48. William Shill.\nRozhodčí: Gennaro Olivieri, Marcel Toffel (SUI)\nVyloučení: 2:6 (2:0)\nDiváků: 16 726\n\nKanada: Lockhardt – Campbell, Robertson, Jamieson, Sayliss – Galand, Gray, Clements – Scott, Kennedy, Petro – Shill, Unger, Sluce.\n\nSSSR: Pučkov – Žiburtovič, Vinogradov, Kučevskij, Ukolov – Babič, Šuvalov, Bobrov – Krylov, Uvarov, Kuzin – Byčkov, Guryšev, Chlystov.\n\n SSSR\nBrankáři: Nikolaj Pučkov, Grigorij Mkrtyčan.\nObránci: Pavel Žiburtovič, Dimitrij Ukolov, Alfred Kučevskij, Alexandr Vinogradov, Henrich Sidorenko.\nÚtočníci: Vsevolod Bobrov, Viktor Šuvalov, Jevgenij Babič, Jurij Krylov, Alexandr Uvarov, Valentin Kuzin, Michail Byčkov, Alexej Guryšev, Nikolaj Chlystov, Alexandr Komarov.\nTrenér: Arkadij Černyšev.\n\n Kanada (Lyndhurst Motors)\nBrankáři: Don Lockhardt, Gavin Linsday.\nObránci: Russel Robertson, Harold Fiskari, Douglas Chapman, Thomas Campbell, Tom Jamieson.\nÚtočníci: William Shill, Eric Unger, William Sluce, Maurice Galand, Norman Gray, Earl Clements, John Scott, Robert Kennedy, John Petro a George Sayliss.\nTrenér: Gregory Currie.\n\n Švédsko\nBrankáři: Hans Isaksson, Tord Flodqvist.\nObránci: Ake Andersson, Göte Almqvist, Ake Lassas, Sven Thunamn, Lars Björn.\nÚtočníci: Holger Nurmela, Stig Carlsson, Erik Johansson, Stig Tvilling, Gösta Johansson, Rolf Petersson, Sven Tumba Johansson, Hans Öberg, Göte Blomqvist.\nTrenér: Folke Jansson.\n\n4. Československo\nBrankáři: Jan Richter, Jiří Kolouch.\nObránci: – Karel Gut, Václav Bubník, Stanislav Bacílek, Miroslav Nový, Miloslav Ošmera.\nÚtočníci: Miloslav Charouzd, Bronislav Danda, Vlastimil Bubník, Jiří Sekyra, Václav Pantůček, Miroslav Rejman, Miroslav Pospíšil, Vladimír Zábrodský, Vlastimil Hajšman, Milan Vidlák.\nTrenéři: Vladimír Bouzek, Jiří Anton.\n\n5. SRN\nBrankáři: Ulrich Jansen, Richard Wörschauer.\nObránci: Toni Biersack, Bruno Guttowski, Karl Bierschell, Martin Beck, Ernst Eggenbauer.\nÚtočníci: Xaver Unsinn, Markus Egen, Josef Huber, Rudolf Weide, Jakob Probst, Günther Jochems, Hans Rampf, Fritz Poitsch, Hans Pescher, Kurt Sepp.\nTrenér: Frank Trottier.\n\n6. Finsko\nBrankáři: Unto Viitala, Esko Niemi.\nObránci: Matti Rintakoski, Ossi Kauppi, Matti Lampainen, Panu Ignatius.\nÚtočníci: Olli Knuutinen, Teppo Rastio, Teuvo Takala, Yrjö Hakala, Christan Rapp, Erkki Hytönen, Rainer Lindström, Reino Rautanen, Esko Rekomaa, Lauri Silvan, Aarne Hiekkaranta.\nTrenér: Jarl Ohlson.\n\n7. Švýcarsko\nBrankáři: Jean Ayer, Martin Riessen.\nObránci: Emil Handschin, Paul Hofer, Rudolf Keller, Jeanpierre Uebersax, Willy Stauffer.\nÚtočníci: Gebhardt Poltera, Ulrich Poltera, Bixio Celio, Franzis Blank, Otto Schläpfer, Ladislav Ott, Walter Keller, Michael Wehrli, Hans Ott, Paul Zimmermann.\nTrenér: Hauser.\n\n8. Norsko\nBrankáři: Artur Kristiansen, Knut Kristiansen.\nObránci: Roar Bakke, Knut Blomberg, Per Voight, Arne Berg.\nÚtočníci: Leif Solheim, Øyvind Solheim, Egil Bjerklund, Jan Erik Adolfsen, Ragnar Rygel, Bjørn Gulbrandsen, Svein Adolfsen, Fim Gundersen, Kjell Kristiansen, Svere Gulbrandsen.\nTrenér: Carsten Christensen.\n\n\n"}
{"id": "394077", "url": "https://cs.wikipedia.org/wiki?curid=394077", "title": "Otomar Dvořák", "text": "Otomar Dvořák\n\nOtomar Dvořák (* 14. ledna 1951 Praha) je český spisovatel, novinář, scenárista, textař, publicista, dramatik a příležitostný herec, který je členem Obce spisovatelů a manželem výtvarnice Evy Zajícové.\n\nVystudoval Střední průmyslovou školu a poté FAMU – obor dramaturgie a scenáristika. Od roku 1998 byl členem redakční rady časopisu \"Fantastická fakta\". Pracoval jako dramaturg v hudebním divadle Semafor a v Městském divadle Zlín, poté jako spisovatel na \"volné noze\".\n\nJe autorem literatury faktu týkající se historických a přírodních záhad či tajemných míst v krajině, a také několika netradičních cestopisů. Další významnou částí jeho tvorby jsou beletristická díla z oblasti historie, sci-fi, fantasy a hororu. Píše také televizní scénáře, divadelní hry a písňové texty. Spolupracuje na rozhlasových a televizních pořadech Stanislava Motla z cyklu \"Stopy, fakta tajemství\" a TV sérii pro mládež \"Záhady Toma Wizarda\". Pro televizi CS film, kanál Kino Svět připravuje se svým studiem J.O.P. jako scenárista, režisér a moderátor cyklus publicistických pořadů Magazín záhad a Tajemná místa. Součástí Magazínu záhad je rubrika Magická kuchařka, v níž s manželkou Evou Zajícovou seznamují diváky s různými obřadními a výročnímí jídly našich předků.\n\n\n\n\n"}
{"id": "394078", "url": "https://cs.wikipedia.org/wiki?curid=394078", "title": "Charles Booth", "text": "Charles Booth\n\nCharles Booth (30. března 1840, Liverpool – 23. listopadu 1916, Thringstone, Leicestershire) byl anglický filantrop a sociální badatel. Měl blízko fabiánským socialistům a dalším reformátorům, kteří propagovali řízení společnosti na vědeckých principech. Zabýval se výzkumem chudých v Británii na přelomu 19. a 20. století. Jeho kniha \"Life and Labour of the People\" je považována za zakládající text britské sociologie.\n\n\n"}
{"id": "394085", "url": "https://cs.wikipedia.org/wiki?curid=394085", "title": "David Lincoln Rabinowitz", "text": "David Lincoln Rabinowitz\n\nDavid Lincoln Rabinowitz (nar. 1960) je americký astronom a výzkumný pracovník Yaleovy univerzity. Jeho specializací je stavba CCD kamer a softwaru na detekci blízkozemních planetek a těles Kuiperova pásu. Jeho výzkum pomohl snížit odhadovaný počet blízkozemních planetek na polovinu, z dříve předpokládaných 1000–2000 na 500–1000. Spolupracoval na samotné detekci vzdálených těles sluneční soustavy a také supernov a kvasarů.\n\nS dalšími americkými astronomy Michaelem Brownem a Chadem Trujillem spoluobjevil několik transneptunických těles, mezi nimi:\n\nTým detekoval také trpasličí planetu (136108) Haumea, ovšem prvenství objevu, které se stalo předmětem dlouhého sporu, jim nakonec nebylo přiznáno.\n\nRabinowitz také spolu s Tomem Gehrelsem z Arizonské univerzity a jeho týmem spoluobjevil planetku (5145) Pholus ze skupiny kentaurů obíhajících mezi Jupiterem a Neptunem.\n"}
{"id": "394089", "url": "https://cs.wikipedia.org/wiki?curid=394089", "title": "Státní poznávací značky v Rusku", "text": "Státní poznávací značky v Rusku\n\nRuské registrační značky mají písmena psaná v latince a v cyrilici. Značky jsou roztříděné na policejní, prezidentské a premiérské, vojenské, diplomatické a jiné.\n\nDiplomatická značka Ruska má čísla od 001 až 159.\nZde je význam čísel:\n\n\nRuská policejní registrační značka má: modré pozadí, bílé 4 číslice a 1 písmeno a za čísly a písmeny má na rohu napsáno: „RUS“ a nad ním číslo.\n\nPremiér (Dmitrij Medveděv) a prezident (Putin) jezdí ve vozidle s touto registrační značkou.\nZnačka má bílé pozadí a černé číslice a písmena. Písmena jsou na registrační značce pouze 4, číslice jenom 3. Premiérská a prezidentská značka má na pravém rohu velikou ruskou vlajku.\n\nMá černé pozadí, na něm 4 bílé číslice a 2 bílá písmena. Na pravém rohu čtverec a v něm 2 bílé čísla, pod čísly je napsáno „RUS“.\n\n"}
{"id": "394090", "url": "https://cs.wikipedia.org/wiki?curid=394090", "title": "Benjamin Seebohm Rowntree", "text": "Benjamin Seebohm Rowntree\n\nBenjamin Seebohm Rowntree (7. července 1871 – 7. října 1954) byl britský sociální výzkumník, reformátor a průmyslník.\n\n"}
{"id": "394094", "url": "https://cs.wikipedia.org/wiki?curid=394094", "title": "Severozápadní front (druhá světová válka)", "text": "Severozápadní front (druhá světová válka)\n\nSeverozápadní front ( ) byla vojenská formace Rudé armády za druhé světové války.\n\nSeverozápadní front vznikl 22. června 1941 přejmenováním Pobaltského vojenského okruhu.\n\nV pohraniční bitvě s německou skupinou armád Sever byl front poražen. Pokus sovětských vojsk zachytit se začátkem července na Dvině neuspěl, 8. armáda ustoupila na sever do Estonska, ostatní síly frontu na západ k Novgorodu. V polovině července front částí sil provedl protiútok u Solců, v polovině srpna u Staré Russy. Tyto protiútoky zdržely německou ofenzívu na Leningrad. Od září 1941 se front bránil na děmjanském směru.\n\nV zimní ofenzívě Rudé armády 1941 – 42 vojska frontu v Toropecko-cholmské operaci postoupila o 250 km a obchvátila děmjanské, ze severu též rževsko-vjazemské uskupení Wehrmachtu. 22. ledna byla vojska levého křídla frontu předána Kalininskému frontu. Severozápadní front se soustředil na osvobození Děmjanska, což se podařilo až v únoru 1943, poté co město německá armáda vyklidila. Poté se vojska frontu pokusila o průlom fronty, se záměrem vrhnout do průlomu skupinu vojsk generála Chozina (operace Polárka ve spolupráci s Volchovským a Leningradským frontem), ale německá fronta odolala a Chozinovy armády byly poslány na jih.\n20. listopadu 1943 byl front zrušen podle rozkazu Hlavního stanu z 15. listopadu.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "394096", "url": "https://cs.wikipedia.org/wiki?curid=394096", "title": "Zastávka (okres Brno-venkov)", "text": "Zastávka (okres Brno-venkov)\n\nZastávka je obec v okrese Brno-venkov v Jihomoravském kraji, v Boskovické brázdě. Takřka celý nevelký katastr obce, jenž byl dosud opakovaně rozšiřován, je vyplněn její zástavbou, která se již v rámci zastáveckého katastru nemá prakticky kam rozšiřovat a tak jsou některé bloky domů, urbanisticky splývající se Zastávkou, postavené v okrajových částech katastrálních území sousedních Rosic a Babic u Rosic. V obci žije obyvatel.\n\nNejstarším a dlouho i jediným domem na území obce je původně zájezdní hostinec, který dnes nese název Hornický dům. První písemná zmínka o něm pochází z roku 1688. Původně se nazýval Zastávka (odtud i název obce) a na křižovatce obchodních cest z Třebíče do Brna a z Pravlova do Velké Bíteše ho nechala postavit rosická vrchnost. K hostinci patřily rozsáhlé pozemky polí a luk na původním příbramském katastru a obchodovalo se v něm se dřevem. Roku 1763 prodal majitel rosického panství Jan Nepomuk Hausperský hostinec s pozemky Johannu Baltzarovi, jehož rodině pak náležel do roku 1850.\n\nMezitím bylo 23. září 1769 objeveno v okolí dnešní obce černé uhlí a roku 1788 započala jeho těžba. Dalšímu rozvoji obce napomohly zdejší železárny a především železniční trať do Brna, postavená v letech 1852–1855. V souvislosti s těžbou zde ve 40. letech 19. století vznikly i první domky. Jan Arnošt Herring, majitel zdejších dolů, roku 1850 koupil od Josefa Baltzara hostinec a učinil z něj jídelnu a ubytovnu zdejších dělníků a horníků. Ubytovací kapacita hostince však nepostačovala, a tak roku 1853 vznikla na jeho okolních pozemcích první dělnická kolonie nazvaná \"Amaliengrund\" (později zvaná Stará osada), roku 1862 další dvě dělnické kolonie Hutní osada a Nová osada.\n\nRoku 1875 na základě vyhlášky c. k. zemského místodržitele ze dne 5. září 1875 oficiálně vznikla obec Boží Požehnání (německy \"Segen Gottes\"), což bylo odvozeno z názvu zdejšího uhelného pole Segen Gottes Grube. Součástí jejího území se staly části katastrů obcí Příbram na Moravě, Babice u Rosic a Rosice. Po vzniku Československa dostala obec roku 1920 současný název Zastávka. Roku 1992 byla v okolí obce a v celém Rosicko-oslavanském revíru těžba uhlí ukončena. K nejvýznamnějším dolům v Zastávce patřil Herring (v 19. století) a Julius.\n\nK 1. lednu 1962 došlo, na základě usnesení okresního národního výboru Brno-venkov ze dne 21. listopadu 1961, k rozšíření katastrálního území obce na úkor sousedících katastrů Babic u Rosic, Příbrami na Moravě a Rosic o celkem 19,8175 hektarů, přičemž nejvíce (17,246 hektarů) získala obec od Rosic; 1,2775 hektaru získala od Příbrami na Moravě a 1,294 hektaru od Babic u Rosic. Později však byl katastr obce opětovně rozšířen. Za socialismu zde sídlila fakulta Státní bezpečnosti Vysoké školy Sboru národní bezpečnosti, která podle Vladimíra Hučína „\"byla do roku 89 jednou ze špičkových zpravodajských škol, kde byli cvičeni teroristé, lidé, kteří se učili zacházet se Semtexem, se samopaly značky Škorpion ráže 7,62 a nebo i 9 a s těmito proprietami potom pronikali pod legendou národně-osvobozeneckého hnutí do nejrůznějších států s vyspělou demokracií a tam páchali zločiny nejhoršího kalibru.\"“\n\nV letech 1981–1990 byla Zastávka součástí Rosic.\n\nObec Zastávka je součástí mikroregionu Kahan. V obci byla vybudována nová hasičská zbrojnice, která slouží jako zázemí pro profesionální i dobrovolné hasiče. V obci je víceúčelové sportoviště, jehož součástí je fotbalový trávník, malé fotbalové hřiště s umělou trávou, tenisové kurty a víceúčelové hřiště pro ostatní sporty spolu s prolézačkami pro nejmenší. V obci je obecní knihovna s možností bezplatného přístupu k internetu a rozvedena kabelová televize. V obci je jeden z nejmodernějších domovů důchodců v ČR.\n\nNachází se zde také detenční tábor pro zajištění cizinců, kteří jsou na území České republiky nelegálně, a přijímací středisko pro žadatele o azyl, které se nachází ve stejném areálu.\n\n\nV Zastávce funguje zdravotnické středisko Dům zdraví a lékárna.\n\nObec Zastávka leží na železniční trati Brno – Jihlava (č. 240), osobními vlaky je s Brnem spojena v hodinovém taktu. Železniční stanice nese název Zastávka u Brna. Vedle nádražní budovy se nachází přestupní terminál integrovaného dopravního systému Jihomoravského kraje s parkovištěm pro osobní automobily. V obci se křižují silnice I/23 a II/395. Prochází tudy i několik turistických a cykloturistických tras.\n\nV obci působí fotbalový klub TJ Čechie Zastávka, který má v Zastávce vlastní hřiště. Dále se vyznačuje obec tím, že je domovem klubu ledního hokeje HC Zastávka, který své domácí zápasy hraje na Zimním stadionu Rosice.\n\n\n\n"}
{"id": "394099", "url": "https://cs.wikipedia.org/wiki?curid=394099", "title": "Přehlídka animovaného filmu", "text": "Přehlídka animovaného filmu\n\nPřehlídka animovaného filmu (nyní PAF – Přehlídka filmové animace a současného umění) vznikla v roce 2000 jako platforma pro netradiční setkávání s animovaným filmem a jeho hraničními formami a druhy. Za dobu svého působení se PAF stal jednou z největších akcí v ČR věnující se animovanému filmu, která svým programem přesahuje regionální i český kontext. \n\nPAF se oproti jiným festivalům věnujícím se animovanému filmu odlišuje důrazem na vysokou uměleckou kvalitu představovaných filmů a dramaturgií, kterou vytváří studenti a absolventi uměnovědných oborů. V současné době tvoří stálý dramaturgický tým Alexandr Jančík (ředitel), Martin Mazanec (hlavní dramaturg), Marie Meixnerová a Jiří Neděla, doplňováni o další spolupracovníky.\nSmyslem PAFu je ukazovat možnosti animovaného filmu na příkladech současné domácí i zahraniční tvorby. Program se skládá z několika tematických bloků, které se věnují historii animovaného filmu z různých pohledů a představují významné tvůrce, na straně druhé se PAF věnuje i předvádění nových postupů a progresivních technologií, které souvisí s animovanou tvorbou, jako je 2D animace, 3D animace, internetová tvorba nebo Vjing. Zároveň se snaží dát prostor jak teoretickému uvažování (odborné přednášky, prezentace), tak sdílení praktických zkušeností (tvůrčí dílny, ukázky praktické animace).\n\nV rámci festivalu se uděluje cena PAF Kult za přínos kinematografii a v soutěžní sekci Jiné vize je oceněno současné české dílo, které invenčním způsobem užívá animační postupy a techniky. \n\nOd roku 2008 jsou aktivity organizačního týmu celoroční, podílí se na \nfestivalu současného audiovizuálního umění reVIZOR ve Veselí nad \nMoravou, kurátorsky zaštiťuje dění ve Vitríně Denisce (Olomouc), \nspolupracuje s řadou projektů a akcí – mj. Crosstalk Video Art Festival \n(Budapešť), Fest Anča (Žilina), časopis KINEČKO. Další aktivitou je vydávání publikací v ediční řadě PAF. Mezi zatím poslední tituly této řady patří kolektivní monografie \"Genderové stereotypy v animované tvorbě Walta Disneyho\" (ed. Zdeněk Hudec), \"Křehké kino\" (ed. Martin Mazanec) a \"#mm net art – internetové umění ve virtuálním a fyzickém prostoru prezentace\" (ed. Marie Meixnerová). \n\n18. ročník Přehlídky filmové animace a současného umění se uskutečnil 5.–8. prosince 2019. Zúčastnilo se ho více než 100 hostů z 12 zemí, program čítal více než 80 programových bloků a odehrál se v 11 lokalitách napříč historickým centrem Olomouce. Tématem 18. ročníku se stal Portrét. Žánr, který s nástupem digitálních platforem zažívá nebývale dynamickou proměnu. Program přiblíží mj. fenomény zobrazování lidských i nelidských obličejů v současném umění nebo vztahu umělecké identity a anonymity tvůrců, a to nejen optikou světa současné vizuální a klubové kultury a teorie, ale také skrze výrazná díla experimentálního a animovaného filmu.\n\nPoprvé se v rámci PAFu uskutečnil slavnostní ceremoniál Ceny Jindřicha Chalupeckého pro umělce do 35 let. Vyhlášení proběhlo v pátek 6. prosince od 20:00 v kině Metropol a ještě v průběhu večera jeho záznam odvysílala Česká televize na kanálu ČT Art. Laureátem ceny se stal sedmadvacetiletý Andreas Gajdošík, kterého porota ocenila za on-line experiment kritizující vliv premiéra Andreje Babiše (ANO) na média skupiny MAFRA. Diváckou cenu Českých center a s ní spojený rezidenční pobyt v sídle některého z Českých center získala Pavla Malinová za svou sérii maleb doplněnou o kamenné sochy. \n\nSoutěž Jiné vizeV rámci PAFu se rozhodlo o vítězích 13. ročníku Jiných vizí CZ – jediné české soutěže umění pohyblivých obrazů. Desítku finalistů z přihlášených děl sestavila kurátorka Laura Amann, za základě jejího výběru pak vítěze vybírali diváci a mezinárodní porota. Hlavní cenu získal Zbyšek Semelka za video Advertising the Earth Radio - Stephen P. McGreevy’s VLF Cut-outs, cenu diváků vyhrál kolektiv BCAAsystem za video No~one Is an Island.\n17. ročník Přehlídky filmové animace a současného umění proběhl od 6. do 9. prosince 2018. Během čtyř dnů se ve 14 lokalitách po Olomouci odehrálo více než 80 performancí, výstav, koncertů, workshopů, projekcí a přednášek. Řada projektů byla představená v české, evropské nebo světové premiéře. Festivalu se zúčastnilo více než 80 hostů z České republiky i dalších zemí včetně USA, Litvy, Itálie nebo Kanady. Tématem 17. ročníku byl Lapsus a nejrůznější podoby zkratů, zádrhelů či mezer se projevují napříč celým programem. \n\nVítězi soutěžní sekce PAFu Jiné vize CZ 2018 se stali Valentýna Janů a Kryštof Hlůže – mezinárodní porota jim udělila Hlavní cenu za jejich video \"Is Your Blue the Same As Mine?\" Zvláštní uznání poroty si odnesl Mark Ther za video \"Mitsu\", hlasování diváků vyhrála Marie Lukáčová s videem \"Živa\". Výběr deseti soutěžních videí zaštítil přizvaný kurátor Rado Ištok. Videa byla uvedena také v rámci velkorysé instalace v prostorách festivalového centra v Atriu olomouckého Konviktu. \n\nVítězem třetího ročníku Jiné vize SK, který byl vyhlášen na 8. festivalu 4 živly, se stal Michal Žilinský se svým videopásmem \"Aula: Areál univerzálnej latencie.\" \n\nHosté PAF 2018 \n\nAdrian Altman, Martin Arnold, Zach Blas, Eugenie Brinkema, Alexander Campaz, Jacky Connolly, Holly Childs, Milda Januševičiūtė, Jesse Kanda, Nancy Kangas, Fero Király, Valentinas Klimašauskas, Domenico Quaranta, Gediminas Žygus, Susanna Paasonen, Pavel Ryška, Herb Shellenberger a další \n16. ročník Přehlídky filmové animace a současného umění PAF Olomouc se uskutečnil v Olomouci 6.–9. prosince 2017 a jeho hlavním tématem byla magie.\n\nAbrakadabra\nMagická formule abrakadabra v názvu programu odkazuje k proměnám pohyblivého obrazu, k jeho manipulaci a příznačně i k animaci za rozličných technologických, prostorových či časových podmínek. Zaříkadlo slouží jako nástroj k mnoha pokusům o vymezení kontextu vnímání vybraných děl, jež se stanou součástí rituálu, kterým není nic jiného než PAF. Pozvaní hosté, jejich filmy, instalace, performance, koncerty nebo prezentace byly představeny během čtyř dní, kdy se PAF pokusil vrátit auru všem technicky reprodukovatelným uměleckým dílům nejen skrz mumlání abrakadabra, ale i šíří vlastního kontextu, kterým se pokusil smazávat hranici mezi filmovým festivalem, galerií současného umění a hudebním klubem.\n\nAport animace\nV programové skladbě PAFu zaujímá sekce Aport animace vůči ostatním juxtapoziční vztah. Úzce se držel hlavního tématu, jímž byly různé podoby chápání pojmu magie, zároveň jej však traktoval pomocí ustálených kategorií, jež jsou s animovaným filmem propojeny buď neodmyslitelně, nebo naopak překvapivě až nečekaně. Jako tradičně jimi bylycelovečerní filmy, pásma krátkometrážních snímků uvedených v rámci projektu AniPromítačka, počítačové hry nebo počiny, kterými psali dějiny české animace amatérští tvůrci. Aport je připomenutím někdy téměř zapomenutých klenotů animovaného filmu, ale také ochutnávkou nových technologických animačních možností. \n\nSoutěž Jiné vize\nDesítku finalistů soutěžících o Hlavní cenu poroty a Cenu diváků z více než 70 přihlášených videí vybral kurátor 11. ročníku soutěže, ředitel Galerie Futura Michal Novotný. Mezinárodní porota složená z kurátorek a teoretiček Charlotte Procter, Anne Duffau a Szilvi Német, o vítězi rozhodla jednomyslně. Vítězným snímkem se stal \"Blind\" \"Bidding\" Davida Přílučíka. V rámci slavnostního zakončení festivalu byla udělena také Cena diváků, o které návštěvníci festivalu rozhodovali v průběhu čtyř festivalových dní. Jejím vítězem je Johana Novotná, která diváky zaujala svým videem \"Youu\".\n\nPo pilotním ročníku slovenské soutěže Jiných vizí SK bylo během druhého ročníku pod kuratelou Evy Filové uvedeno na PAFu ve dvou blocích osm soutěžních videí. Vyhlášení vítězů proběhlo v únoru 2018 na semináři 4 živly v Banské Štiavnici, který je spolupořadatelem soutěže.\n\nOliver Coates (GB), Saki Matsumoto (JP), Anne Duffau (GB), Charlotte Procter (GB), Clemes Von Wedermayer (DE), Shana Moulton (US), Joanne Robertson (UK/CA), Szilvi Német (HU), Matěj Smetana (CZ), Dita Malečková (CZ), Marie Hájková (CZ), Petr Šprincl (CZ), Veronika Vlková (CZ), Vendula Bělochová (CZ), Jan Tomšů (CZ), Kateřina Karhánková (CZ) ad.\n15. Přehlídka filmové animace a současného umění se uskutečnila v Olomouci 1. až 4. prosince 2016. Bohatý program festivalu nabídl více než 80 bloků, které byly zahrnuty do čtyř tematických sekcí. Podtitulem 15. ročníku a zároveň názvem hlavní festivalové sekce byla otázka Proč se dívat na zvířata? Dalšími sekcemi byly tradiční Jiné vize, Aport animace a kurátorsky připravená sekce Film Labor. Program zahrnoval filmové projekce krátkometrážních i celovečerních filmů, přednášky, prezentace, workshopy, koncerty nebo unikátní audiovizuální performance produkované přímo pro PAF.\n\nProč se dívat na zvířata?\nNázev hlavní programové sekce je přejat ze stejnojmenné eseje britského publicisty a kritika umění Johna Bergera, který v roce 2016 oslavil 90. narozeniny. V textu z roku 1977 vyšel z předpokladu, že zvířata jsou součástí okruhu lidského okolí, „jsou nám podobná a zároveň nepodobná“. Tato ikonická, ale dobově a politickými východisky autora poznamenaná stať, tematizující mj. polidšťování zvířat a význam zoologických zahrad, se stala výchozím materiálem pro všechny přizvané hosty, kteří v rámci výročního ročníku PAFu byli v Olomouci přítomni. Mezi hosty byla expertka na vizuální studia a tvorbu Johna Bergera Andrea Průchová.\n\nFilm Labor\nSekce představila současnou experimentální tvorbu v rámci činnosti filmových laboratoří spravovaných samotnými umělci – tzv. artist-run film labs. Cílem cyklu bylo představit jejich produkci, která výrazně proměňuje možnosti filmové tvorby, často označované jako experimentální film. Programovou sekci nachystali Alexandra Moralesová a Georgij Bagdasarov.\n\nAport animace\nHlavní téma PAFu rezonovalo i v sekci Aport animace, která se však zároveň přidržela ustáleného vzorce programové stavby, tedy představování aktuální podoby animace (nejen) na domácí scéně, ať už v podobě autorských děl či komerčních projektů. Nechyběly proto prezentace připravovaných snímků (\"První sníh\", \"Vincent & Sheep\") a vyvíjených počítačových her či aplikací (\"Factorio\", \"Golem\"). Došlo i na představení výrazných kapitol a osobností české a světové animace.\n\nSoutěž Jiné vize\nVítězkou soutěžního výběru Jiné vize CZ se stala Lucie Rosenfeldová s dílem \"Polymind\". Hlavní cenu jí udělila mezinárodní porota ve složení Cordelia Dvorák (DE), Alexander Campaz (US) a Olga Bobrowska (PL). Cenu diváků obdržel Martin Zvěřina se svým dílem \"Pillars\". Deset děl současného českého pohyblivého obrazu vybral přední český kurátor a teoretik umění Karel Císař.\n\nV roce 2016 PAF spolu se slovenským časopisem Kinečko a seminářem 4 živly uspořádal soutěž Jiné vize SK. Vítězným dílem bylo video \"New Horizons II\" Andráse Cséfalvaye. Vyhlášení proběhlo v pátek 24. února 2017 na filmovém semináři v Banské Štiavnici 4 živly\n\nLab Grenoble (FR): Gaelle Rouard, Xavier Quérel, Etienne Caire, Joyce Lainé, Lab Barcelona (ES): Luis Macias, Alfredo Costa Monteiro, Adriana Vila, Lab Berlin (DE): Melissa Dulius, Gustavo Jahn, Ondřej Ježek (CZ), Lolina (GB), John T. Gast (GB), Edith Karlson (EE), Stanislav Komárek (CZ), Bill Kouligas (US) & Harm van den Dorpel (NL), M.E.S.H. (GR) & Michael Guidetti (US), Jakub Jansa (CZ), Andrea Průchová (CZ), Pavel Ryška (CZ), Matěj Smetana (CZ), Malvína Balvínová (CZ), Eliška Děcká (CZ), Miloš Henkrich (CZ), Dorota Holubová (SK), Pavel Horáček (CZ), Lenka Ivančíková (SK), Karel Císař (CZ), Martin Kaňuch (SK), Matěj Strnad (CZ) ad.\n14. ročník Přehlídky filmové animace a současného umění proběhl v Olomouci od 3. do 6. prosince 2015. Na ploše pěti sekcí nabídl 70 projekcí, přednášek, prezentací, zvukových a obrazových performance, koncertů, workshopů a výstav. Festival přinesl v českém kontextu unikátní propojení historických podob animace a ilustrace s nejaktuálnějšími experimenty se zvukem, světlem a prostorem.\n\nDivoká 60.\nPro PAF tuto sekci jako hostující dramaturg připravil vizuální umělec a badatel Pavel Ryška. Prozkoumal některé aspekty divokosti při výrobě dobových televizních reklam, kreslených vtipů a krátkých animovaných filmů. Přiblížil spolupráci kreslíře Jiřího Wintera Neprakty a jeho inspirátora Bedřicha Kopecného, tvorbu výtvarníka režiséra Zdeňka Milera či studentský Majáles 1965, který svou účastní nezapomenutelně poznamenal Allen Ginsberg. Součástí Divokých 60. byla také prezentace Krabičky Svatopluka Pitry, kterou připravil Ryška spolu s grafickým studiem Anymade.\n\nAnimace animace\nSondy v rámci současného umění, experimentálního filmu a spodních proudů kinematografie zkoumají pozici animace jako jednotícího principu naší zkušenosti během vnímání pohyblivých obrazů. Program nabídl prezentace, projekce a sérii výjimečných performancí na pomezí živé prostorové animace, koncertu nebo 3D instalace. Výrazným hostem sekce byl malawský umělec a filmař Samson Kambalu, jehož práce byly v roce 2015 zastoupeny na benátském bienále. Instalace Escape Pod amerického digitálního umělce Jonathana Monaghana byla po PAFu uvedena na filmovém festivalu Sundance.\n\nAport animace\nNabídl prezentace nových či chystaných videoherních projektů (Rememoried, Dark Train, Other Inside), publikací (#mm net art), projekce filmů (Ku! Kin-dza-dza, Filmový dobrodruh Karel Zeman, Cafard), animovaných pásem (mj. Animáčky 2, Anipromítačka) či možnost zúčastnit se workshopů (Alexander Campaz - PAF Fashion, Pavla Baštanová - Malí animátoři).\n\nPAF Art\nTato sekce prezentuje aktuální mezinárodní i tuzemské projekty z oblasti současného vizuálního umění. Program se odehrával nejen na místech tradičních (Konvikt, Galerie U Mloka), ale také ve veřejném prostoru (uliční galerie Vitrína Deniska). Součástí sekce bylo i slavnostní předávání devátého ročníku ceny pro umělce nad 35 let – Ceny od Vladimíra Havlíka, jejímž laureátem pro rok 2014 byl právě Vladimír Havlík, olomoucký performer a pedagog. Laureátem pro rok 2015 se stal malíř, performer a pedagog Jiří Surůvka.\n\nSoutěž Jiné vize 2015\nJiné Vize 2015 byly zaměřeny na problematiku autorských práv a digitálních databází prostřednictvím diskuzních kulatých stolů, kterých se zúčastní odborníci z dané oblasti. Kurátorkou devátého ročníku Jiných vizí byla teoretička a publicistka Lenka Střeláková, která vybrala deset finalistů. O vítězi rozhodovala mezinárodní porota ve složení: Samson Kambalu, Jonathan Monaghan, Daniela Arriado a Gabriel Florenz. Hlavní cenu získal Janek Rous za Zvuk z pouště, zvláštní cenu poroty obdržely Petra Lelláková a Vladimíra Večeřová za Marmotour. Divácká cena byla udělena Michalu Cábovi a Aleši Čermákovi (Země se chvěje).\n\nSamson Kambalu (MW/GB), Lotic (US), Pedro Maia (PT), Takashi Makino (JP), Greg Pope (GB), Martin Arnold (AT), Michal Pustějovský (CZ), TCF (NO), Vessel (UK), Blue Daisy (GB). Alexander Campaz (CO/US), Vojtěch Vaněk (CZ), Dominik Jícha (CZ), Kateřina Kynclová (CZ), Josef Bolf (CZ). David Možný (CZ), Marek Delong (CZ), Ivan David (CZ), Tomáš Javůrek (CZ), Matěj Strnad (CZ), Martin Čihák (CZ), Tomáš Pospiszyl (CZ), Matyáš Trnka (CZ), Peter Budinský (SK), Katarína Gatialová (SK), Vladimír Kudělka (CZ), Miloš Henkrich (CZ)\n13. ročník festivalu filmové animace a současného umění proběhl od 4. do 7. prosince 2014 v Olomouci. Konkrétně v Uměleckém centru Univerzity Palackého (Konvikt), Galerii U Mloka, Vitríně Denisce, Divadle hudby a pojízdné tramvajové Galerii dé. Festival navštívilo 80 hostů z Kolumbie, Argentiny, USA, Velké Británie, Mexika, Japonska, Itálie, Španělska, Portugalska, Rakouska, Slovenska a České republiky.\n\nLeitmotivem vizuální identity PAFu i obsahovým východiskem se v roce 2014 stala otázka, kterou si Přehlídka animovaného filmu ve své dramaturgii klade dlouhodobě: Co je to animace? Odpovědína ni bylo více než 60 programových bloků v šesti sekcích, soutěž Jiné vize, instalace a výstavy, filmové projekce, workshopy, divadelní představení, performance, koncerty i samotný prostor bývalého jezuitského konviktu oživovaný/animovaný festivalovými návštěvníky. Na přípravě programu se podíleli kurátoři a dramaturgové z České republiky, Velké Británie, USA a Latinské Ameriky.\n\nPřítomnost, pohyb, proměna\nTuto programovou sekci pro PAF připravil významný britský umělec a kurátor Mark Fell. Vybral šestici výrazných a svou tvorbou spřízněných umělců z celého světa, kteří spolu dosud nikdy nespolupracovali, a vyzval je, aby ve vzájemném dialogu vytvořili sérii původních projektů určených přímo pro PAF. Kromě unikátních audiovizuálních vystoupení, tematizujících znovuoživování prostoru, hudby nebo samotné animace, se umělci představili také formou prezentací. \n\nKolumbijská animace\nHistorie kolumbijské animace nesahá daleko do minulosti, představuje však podmanivý příběh lemovaný bouřlivým politickým vývojem této země, silným vlivem amerického zábavního průmyslu i vznikem alternativní podzemní kultury. Výsledkem jsou barvité a různorodé tvůrčí přístupy, vyjadřující zdánlivě skryté, ale všeobjímající emoce, myšlenky, atmosféru kolem. Sekce nabídla projekční pásma, přednášky a diskuze, instalace, výstavu loutek a kolumbijské stínové divadlo (nejen) pro děti. \n\nBuenos Aires experiment\nSekce Buenos Aires experiment nabídla filmy, performance, videa a instalace umělců, kteří se ve své tvorbě potýkají s médiem filmu a principy projekce. Spojnicí mezi umělci a díly není však jen filmový pás a kužel světla, je jí také Buenos Aires, které poskytlo svůj povrch a umožnilo vznik nové experimentální scény, která kinosály dalece přesahuje. Do Buenos Aires se sjíždějí umělci nejen z Argentiny, ale i z jiných zemí Ameriky a Evropy. \n\nAport animace\npřinel prezentace a přednášky týkající se audiovizuálních děl i nesnadno zařaditelných projektů.Mezi jinými vystoupili Pavel Klusák (Kapely, které nikdy neexistovaly), Karel Veselý (Japonsko – království robotů), Pavel Ryška (přednáška o grafikovi a ilustrátorovi Svatopluku Pitrovi), Petr Ingerle (filmová tvorba brněnského Devětsilu). Promítnuta byla animovaná pásma a film Velká cena Plochého vršku. \n\nPAF Art\nVýstavy, instalace, performance a koncerty – v rámci PAF Art byly prezentovány aktuální mezinárodní i tuzemské projekty, přičemž s některými umělci je navázána dlouhodobá spolupráce. Mezinárodní program sekce se odehrál na několika místech Olomouce. Vystoupení britského zpěváka Deana Blunta hudební redaktoři označovali za událost roku. \n\nSoutěž Jiné vize 2014\nVýběr každého ročníku je unikátní díky rozdílnosti zájmu kurátorů, kteří deset nominovaných děl vybírají. Osmý ročník soutěže zaštítila kurátorka a filmová historička Marika Kupková. O vítězi rozhodla mezinárodní porota ve složení: Mark Fell, Pablo Mazzolo a Nicholas O'Brien. Hlavní cenu a divácké ocenění získaly Barbora Kleinhamplová a Kristýna Bartošová za Důvěryhodný vztah. Zvláštní cenu poroty obdržela Miroslava Večeřová (River). \n\nDavid Ferrando Giraut (ESP) / Ryoko Akama (JAP), Joe Gilmore (GBR) / Paul Emery (GBR), Rebecca Salvadori (ITA) / Lucy Railton (GB); Kurátor: Mark Fell (GBR), Cecilia Traslaviña (COL), Jaime Cifuentes Toro (COL), Camilio Colmenares (COL), Diana Menestrey (COL); Kurátorka: Laura Delgado (COL), Pablo Mazzolo (ARG), Benjamin Ellenberger (ARG), Azucena Losana (MEX); Kurátoři: Georgy Bagdasarov (ARM) a Alexandra Moralesová, Nicholas O'Brien (USA), Dean Blunt (GBR), Lightning Glove, Kolektiv, Freddy Ruppert (USA/CZE), galerie PLEVEL, Slowmotiondancer, Viktor Takáč, Jonatán Pastirčák (SVK), Pavel Ryška, Pavel Klusák, Karel Veselý, Roman Štětina, Martin Blažíček ad.\n12. ročník proběhl v Olomouci od 5. do 8. prosince 2013 a nabídl celkem šest programových sekcí. Vedle již tradičních festivalových míst (Umělecké centrum – Konvikt, Galerie U Mloka, Vitrína Deniska, Vertigo) se návštěvníci tentokrát podívali také do pojízdné tramvajové Galerii dé, kde byla připravena výstava Přežitky, vytvořená po vzoru nástěnných novin 50. let.\n\nPestrá padesátá\nHlavní programová sekce se věnovala vizuální kultuře socialistických padesátých let v Československu a v tematických sondách formou přednášek, filmových projekcí a prezentací nabídla např. vhled do dobové karikatury, knižní ilustrace, dětských pohádek, reklamy i propagandy nebo také domácí výroby nedostupného módního zboží. Program Pestrých padesátých, pod kurátorským vedením archiváře a sběratele Pavla Ryšky, představil také práci kreslíře Jaroslava Maláka (1928–2012), který se přes ilustrování tendenční satiry propracoval k vynalézavým vizuálním metaforám a stal se autorem s osobitým rukopisem, jenž se na konci 50. let uplatnil i v animovaném filmu.\n\nKinetika obrazu\nOtázky vázané k archeologii obrazu, jeho budoucnosti a proměnám v důsledku „přirozeného“ stárnutí nebo jeho manipulativnost v rámci autorských přístupů předložila Kinetika obrazu. Svou tvorbu osobně představil významný český umělec Tomáš Svoboda, původem maďarský tvůrce Gábor Ösz, kterému nedávno skončila velká retrospektiva v budapešťském Ludwig Múzeu, animátor a v New Yorku žijící kultovní animátor a vizuální umělec Takeshi Murata. Přiblížena byla tvorba multidisciplinárního umělce operujícího s estetizací chyby Yoshiho Sodeoky nebo problematika „přirozeného“ glitche. Ve spolupráci s FAMU proběhlo šestihodinové sympozium K tvarozpytu montážních struktur – povstávání tvaru, jehož yvrcholením bylo představení zlomové kinogeometrické teorie předního tuzemského odborníka na experimentální film a filmovou avantgardu Martina Čiháka.\n\nPAF Kult\nHlavním hostem 12. Přehlídky animovaného filmu byl průkopník počítačově generované animace Ernest Edmonds (GB). Edmonds se generativní animaci autorsky věnuje d 60. let, působí jako profesor na několika univerzitách a na PAFu svou tvorbu představil ve dvou masterclass a interaktivní instalaci Shaping Space (2012–13).\n\nSoutěž Jiné vize\nKurátorem Jiných vizí 2013 byl vizuální umělec a pedagog David Kořínek. Mezinárodní porota ve složení Takeshi Murata, András Cséfalvay a Ondřej Jakubec určila jako vítěze soutěže snímek Čapatý Ján Marie Hájkové a Petra Šprincla, který získal také Cenu diváků. Zvláštní uznání poroty bylo uděleno Kouzlu zapomnětlivosti Veroniky Vlkové, Jana Šrámka a Martina Búřila.\n\nAport Animace\npředstavila např. pásmo amatérských animovaných filmů Z Habeše do kosmu, kurátorskou výstavu Jiřího Havlíčka Slepá láska a pásmo sestavené partnerskou berlínskou galerií Fach & Asendorf. Své nejnovější práce prezentoval držitel slovenské Ceny Oskára Čepana András Cséfalvay, pod názvem Homo Felix bylo promítnuto to nejlepší ze studentské a absolventské animace zemí Visegrádské čtyřky.\n\nPAF Art\nProběhlo 14 výstav a instalací, které byly většinou spjaty s hlavními programovými sekcemi Pestrá padesátá a Kinetika obrazu. PAF instalačně představil např. práce průkopníka počítačově generovaných obrazů Ernesta Edmondse, newyorských digitálních umělců Takeshiho Muraty a Yoshihideho Sodeoky, maďarského vizuálního umělce Gábora Ősze, kalifornského Maxe Capacity nebo tuzemských autorů Tomáše Svobody, Jiřího Havlíčka, Jakuba Hoška a Nik Timkové či finalisty Ceny Jindřicha Chalupeckého Aleše Čermáka.\n\nKim Asendorf (DE), Jan Baroš (CZ), Martin Blažíček (CZ), Martin Búřil (CZ), Filip Cenek (CZ), Karel Císař (CZ), András Cséfalvay (SK), Aleš Čermák (CZ), Martin Čihák (CZ), Tereza Damcová (CZ), Eliška Děcká (CZ), Pavel Dobrovský (CZ), Klára Doležálková (CZ), Ernest Edmonds (UK), Ole Fach (DE), Fiordmoss (CZ), Pavel Fuksa (CZ), Marie Hájková (CZ), Milan Halousek (CZ), Jiří Havlíček (CZ), Bohdan Heblík (CZ), Petra Hermanová (CZ), Jakub Hošek (CZ), Zdeněk Hudec (CZ), Tomáš Javůrek (CZ), Johnny The Horse (CZ), Jon-Eirik (DE), Martin Kaňuch (CZ), Jakub Korselt (CZ), David Kořínek (CZ), Eva Křížková (SK), Dominik Krutský (CZ), Markéta Lisá (CZ), Lunchmeat (CZ), Jan Martinec (CZ), Adam Matěj (SK), Martin Mlynarič (SK), Takeshi Murata (USA), Jakub Němeček (CZ), Martin Odehnal (CZ), Gabor Ösz (HU), Jonatán Pastirčák (SK), Michal Pěchouček (CZ), Pjoni & Ink Midget (SK), Pavel Pohorský (CZ), Sylva Poláková (CZ), Tomáš Hoffman Polenský (CZ), Roman Přikryl (CZ), Pavel Ryška (CZ), Lou Sanitráková (CZ), Andrea Slováková (SK), Adéla Sobotková (CZ), Yoshihide Sodeoka (USA), Tereza Sochorová (CZ), Matěj Strnad (CZ), Tomáš Svoboda (CZ), Ivan Svoboda (CZ), Ján Šicko (SK), Martin Šojdr (CZ), Petr Šprincl CZ), Jan Šrámek (CZ), Ticho de Beige (CZ), Niki Timková (CZ), Matyáš Trnka (CZ), Barbora Trnková (CZ), Ondřej Vavrečka (CZ), Veronika Vlková (CZ), Marián Vredík (SK), Barbora Zelníčková (Braunová) (CZ)\n11. ročník Přehlídky animovaného filmu se uskutečnil ve dnech 6.–9. 12. 2012 v Olomouci a nabídl program složený ze\nsedmi programových sekcí a více než 60 bloků. Návštěvníci si vyslechli převážně\npřednášky odborníků týkající se urbanismu, net artu a živé animace. Silně\nzastoupeny byly autorské prezentace a diváci měli možnost zhlédnout řadu\naudiovizuálních performancí, projekce filmů a filmových výběrů, stejně jako\nněkolik hudebních vystoupení.\n\nAnimace urbanismu\nV rámci hlavní programové sekce\nvystoupila s přednáškou zaměřenou na mediální fasády urbanistická expertka a\nteoretička Mirjam Struppek. Animace urbanismu nabídla také živě přenášenou\nskype přednášku o fenoménu demolice, kterou na dálku proslovil Keith Eggener, americký\nteoretik architektury. Město=Médium je zcela nový knižní projekt, s nímž\nfestivalové publikum seznámil jeho spoluautor Vladimir 518. Kniha vedle\nfenoménu městských neonů sleduje příběh světla v umění od začátku 20. století\naž po současnost. O problémech navigace a o fenoménu městské dopravy hovořil\ndopravní urbanista Tomáš Cach. Italský teoretik a historik Leonardo Ciacci se\nve své přednášce věnoval velkoměstským obrazovým symfoniím v období avantgardy,\nfenomén chatařství obsáhla přednáška umělkyně Veroniky Zapletalové, vztahy animace,\nalgoritmů a architektury vysvětlil architekt Jaroslav Hulín. Architekt a\npublicista Osamu Okamura, šéfredaktor architektonického časopisu ERA21, se\nzaměřil na téma vztahu, možnosti kooperace a prolínání animace a současné\narchitektury. Do půlnočních filmových projekcí byl vybrán dokument Chats\nPerchés francouzského režiséra Chrise Markera a celovečerní snímek The BQE,\noriginální urbanistická symfonie, v níž zachycuje americký hudebník a filmař\nSufjan Stevens newyorskou magistrálu mezi Brooklynem a Queensem.\n\nŽivá animace\nV olomoucké\npremiéře byla uvedena sci-fi audiovizuální performancii Lov na Boghora autorské\ntrojice František Týmal, David Šmitmajer a Jiří Rouš. S AV performancí a\nnáslednou prezentací přijeli na PAF francouzští legendární Metamkine, kteří\npromítají z několika projektorů 16mm pásy, překrývající a vrstvící obrazy na\nplátně. Páteční večer 7. 12. 2012 patřil improvizovanému audiovizuálnímu\nprojektu Spectral Scenery české dvojice Lasonick & Kof. Po jejich\nvystoupení už prostor Kina Metropol ovládl britský vizuální umělec a\npředstavitel elektronické hudební scény Mark Fell, který zde odehrál koncertní\nprogram k albu Multistability.\n\nPAF Rewind: Net Art\nTéma net artu zastupovali holandský umělec\nConstant Dullaart, jenž byl také zvolen PAF Kultem, český umělec Martin Kohout,\nberlínský historik umění Robert Sakrowski, tvůrčí dvojice Barbora Trnková &\nTomáš Javůrek, slovenský teoretik Palo Fabuš. Současná domácí netartová scéna\nbyla přiblížena prostřednictvím hromadné prezentace Možná je tma, ale já ji nevidím.\nPo stopách současného českého net artu, v níž vystoupili Stanislav Abrahám,\nKristýna Lutzová, Tomáš Kořínek, Jan Mucska, The Rodina, Richard Loskot a\nskupina MANIPUL a Michal Kindernay. Program doplnil jednodenní workshop\narchivace a dokumentace net artu s projektem net.artdatabase.org.\n\nPAF Kult: Constant Dullaart\nHolandský post-internetový umělec Constant\nDullaart (1979) se stal historicky nejmladším PAF Kultem a zároveň prvním PAF\nKultem na začátku druhé dekády této Přehlídky. Dullaart patří mezi výrazná jména současné mezinárodní netartové scény a\nsvou tvorbou představuje progresivní trendy tohoto překotně se metamorfujícího\numění. Jeho práce jsou celosvětově vystavovány v muzejně-galerijním provozu a\nreflektovány předními uměleckými časopisy. Především pak s neobvyklou razancí\nrezonuje jeho tvorba internetem, kde vyvolává reakce dalších umělců, což lze v\nkontextu internetového umění vnímat jako mnohem zásadnější faktor. Spolu\ns Robertem Sakrowskim je iniciátorem archivačního a dokumentačního\nprojektu net.artdatabase.org. Dullaart během PAFu \n\nSoutěž Jiné vize\nKurátorem ročníku 2012 se stal Dušan Zahoranský, výtvarný umělec a pedagog. Mezinárodní porotu vytvořili Constant Dullaart,\nPeter Budinský a členové francouzské skupiny Metamkine – Christopher Auger a\nXavier Quérel. Porota vybírala z deseti finálních snímků a udělila hlavní cenu dokumentárnímu snímku Lidé, kteří se snaží\nzachránit svět (30', 2012), jehož autorkou je Akile Nazli Kaya, studentka\nCentra audiovizuálních studií na pražské FAMU. Čestné uznání poroty si odneslo Osvícení (3'25<nowiki>\"</nowiki>, 2012) Vojtěcha Fröhlicha, Ondřeje Mladého, Jana Šimánka a Vladimíra Turnera. Cenu diváků získala Soňa Jelínková za dílo nazvané Sličná tvář (9'37<nowiki>\"</nowiki>, 2012). \n\nAport animace\nTato sekce uvedla v české premiéře čtyřhodinový dokumentární snímek Fragments of Kubelka (2012)\nrakouské režisérky Martiny Kudláček. Druhou českou premiérou byla projekce\nprvního celovečerního snímku amerického animátora Dona Hertzfeldta s názvem\nIt's Such a Beautiful Day (2012), kde autor opět užívá techniku ručně\nkreslených schematických postav v žánru stick figure. Průřez tvorbou animátorů,\nfilmařů a výtvarníků sdružených kolem slovenského festivalu Fest Anča nabídli návštěvníkům\nPAFu ve formě komentované projekce organizátoři žilinského festivalu – Peter\nBudinský, Andrej Kolenčík, Matúš Vizár a Jana Slezáková. \n\nKonvikt Resident & PAF Art\nV roce 2012 tato programová sekce nabídla AV instalace, wi-fi a síťové/prostorové instalace, s nimiž se mohli návštěvníci\nsetkat v prostorách Konviktu a také v Galerii U Mloka.\n\nVladimir\n518 (CZ), Stanislav Abrahám (CZ), Aches (GB), Christophe Auger (Metamkine) (FR),\nVjera Borozan (CZ), Peter Budinský (SK), Lenka Burdová (CZ), Martin Búřil (CZ), Tomáš\nCach (CZ), Alexander Campaz (US), Filip Cenek (CZ), Leonardo Ciacci (IT), Vladislav\nDelay (FIN), Eliška Děcká (CZ), Lenka Dolanová (CZ), Jaroslav Dufek (CZ), Constant\nDullaart (NL), Keith Eggener (US), Palo Fabuš (SK), Mark Fell (GB), Petr Gibas (CZ), Alica Gurínová (SK), Jiří Havlíček (CZ), Magdalena Hrubá (CZ), Tomáš\nHrůza (CZ), Jaroslav Hulín (CZ), Tomáš Javůrek (CZ), Michal Kindernay (CZ), Martin\nKohout (CZ), Andrej Kolenčík (SK), Tomáš Kořínek (CZ), Martina Kudláček (AT), Irena\nLehkoživová (CZ), Richard Loskot (CZ), Kristýna Lutzová (CZ), Adam Matej (SK), Jan\nMatoušek (CZ), Matouš\nMědílek (CZ), Jan Mucska (CZ), Jérôme Noetinger (Metamkine) (FR), Vilém Novák\n(CZ), Veronika Obertová (SK), Osamu Okamura (CZ), Jonatán Pastirčák (SK), Kryštof\nPešek (CZ), Jan Pfeiffer (CZ), Ondřej Pilát (CZ), Sylva Poláková (CZ), Xavier\nQuérel (Metamkine) (FR), Robert Sakrowski (DE), Tereza Sochorová (CZ), Matěj Strnad (CZ), Mirjam Struppek (DE), Jan Šrámek (CZ), Johana Švarcová (CZ), Barbora\nTrnková (CZ), František Týmal (CZ), Jan\nVidlička (CZ), Matúš Vizár (SK), Dušan Zahoranský (CZ), Veronika Zapletalová (CZ)\n\nJubilejní 10. ročník Přehlídky animovaného filmu PAF se uskutečnil 8. – 11. 12. 2011 v Olomouci v Uměleckém centru Univerzity Palackého, kině Metropol, Café Tungsram Transit, Galerii U Mloka, Klubu Vertigo, Jazz Tibet Clubu, vitríně Deniska a v dalších lokacích Olomouce. Během 4 dnů dorazilo více než 100 hostů, 250 akreditovaných a 50 novinářů. \nHolci a kluky v animaci\nDíky své přívětivé výtvarné tváři může tradiční narativní animace snadno mást tělem a působit na první pohled jako lehkovážná dětská zábava. Podobně termín „gender\" bývá v českém prostředí často pokřiveně prezentován jako jakýsi cizácký strašák. PAF se letos rozhodl postavit podobným předsudkům projektorem čelem a v rámci několika genderově zaměřených tematických bloků (Pohádky naruby, Hrdinky, Sexualita žen atd.) nabídnul publiku „jiné čtení\" klasických animovaných příběhů. Za účasti předních českých genderových expertek byly promítnuty filmy tak významných autorek jako třeba Very Neubauer, Signe Baumane, Ruth Lingford či Monique Renault. Kunsthistorička Martina Pachmanová poprvé představila před animačním publikem originální Domácí biograf Milady Marešové. \n\nSvětlo a tma živé animace\nAnimace světla, animace kinosálu, světlo projekce, tma a flicker efekt byly ústředními tématy pro sérii přednášek, instalací a prezentací. Světlo a tma jsou základními elementy vzniku pohyblivých obrazů. Zrcadlí se zde fascinace nad prekinematografickými principy animace a projekce obrazu, světelnými animacemi meziválečné avantgardy a také utopickými projekty současnosti. Sekce byla věnovaná netradičním postupům v animaci a zaměří se na světelný střih, animaci světelných objektů a konstrukci prostorů projekce.\n\nPAF Rewind: Rotoskopie\nRotoskopie představuje hybridní kinematografickou formu, kterou vyvinul americký animátor Max Fleischer roku 1915. Jeho záměrem bylo přesnější zachycení jednotlivých fází pohybu v animovaném filmu, a pro tyto účely se rozhodl překreslovat jednotlivá okénka filmového pásu promítaná na skleněnou desku. Tato technika, stojící na pomezí animace a fotorealistického záznamu, byla v průběhu let zdokonalována a řada filmařů s její pomocí významně přispěla do historie animovaného filmu. Desátá Přehlídka animovaného filmu rotoskopii představila v rámci sekce PAF Rewind prostřednictvím vybraných snímků, přednášek a workshopu. Z celovečerních filmů se diváci mohli těšit na dějinný průřez popkultury American Pop i na aktuální českou filmovou událost s názvem Alois Nebel. O něm hovořili samotní tvůrci v rámci prezentace grafického studia Tobogang. Pod vedením animátorů Martina Búřila a Matouše Vizára čekal na návštěvníky PAFu rotoskopický workshop.\n\nPAF Kult: Bob Sabiston\nJméno Bob Sabiston (1967) je možná známější v oblasti výpočetní techniky než v oblasti animovaného filmu. Jako host sekce PAF Kult byl však vybrán pro způsob, jakým se u něj programátorská invence prolíná s jeho průkopnickým přístupem k animovanému filmu. Sabiston, absolvent Massachusetts Institute of Technology, založil v první polovině 90. let společnost Flat Black Films a v roce 1997 vytvořil program nazvaný Rotoshop. Ten se stal dominantním výrazovým prostředkem, který určuje vizuální identitu tvorby studia Flat Black Films a jeho animátorů.\n\nSoutěž Jiné vize\nKurátorská soutěž Jiné vize se soustředí na mapování audiovizuální tvorby v českém kontextu. Kurátor ročníku 2011 Pavel Ryška vybral ze 46 přihlášených filmů 10 snímků, které se na festivalu promítaly. Mezinárodní porota ve složení Bob Sabiston, Iván Forgács a Birgitt Wagner udělila hlavní cenu Alexandře Moralesové za audiovizuální dílo Kůže (2011). Zvláštní ocenění získal film MONOSKOP no. 3 (monkeyking legend) z roku 2011 od Martina Búřila. Diváci Přehlídky animovaného filmu pak vybrali jako nejlepší dílo Jev (2011) Kryštofa Peška. Čestné uznání poroty si odneslo dílo Osvícení (3'25<nowiki>\"</nowiki>, 2012) Vojtěcha Fröhlicha, Ondřeje Mladého, Jana Šimánka a Vladimíra Turnera. Cenu diváků získala Soňa Jelínková za své dílo Sličná tvář (9'37<nowiki>\"</nowiki>, 2012).\n\nAport animace \nAport animace je platformou pro prezentace nových projektů, stejně jako pro návraty filmařů a umělců, kteří dlouhodoběji spolupracují s PAFem. Desátý ročník byl v tomto ohledu unikátní, protože v rámci edice PAFu vyjdou poprvé monografické katalogy (Martin Kohout, Jan Šrámek aka VJ Kolouch). Představeny byly internetové projekty věnující se kulturním fenoménům a další díla, která mapujeme v zárodečném či nepřetržitém procesu vývoje.\n\nKonvikt Resident\nKonvikt Resident vybízí k uplatnění architektonických dispozic rozlehlé budovy bývalého jezuitského konviktu, kde se festival odehrává. Prostory Konviktu jsou cílovým místem prezentace samostatných výtvarných a filmových projektů. Letošní residentství přijali Tomáš Dvořák aka Floex, Dan Gregor aka Initi, Veronika Vlková a Richard Loskot.\n\nMatěj Al-Ali (SK), Georgij Bagdasarov (ARM), Anna Balážová (CZ), Iva Baslarová (CZ), Martin Blažíček (CZ), Martin Búřil (CZ), Michal Cáb (CZ), Filip Cenek (CZ), Markéta Cilečková (CZ), Blanka Knotková Čapková (CZ), Martin Čihák (CZ), Eliška Děcká (CZ), Matěj Dostálek (CZ), Noro Držiak (CZ), Jaro Dufek (CZ), Tomáš Dvořák (aka Floex) (CZ), Martin Fafejta (CZ), Martin Fišr (CZ), Jiří Franta (CZ), Dominik Gajarský (CZ), Waltraud Grausgruber (A), Dan Gregor (CZ), Lukáš Gregor (CZ), Jiří Havlíček (CZ), Tim Hecker (CAN), Katarina Hladeková (SK), Jan Horák (CZ), Tomáš Hrůza (CZ), Lucie Jarkovská (CZ), Kangding Ray (FR), Martin Kaňuch (SK), Kinéma (CZ), Blanka Klímová (CZ), Jakub Koníček (CZ), Tomáš Kopáček (CZ), David Kořínek (CZ), Jiří Kotrla (CZ), Antonín Koutný (CZ), Jan Kulka (CZ), Tereza Kynčlová (CZ), David Letellier (FR), Richard Loskot (CZ), lowii (SK), Jan Mareš (CZ), Adam Matěj (SK), Martin Mlynarič (CZ), Alexandra Moralesová (CZ), Tomáš Moravec (CZ), Martina Pachmanová (CZ), Michaela Pavlátová (CZ), Ondřej Pilát (CZ), Sylva Poláková (CZ), Tomáš Polenský (CZ), Pavel Ryška (CZ), Bob Sabiston (USA), Jana Slezáková (SK), Matěj Smetana (CZ), Tereza Sochorová (CZ), Pavel Sterec (CZ), Matěj Strnad (CZ), Paul Surefire (UK), Jan Šrámek (CZ), Roman Štetina (CZ), Jaromír Švejdík (CZ), František Týmal (CZ), Dušan Urbanec (CZ), Matúš Vizár (SK), Lenka Vítková (CZ), Veronika Vlková (CZ), Birgitt Wagner (A) a další.\n\n9. ročník Přehlídky animovaného filmu (PAF) skončil. Během čtyř festivalových dnů měli diváci možnost zhlédnout 172  snímků v 54 programových blocích. Hlavním hostem a PAF Kultem letošního ročníku se stal britský režisér Peter Greenaway, který převzal cenu festivalu za celoživotní přínos v oboru umění pohyblivého obrazu. V rámci sekce Živá animace: Barevná hudba se poprvé před českým publikem představil i jeden z nejvýznamnějších současných audiovizuálních umělců Carsten Nicolai aka Alva Noto. Další význačnou událostí letošního PAFu bylo uvedení světové premiéry galerijního videa Soft Palate rakouského experimentátora Martina Arnolda, jenž dal přednost olomouckému publiku před festivaly v Berlíně či Rotterdamu. Devátý ročník festivalu se konal na několika místech, a to Galerie U Mloka, Kino Metropol, Klub Vertigo, Umělecké centrum Univerzity Palackého: Café Tungsram Transit, Galerie Monitor, Kaple Božího Těla, Bílá nora, Divadelní sál, Filmový sál, Galerie Podkroví.\n\nPAF SEKCE:\nPAF téma: OSTROVY ANIMACE, Soutěž: JINÉ VIZE, Živá animace: BAREVNÁ HUDBA, \nPAF kult: PETER GREENAWAY, PAF Rewind: ILUSTRACE ad.\n\nPAF Umělecké prezentace a audiovizuální projekty: \nPeter Greenaway (UK), Carsten Nicolai aka Alva Noto (DE), Georgij Bagdasarov (RUS), Voice Over Noise (SK), Tomáš Hartl aka Elektrabel (CZ), Tomáš Vaněk (CZ), Anna Pankiewicz (PL), Jiří Havlíček (CZ), David Landa a Kateřina Zochová (CZ) ad.\n\nPAF instalace a přednášky:\nJiří Thýn (CZ), Matúš Vizár (SK), Aaron Meyers (US), Jan Šrámek (CZ), Matěj Smetana (CZ), Anež­ka Hošková (CZ), instalace z letošního EXPA Opičí král (kol. autorů) ad.\n\nPAF prezentace: \nRakouská filmová teoretička Brigitta Burger-Utzer o audiovizuálním zpracování barev, český teoretik výtvarného umění Tomáš Pospiszyl o Zdeňku Pešánkovi, filmař Martin Čihák o německém absolutním filmu, teoretička nových médií Sylva Poláková o současné české tvorbě a animaci v kontextu galerií i kin ad.\n\nPAF téma: Ostrovy animace \nTematická sekce festivalu nazvaná Ostrovy animace se zaměří na animaci malých národů či etnik, jimž často svobodná výpověď o jejich zemi a historii vůbec nebyla dopřána. Vrcholem sekce bude projekce dosud nikdy neuvedených pásem australských a afrických animovaných filmů, které speciálně pro PAF připravila australská badatelka Deborah Szapiro a britský vědec a filmař Charles daCosta (africká tvorba). \n\nŽivá animace: Barevná hudba\nSekce živé animace, které se PAF dlouhodobě věnuje, letos prostřednictvím vystoupení, filmových projekcí, přednášek a doprovodného sborníku, představí fenomén barevné hudby a barevného slyšení. V rámci sekce proběhne živé audiovizuální vystoupení významného německého audiovizuálního umělce a tvůrce mnoha instalací Carstena Nicolaie aka Alva Noty.\n\nPAF Rewind: Animace ilustrace\nPAF Rewind představí fenomén knižní ilustrace a její „rozanimovanou podobu“ – osobnosti výtvarného a filmového umění jakými jsou Josef Lada, Zdeněk Miler, Jiří Trnka, Adolf Born, Zdeněk Smetana ad. Kromě starších děl se v sekci budeme věnovat také ilustraci dneška, jejím interpretacím a novým formám. Konkrétní projekty budou například prezentovat vizuální umělci Tomáš Vaněk či Jiří Havlíček, kteří také přispěli vlastními ilustracemi do sborníku, jenž bude vydán v rámci letošní edice PAFu. \n\nPAF Kult: Peter Greenaway\nPAF každoročně přivítá kultovního audiovizuálního tvůrce, jehož součástí prezentace je průřez celoživotním dílem. Po Priitu Pärnovi, Georgesi Schwizgebelovi, Gerritu van Dijkovi, Peteru Kubelkovi či Ivanu Ladislavu Galetovi se v roce 2010 stal PAF Kultem legendární anglický tvůrce Peter Greenaway, který kromě projekce svého slavného filmu Kuchař, zloděj, jeho žena a její milenec představil formou přednášky nazvané „Cinema’s New Possibilities – Cinema is Dead, Long Live Cinema“ svůj ambivalentní vztah ke kinematografii. \n\nSoutěž Jiné vize\nJiné vize, jediná soutěžní sekce festivalu, je místem konfrontace českých umělců vytvářejících díla na pomezí výtvarného umění, experimentálního filmu, videoartu a animace. Specifikem soutěže je dvojí prezentace – projekce v prostoru klasického kinosálu a instalace v galerijním prostředí. Mezinárodní porota ve složení Pip Chodorov, americký filmař a galerista, Martin Kaňuch, slovenský filmový teoretik a Brigitta Burger-Utzer, vedoucí vídeňského sixpackfilm i hlasující diváci se shodli na vítězi, jímž se stal David Možný se svým snímkem \"Rahova\".\n\nKonvikt Resident\nKonvikt Resident vybízí k uplatnění architektonických dispozic budovy bývalého jezuitského konviktu, kde se festival odehrává, pro prezentaci /vybraných/ výtvarných a filmových projektů. Konvikt rezidenty PAF 2010 jsou slovenský animátor Matúš Vizár a český fotograf Jiří Thýn.\n\nPůlnoční horečka\nProjekce filmů v nočních hodinách mají na PAFu již svou tradici a oblibu u diváků. Jedná se o dlouhometrážní animované snímky s vyhraněným žánrovým zaměřením, kontroverzním a často explicitním zobrazováním tělesnosti či politicky ne vždy korektním obsahem. (Horor, sci-fi, erotický film ad.).\n\nAport animace\nV rámci sekce Aport animace dramaturgicky rozšiřujeme pojetí fenoménu animace. Prezentována jsou díla v různých fázích realizace – animované filmy, vizualizace, softwary, grafický i užitý design i vzdělávací a sociální projekty. V letošním roce: Alena Kupčíková s projektem DYS, určený především dyslektickým dětem, nejúspěšnější česká hra MAFIA II formou prezentace poodhalí zákulisí tvorby, prezentace spřízněných festivalů Animator (Poznaň) a Fest Anča (Slovensko) ad.\n\nMartin Arnold (A), Georgij Bagdasarov (ARM), Pavel Bednařík (CZ), Aneta Biernat (PL), Petr Bilík (CZ), Martin Blažíček (CZ), Andrej Boleslavsky (SK), Brigitta BurgerUtzer (A), Martin Búřil (CZ), Michal Cáb (CZ), Filip Cenek (CZ), Petra Čechová (CZ), Jaroslav Černý (CZ), Eva Červenková (CZ), Jakub Deml (CZ), Eliška Děcká (CZ), Zdeněk Durdil (CZ), Andy Fehu (CZ), Amalia Roxana Filip (RO), Martin Fišr (CZ),Martin Flašar (CZ), Dominik Gajarský (CZ), Pavla Gajdošíková (CZ), Peter Greenaway (UK), Tomáš Hartl (CZ), Jiří Havlíček (CZ), Vladimír Havlík (CZ), Petra Hermanová (CZ), Tomáš Hlobil (CZ), Pavel Horáček (CZ), Jan Horák (CZ), Martin Horák (CZ),Anežka Hošková (CZ), Martin Hrdina (CZ), Magdalena Hrubá (CZ), Tomáš Hrůza (CZ), Pip Chodorov (USA), Jan Jílek (CZ), Anna Jílková (CZ), Marcin Kaproń (PL), Veronika Klusáková (CZ), Jakub Korda (CZ), Jiří Kotrla (CZ), Slavo Krekovič (SK), Martin Krištof (SK), Jan Krtička (CZ), Alena Kupčíková (CZ), Jiří Lach (CZ), David Landa (CZ), Jana Laubová (CZ), Markéta Lisá (CZ), Adam Matěj (SK), MatoušMědílek (CZ), Žofie Mědílková (CZ), Pavlína Míčová (CZ), David Možný (CZ), FilipNerad (CZ), Petr Nerušil (CZ), Jakub Němeček (CZ), Carsten Nicolai (DE), Alva Noto(DE), Vilém Novák (CZ), Michal Opitz (CZ), Kateřina Pacíková (CZ), AnnaPankiewicz (PL), Jonatán Pastirčák (SK), Radim Pech (CZ), Kryštof Pešek (CZ), MarekPiacek (SK), Wojciech Piechoński (PL), Ondřej Pilát (CZ), Filip Polanský (CZ), Sylva Poláková (CZ), Tomáš Pospiszyl (CZ), Michal Procházka (CZ), Kateřina Prokopová(CZ), Oliver Rehák (SK), Pavla Sceranková (SK), Anna Segečová (CZ), Piotr Seweryn (PL), Damian Siemasz (PL), Andrea Slováková (SK), Filip Smetana (CZ), Matěj Smetana (CZ), Tereza Sochorová (CZ), Christoph Srb (A), Matěj Strnad (CZ), Ivan Svoboda (CZ), Jan Šrámek (CZ), Roman Štětina (CZ), Rostislav Švácha (CZ), Ladislav Švenajs (CZ), Blanka Švédová (CZ), Viktor Takáč (CZ), Jiří Thýn (CZ), Weronika Ulicka (PL), Tomáš Vaněk (CZ), Petr Vágner (CZ), Lenka Vítková (CZ), Daniel Vlček (CZ), Petr Vlček (CZ), Veronika Vlková (CZ), Eva Votrubová (CZ), Kateřina Zochová (CZ), Romana Zubalová (CZ), Lenka Žampachová (CZ), Jan Žůrek (CZ) a další\nOsmý ročník PAF se uskutečnil 10.-13. prosince 2009 v Uměleckém centru Univerzity Palackého (UC UP Konvikt), kině Metropol, Galerii U Mloka a klubech Metro, Mitril a Vertigo. Navštívilo jej 2138 návštěvníků, 273 z nich se akreditovalo prostřednictvím internetu.\n\nHlavní tematickou sekcí PAFu byla Non-fikce, v rámci které měli návštěvníci přehlídky možnost zamyslet se nad vztahem animace k realitě. V několika blocích byla non-fikční animovaná kinematografie představena průřezově, jedno pásmo filmů bylo věnované československému emigrantovi Paulu Fierlingerovi (např. filmy Z paměti či Zátiší s animovanými psy). Významným hostem PAFu, jenž v rámci Non-fikce animace představil své dílo, byl rakouský audiovizuální umělec a experimentátor Martin Arnold. Naplněné sály zaujal (de)animací klasických hollywoodských snímků v nichž pomocí střihu a digitálních technologií odhaloval podtexty a významy za běžných okolností divákovi skryté.\n\nZemí, jejíž tvorbu ročník 2009 mapoval, se stalo Chorvatsko. Diváci viděli desítky krátkých animovaných filmů jak z oblasti klasické kreslené animace reprezentované tzv. záhřebskou školou, tak současnou moderní animaci přiklánějící se spíše k digitálním technologiím. Simon Bogojević Narath kromě dosavadní tvorby animačních studií Kenges a Bonobo představil i několik rozpracovaných projektů. Nové horizonty v Zagreb filmu osobně uvedl Darko Bakliža, jehož filmy byly v rámci bloku prezentovány retrospektivně. \n\nPAF Kultem se stal chorvatský režisér, pedagog, performer, renesanční umělec a zahradník Ivan Ladislav Galeta, kterému bylo organizátory PAFu předáno Ocenění za celoživotní přínos v oblasti pohyblivých obrazů. \n\nDíky sekci Konvikt Resident vyrostla v Atriu UC UP Konvikt dřevotřísková bouda, tzv. Black Box, v níž mohli diváci po celou dobu PAFu vidět audiovizuální díla Kena Jacobse, který letošní PAF navštívil prostřednictvím telefonické konference. Divadlo Bílá nora se pak na PAFu v BLACK BOX proměnilo celé a jeho tmavé sklepní prostory s blikajícím plátnem zvaly ke zhlédnutí audiovizuálního díla Martina Arnolda Deanimated: The Invisible Ghost. \n\nUmělecké centrum Univerzity Palackého bylo v průběhu přehlídky kromě Black Boxů ozvláštněno například instalací Martina Blažíčka Swing(1) nebo projekcemi děl vybraných do soutěže Jiné vize, která byla v průběhu přehlídky instalována v podkrovních prostorách Konviktu.\n\nOceněných soutěžících Jiných vizí bylo v roce 2009 hned několik. Hlavní cenu mezinárodní poroty ve složení Mia Makela, Ivan Ladislav Galeta a Martin Arnold si odnesl Daniel Pitín (Ztracený architekt), diváckou cenu převzal z rukou umělce Michala Pěchoučka Matěj Smetana (Návod 2: Trilobit). Každý porotce pak ještě vyhlásil osobního favorita, kterému zašle speciální cenu:\nIvan Ladislav Galeta: Barbora Švarcová – Psycho-analýza \nMia Makela: Jan Pfeiffer – Předpoklad \nMartin Arnold: Tomáš Svoboda – Fly \n\nProgram sekce Živá animace: Hand(made) Soft(ware). Finská umělkyně Mia Makela aka SOLU seznámila návštěvníky s živou animací jednak teoreticky na přednášce nazvané Live Cinema („praxe živé animace“) a jednak prakticky při své audiovizuální performanci Kaamos. Na PAF přijela také řada tuzemských progresivních umělců, jejichž tvorba se vyznačuje právě prolínáním obrazu a zvuku v reálném čase. Divadelní sál UC UP Konvikt letos opanovali Pjoni & Ink Midget & tvprodukt (Jonatán Pastirčák, Adam Matěj a Jakub Němeček) a 1A2V1 (Jaroslav Hárovník a Jan Šrámek), klub Mitril roztančila skupina Like She (Pavla Malinová, Jan Vytiska, Pavel Ptáčník) následovaná uskupením Kazety (Johana Švarcová, Jiří Havlíček, David Doubek). Třešničkou na dortu pak bylo vystoupení Pure B & TOY_BOX vytvořené speciálně pro PAF, které divákům nabídlo punkovými úderkami podpořený komiks převedený v reálném čase na plátno bez použití počítače, pouze s pomocí dvou kamer a stroje zkonstruovaného speciálně pro tyto účely.\n\nSekce PAF Rewind: Motion Capture návštěvníky přehlídky seznámila s technologií, která nalézá uplatnění jak v zábavním průmyslu tak například ve vojenství či lékařství. O jejím vlivu na animovaný film se návštěvníci mohli dozvědět z přednášky Pavla Hruboše. Odborník na biomechaniku z FTK UP Olomouc Zdeněk Svoboda představil technologii Motion Capture formou workshopu, během nějž měli návštěvníci PAFu jedinečnou možnost „osahat“ si technologii v praxi.\n\nNová sekce nazvaná Aport animace si klade za cíl představovat projekty související s animací ve stádiu vzniku, prezentovat spřízněné festivaly, hybridní formy animace a nové projekty tvůrců, kteří se na PAFu prezentovali v minulosti. V rámci sekce proběhla v Galerii U Mloka výstava kreslířky a scénografky TOY_BOX Two Cups of Tea, křest DVD Michala Pěchoučka, prezentace vznikajícího polsko-českého projektu polské animátorky Anny Pankiewicz nebo prezentace ručně kreslené animované počítačové hry Machinarium, kterou na PAF přijel představit hudebník Floex (Tomáš Dvořák). V české premiéře byl uveden koprodukční snímek The Secret of Kells, který ve formě rozpracovaného projektu uvedl na loňském PAFu irský režisér Tomm Moore.\n\nTento ročník Přehlídky animovaného filmu mimo jiné navštívili: Aeldryn, Martin Arnold (Rakousko), Darko Bakliža (Chorvatsko), Pavla Bergmannová, Kamila Boháčková, Franziska Bruckner (Rakousko), Petra Čechová, David Doubek, Tomáš Dvořák, Martin Fišr, Ivan Ladislav Galeta (Chorvatsko), Jaroslav Hárovník, Jiří Havlíček, Vladimír Havlík, Pavel Horáček, Pavel Hruboš, Karolína Ketmanová, Igor Korpaczewski, Jiří Kotrla, Karina Kottová, Kateřina Koutná, Jana Laubová, Mia Makela (Finsko), Pavla Malinová, Adam Matěj (Slovensko), Simon Bogojević Narath (Chorvatsko), Petr Nerušil, Vilém Novák, Jana Ondíková (Slovensko), Petr Pádivý, Anna Pankiewicz (Polsko), Jonatán Pastirčák (Slovensko), Michal Pěchouček, Jan Pfeiffer, Punx 23, Pavel Ptáčník, Natalie Raaben (Německo), Jana Slezáková (Slovensko), Matěj Smetana, Marcin Sobczak (Polsko), Tereza Sochorová, Zdeněk Svoboda, Jan Šrámek, Barbora Švarcová, Johana Švarcová, TOY_BOX, Jan Vytiska, Lenka Vítková, Kinga Witas (Polsko), Jan Žůrek a další.\nSedmý ročník proběhl ve dnech 11. – 14. prosince 2008. Hlavním tématem byla Animace s hvězdičkou v rámci níž mohli diváci vidět několik celovečerních a desítky krátkometrážních filmů, které jsou odsouzeny unikat dětským očím. Velký úspěch také zaznamenaly filmy Ralpha Bakshiho, který je považován za otce Adult himation, na festivalu byly k vidění jeho filmy Fritz the Cat (Kocour Fritz), Coonskin (Černá kůže) a Wizards (Čarodějové).\n\nPAF se zaměřil na prozkoumání Irské animace. Přednášku o historii a vývoji irské animace měl přední irský historik a teoretik Dermot Corrigan. Irskou delegaci doplnily zástupci animačního studia Cartoon Saloon ve složení Ross Murray, Ross Stewart a Tom Moore. Diváci tak za jejich účasti a průvodních slov mohli sledovat nové irské krátké filmy, reklamy, ukázky z nejnovějšího celovečerního animovaného irského filmu Brendan and the secret of kells nebo tradicemi a folklórem ovlivněné krátké filmy. \n\nPAF Kultem se stal Peter Kubelka, který během svých dvou přednášek v naplněném filmovém sále představil své metrické a metaforické filmy. Obdržel od PAFu „Čestné uznání za celoživotní inspirativní prozkoumávání možností filmových postupů“.\n\nSekci Živá animace zastřešilo téma užití principu polyekranu, tedy rozkladu obrazu na několik pláten. Umělci, které tato sekce představila, generují v reálném čase unikátní umělecká díla, formálně založená na vzájemné přímé interakci obrazového materiálu a vnějších podnětů, ať už hudebních, rytmických, hereckých či jiných. V rámci sekce vystoupilo francouzské seskupení Burstscratch (ve složení L. Berger, S. Simon, L.Barbier, tuzemské improvizační trio Mikroloops (M. Blažíček, S. Abrahám, M. Cabowitz), japonský zvukový skladatel a vizuální umělec Ryoji Ikeda a soubor Handa Gote (T. Procházka, R. Smolík, J. Hybler, D. Freudl, D. Singer, J. Švarcová)\n\nPrincip polyekranu se mimo Živé animace stal zastřešujícím také pro sekci Konvikt Resident, jejíž úkolem je poskytnout vybraným umělcům finanční zázemí a prostory jezuitského konviktu, kde se přehlídka koná, k vytvoření originálních uměleckých děl. Po dobu festivalu se v podkroví mohli diváci setkat s instalacemi Jana Šrámka, Filipa Nerada/Petra Cabalky a Filipa Cenka s výstavou nazvanou Anymade. Druhý Konvikt Resident Ondřej Vavrečka svou práci zasadil do prostor Kaple božího těla, kde ve čtvrtek a v pátek promítal svůj film Lípa třetího tisíciletí. Jedná se o film natočený na šestnáctimilimetrovou kameru, který byl promítán ze tří promítaček a na principu polyekranu pak na velkém plátně vytvářel příběh. Festival se stal vlastníkem tohoto filmového díla.\n\nJedním z cílů PAFu je také nenásilnou formou své návštěvníky vzdělávat. Přímo pro tyto účely letos založená sekce PAF Rewind se letos zaměřila na animační techniku pixilaci. Diváci mohli nejen zhlédnout nejstarší pixilované snímky, filmy, které byly oceňovány na světových festivalech a blok filmů z českých animačních škol, které využívají techniku pixilace. Praktickou stránku této animační techniky pak v rámci svého workshopu ukázal vybrané skupině lidí okouzlující pixilátor Miloš Tomić, který s účastníky workshopu během 4 dnů vytvořil krátký pixilovaný film, který byl divákům festivalu promítnut na zakončení.\n\nSoutěžní sekce festivalu Jiné vize si klade za cíl zpřístupnit a ocenit díla, která neotřelým způsobem ovlivňují výtvarnou i filmovou scénu. Výběr deseti soutěžních filmů a videí, které vznikly v České republice během posledních 18 měsíců byl letos v kurátorské režii Martina Fišra a Martina Mazance. Odborná porota ve složení Martin Blažíček, Alena Boika a Dermot Corrigan zvolila za vítězný \"pohyblivý obraz\" internet-video Martina Kohouta aka Pashe*, který vyhrál grafický tablet od společnosti Wacom (Wacom Cintiq 12WX (12,1\" barevný LCD tablet WXGA 1280x800 + pero Grip Pen, 5080dpi, USB) \n\n7. Přehlídku animovaného filmu v Olomouci mimo jiné navštívili:\nPeter Kubelka (Rakousko), Ross Murray (Irsko), Dermot Corrigan (Irsko), Ross Stewart, Tomm Moore, Miloš Tomić, Ryoji Ikeda (Japonsko), Simoc MacColl (Velká Británie), Diarmuid O'Brien (Irsko), Mathew Lloyd (Irsko), Laurent Berger (Francie), Silvi Simon (Francie), Laurence Barier (Francie), Martin Čihák, Laura Victoria Delgado, Martin Blažíček, Stanislav Abrahám, Jan Klos, Alena Boika, Michaela Mertová, Stanislav Ulver, Radana Ulverová, Malgosia Sady (Polsko), Martina Kudláček,Tomáš Procházka, Robert Smolík, Jakub Hybler, David Freudl, David Singer, Leoš Kropáček, Johana Švarcová, Ondřej Vavrečka, Martin Jiroušek, Eva Jeništová, Michal Cabowicz, Lenka Kočisová, Filip Nerad, Filip Cenek, Petr Cabalka, Jan Šrámek, Jana Julínková, Pavla Dudová, Jakub Němeček, Michal Jareš, Indochina, Pavel Jakubík, Lukáš Perutka a další.\nŠestý ročník PAFu se uskutečnil od 6. do 9. 12. 2007 v prostorách Uměleckého centra\nUniverzity Palackého v Olomouci, kině Metropol, Divadle hudby a klubu 15 minut. Přehlídce, předcházela přednáška Michala Jareše věnovaná Americkému nezávislému komiksu.\nProgram tvořily retrospektivy národních kinematografií Holandska a Bulharska – cykly Holandské opojení (hosty byli manželé Cilia a Gerrit van Dijkovi, historička animovaného filmu Mette Peters, režisér žijící ve Spojených státech Piet Kroon, Marieke Blaauw, Rogier Klomp a Bart-Jan Kazemier) a Bulharská odysea, v rámci hlavního tematického cyklu Animace ve službách propagandy byly představeny snímky ze Sovětského svazu, Spojených států, Polska, Velké Británie i bývalého Československa. Novinkou programu byla soutěžní sekce Jiné vize 007 (porotu\ntvořili teoretička audiovizuální kultury Gabrielle Jutz, šéfredaktor časopisu Film a doba Stanislav Ulver a vedoucí intermediálního ateliéru PdF UP Vladimír Havlík) jejímž vítězem se\nstal Viktor Takáč se svou anamnézou nočního života v Praze nazvanou Mr. Möbius Lives on the 2nd Floor (2007, 10 min.). Cyklus experimentálních audiovizuálních performance Živá animace/Živá partitura představil „tvarosloví“ živé animace v podobě několika projektů, vznikajících jako audiovizuální koláž přímo před zraky diváků – Mateřídouška, Opuka, Koberce & záclony, Michal Mariánek a Tomáš Hrůza. Samostatným projektem v rámci Živé animace byla Živá partitura konceptuálního výtvarníka Tomáše Vaňka a hudebníka Tomáše Dvořáka (Floex). Živá partitura se setkala s nečekanou odezvou, kterou umocňoval jak výrazový koncert Vladimíra Václavka, jehož hudba byla „objektem záznamu“, tak i precizní práce Tomáše Dvořáka a Tomáše Vaňka využívající improvizaci v rámci předem připraveného schématu. Novinkou se stala sekce Konvikt Resident, která měla dotvářet atmosféru intenzivním a interaktivním využitím prostor určených pouze k tranzitu mezi projekčními místnostmi. Proto byla vyhlášena nová možnost pro mladé audiovizuální umělce, aby uspořádali\nvlastní instalaci přímo v centru dění PAF a stali se tak Konvikt Residenty. Prvním z nich byl Tomáš\nMoravec, student ateliéru multimédií Dušana Záhoranského (Ústav umění a designu) na Západočeské\nuniverzitě v Plzni, který vytvořil hravé projekční prostředí, závislé na prostorových obměnách v podkroví UC UP.\nPátý ročník Přehlídky animovaného filmu Olomouc (PAF) se uskutečnil ve dnech 8.-10. 12. 2006 v prostorách Uměleckého centra UP (filmový a divadelní sál, podkroví), kina Metropol, klubu 15 minut a S-klubu v Olomouci. Program Přehlídky animovaného filmu tvořilo celkem 30 bloků. V rámci cyklu polské animace byl představen projekt 55 let polské animace, v jeho rámci bylo uvedeno 10 nejlepších polských animovaných filmů všech dob. Pro tuto příležitost byl vydán sborník o polské animaci Resuscitace neskutečných světů. Průřezový charakter měl i cyklus Animace a výtvarné umění, prezentující v ucelené formě animovanou tvorbu českých výtvarníků a absolventů VŠUP. Cyklus otevřela retrospektiva Václava Mergla za osobní účasti tvůrce, v jeho rámci pak proběhla retrospektiva díla Miroslava Štěpánka a Kamila Lhotáka i mladých výtvarníků a animátorů navazujících na jejich odkaz. Tradiční část programu tvořily prezentace z programu Jiné vize. V letošním roce zde představil rakouský tvůrce Friedrich Kirschner styl animace Machinima, který zájemcům předvedl i v podobě workshopu. Druhým hostem, který představil své ‚jiné vize‘ byl David Možný, který promítl osobní výběr nejlepších digitálních filmů a vlastní díla. Program doplňovaly i autorské performance svébytně používající elektronický obraz (Phoenix Perry, Iris\nPiers, Michal Pěchouček). Vrcholem doprovodného programu byly koncerty pražských\nskupin WWW, Soil a slovenských Abuse, kteří představili i vizuální doprovod v podání VJe Clada.\nV prostorách Umělekého centra UP (Konviktu) se rovněž uskutečnilo pět doprovodných výstav (Petr Šmalec, Veronika Doutlíková, Jakub Zich, Současný český komiks, Walerian Borowczyk).\nRozsah Přehlídky animovaného filmu se v roce 2005 rozšířil na 23 bloků. Byly představeny výrazné osobnosti českého a světového animovaného filmu – švýcarský animátor Georges Schwizgebel, matadorka slovenské animace Jaroslava Havettová, spolupracovník Jana Švankmajera Bedřich Glaser. Nové technologie a média byly představeny v blocích věnovaných studiím Cabinet a Altar Interactive, tvorbu počítačových her představil Jakub Dvorský (Amanita Design). Spojení hudby a animovaného filmu byl věnován rovněž workshop Cyrila Podolského, oblast průniku animovaného filmu a jiných žánrů zastupovalo na PAF 2005 několik bloků – animaci a experimentálnímu filmu se věnovali český klasik videoartu Petr Skala a newyorský filmař Henry Hills.\nLeitmotivem třetího ročníku PAF Olomouc bylo sepětí animovaného filmu a hudby, kterému bylo věnováno pět bloků. Vedle avantgardní videoklipové tvorby jsme představili českou verzi animované opery Liška Bystrouška a do kontextu světového filmu byla uvedena Disneyho Fantazie. V retrospektivě byla uceleně představena tvorba kanadského režiséra Frédérica Backa, bratrů Quayových a Jiřího Šalamouna.Tradičně byla velká část přehlídky věnována dynamicky se rozvíjejícím technologiím a médiím a jejich využití v oblasti animace. Odborné přednášky se mimo jiné věnovaly prolínání animovaného filmu s filmem hraným a historii předních studií věnujících se tvorbě animovaného filmu. Svou tvorbu představili dva zahraniční hosté, studenti několika odborných škol a animátoři čtyř českých profesionálních firem.\nJako hlavní host se PAF 2003 zúčastnil Břetislav Pojar, jeho tvorba byla uvedena ve třech blocích a včetně dětí olomouckých základních škol (speciální projekce v kině Metropol) ji zhlédlo na osm set diváků. Program PAF 2003 se zaměřil na mapování vazeb české tvorby a zahraničí – v obsáhlých blocích bylo v rámci tématu představeno dílo Paula Fierlingera, Gena Deitsche, Petra Síse, Karla a Ireny Dodalových a dalších. Tradičně se dramaturgie obrátila i k oblastem, jež tvoří hraniční žánry animovaného filmu. Vedle seznámení s fenoménem VJingu mohli diváci absolvovat kurz počítačové animace a grafické průpravy. K doprovodným akcím patřila rovněž výstava seskupení Grafický design Olomouc. Přehlídky animovaného filmu se v roce 2003 zúčastnilo několikanásobně více diváků, než tomu bylo v předchozích letech. Akreditovaných účastníků je kvůli komorním rozměrům hlavního sídla PAF a záměrně limitované kapacitě vždy 120, neakreditovaných návštěvníků bylo v roce 2003 přes 1200.\nV roce 2002 se sídlo Přehlídky animovaného filmu přesunulo do Olomouce, kde od té doby využívá odborného zázemí Katedry divadelních, filmových a mediálních studií FF UP a prostory zrekonstruovaného jezuitského Konviktu, nyní Uměleckého centra Univerzity Palackého. První ročník PAF proběhl 12.–15. 12. 2002 v prostorách UC UP, kina Central a kina Lípa. PAF získala záštitu ministra kultury ČR Pavla Dostála. Během tří dnů se bez jediné změny podařilo představit 20 tematických bloků, pozvání přijalo všech 28 pozvaných českých a zahraničních hostů (Priit Pärn, Estonsko; členové redakce 3/4 Revue, Slovensko; Jiří Barta, Jiří Kubíček, Michal Žabka, Vlasta Pospíšilová, Aurel Klimt, Martin Čihák, Edgar Dutka, Vít Pancíř, Alice Růžičková, Ivana Košuličová, Vladimír Suchánek, Petr Nikl, Stanislav Komárek a další). PAF 2002 navštívilo přes 900 diváků, akreditováno bylo 120 stálých účastníků.\nNultý ročník Přehlídky animovaného filmu se uskutečnil 7. – 9. 12. 2000 v jihlavském kině Dukla. Během tří dnů bylo promítnuto přes sto šedesát animovaných snímků z fondů KF, NFA, Francouzského kulturního centra, Filmové školy Záhřeb, Projektu 100, filmových škol v České republice a jiných filmových archívů a distributorů. Projekcí se zúčastnilo 207 platících diváků. Snaha o pokrytí co nejširšího spektra historie i současnosti tohoto minoritního žánru vedla k vytvoření specifické struktury, kterou si přehlídka ponechává dodnes – program byl rozčleněn do 43 tematických bloků, v nichž se střídaly samotné projekce s přednáškami a workshopy, přičemž důraz byl kladen na fundovanost jednotlivých lektorských výstupů (Alena Nádvorníková, Martin Čihák, Tomáš Liška, Jan Gogola, Karel Tabery ad.).\n\n"}
{"id": "394100", "url": "https://cs.wikipedia.org/wiki?curid=394100", "title": "Hamlet", "text": "Hamlet\n\nTragédie o Hamletovi (z anglického \"The Tragedy of Hamlet, Prince of Denmark\") je tragédie anglického dramatika Williama Shakespeara vydaná někdy mezi roky 1601 a 1602 (přesné datum není známo).\n\nTragédie vychází ze starodávného skandinávského příběhu \"Ur-Hamleta\", přesněji \"\"Amleta\"\", prince jutského, příběh napsal dánský kronikář Saxo Grammaticus (1150–1220). Též se patrně inspiroval dramatem od Thomase Kyda Španělská tragédie, které je považováno za předchůdce Hamleta.\n\nPro toto drama jsou typické dlouhé filozofické monology, ve kterých se Hamlet zabývá otázkou lidské existence. Shakespeare v díle využívá vtipné a sarkastické poznámky, ale i vážné výstupy tragických postav. Objevují se i cynické poznámky, třeba u hrobníků na adresu zemřelé Ofélie. Sám Hamlet se vyskytuje ve dvou jazykových rovinách, v jedné je vážný, rozumný, v druhé rovině se snaží naopak vyjadřovat \"šílenství\". Když Hamlet předstírá šílenství, tak hovoří ve dvojsmyslných slovních hříčkách, které jsou pro ostatní postavy většinou neprůhledné.\n\n\nDěj se odehrává převážně na královském hradě Elsinor v Dánsku kolem 14.–15. století. Hamletovi, korunnímu dánskému princi, se zjeví duch jeho zesnulého otce. Dozvídá se od něj, že ho zavraždil Hamletův strýc Claudius, když Hamletův otec (dánský král) spal, a to tak, že mu nalil jed do ucha. Po králově smrti si Claudius vzal Hamletovu matku Gertrudu a stal se králem.\nHamlet prahne po pomstě, zcela mu zaměstnala mysl. Předstírá, že je šílený a že má vidiny. Není si zcela jist Claudiovou vinou, předstírání šílenství mu pomůže snáze odhalit smýšlení lidí v jeho okolí. Na hrad přijíždějí potulní herci, Hamlet do jejich hry vloží pasáž rekonstruující otcovu vraždu. Pak v jejím průběhu sleduje Claudia, který útěkem potvrdí svou vinu.\n\nHamlet znovu váhá se svou pomstou, když spatřil, že se strýc modlí a lituje svých činů. Hamlet chce matce povědět, že se mu zjevuje otcův duch a že ví, co udělal Claudius otci. Slyší, že někdo poslouchá za závěsem, a v domnění, že tam stojí Claudius, do závěsu bodne dýkou a dotyčného zabije. Vzápětí zjistí, že to byl Polonius, otec jeho milované Ofélie.\n\nClaudius zjišťuje, že je pro něj Hamlet nebezpečný, a posílá jej do Anglie spolu s Rosencrantzem a Guildensternem, bývalými Hamletovými spolužáky, s tajným dopisem, aby zde byl Hamlet popraven. Hamlet jeho úklady včas odhalí, dopis vymění za dopis, ve kterém se píše, aby byli popraveni ti, kteří dopis přinesou, tedy Rosencrantz a Guildenstern. Angličané je skutečně popraví.\n\nHamlet se vrací do Dánska, kde se stane svědkem Oféliina pohřbu. Zešílela, protože nemohla přenést přes srdce otcovu smrt a nešťastnou lásku k Hamletovi, a posléze utonula za nejasných okolností (není jisté, zda šlo o sebevraždu, nebo o nehodu). Oféliin bratr Laertes se chce za vraždu svého otce Polonia pomstít. Claudius se spolčí s Laertem a poradí mu, aby Hamleta vyzval na souboj. Pro jistotu dá Laertovi ostrý meč, namočený do jedu, zatímco Hamlet záměrně dostává meč tupý.\n\nNa závěr dojde k souboji, ve kterém Hamlet uzmutým otráveným mečem zabije Laerta, ale sám je zraněn. Hamletova matka, jako svědkyně souboje, vypije číši otráveného vína, kterou nastražil před soubojem Claudius pro Hamleta. Hamlet umírá na otravu jedem, stihne však ještě zabít podlého Claudia zbytkem vína, které zabilo královnu Gertrudu. Na poslední chvíli zastavuje Horacia před úkonem sebevraždy, aby všem vyložil pravdivý příběh. Toto je pro Shakespearovy tragédie typické zakončení – během děje postupně umírají důležité postavy včetně hlavní, která zemře na konci.\n\n\"Být či nebýt/Být nebo nebýt\" je slavný monolog prince Hamleta. Hamlet mluví o smrti a sebevraždě, o bolestech a nespravedlnostech v životě, ale přiznává, že alternativa života by mohla být horší. Monolog slouží k vysvětlení Hamletovy váhavosti nad okamžitou pomstou za smrt otce. Král Claudius a Polonius Hamleta špehovali a slyšeli jeho slova, Claudius je znepokojený a Polonius se dozvídá, že Hamleta ve skutečnosti netrápí \"neopětovaná\" láska jeho dcery Ofélie. Hamlet po svém monologu osloví přímo Ofélii, následuje dialog plný vzájemných nedorozumění.\n\n\"HAMLET: Být nebo nebýt – to je otázka: je důstojnější zapřít se a snášet surovost osudu a jeho rány, anebo se vzepřít moři trápení a skoncovat to navždy? Zemřít, spát – a je to. Spát – a navždy ukončit úzkost a věčné útrapy a strázně, co údělem jsou těla – co si můžeme přát víc, po čem toužit? – Zemřít, spát – spát, možná snít – a právě v tom je zrada. Až ztichne vřava pozemského bytí, ve spánku smrti můžeme mít sny – to proto váháme a snášíme tu dlouhou bídu, již se říká život. Neboť kdo vydržel by kopance a výsměch doby, aroganci mocných, průtahy soudů, znesvěcenou lásku, nadutost úřadů a ústrky, co slušnost věčně sklízí od lumpů, když pouhá dýka srovnala by účty, a byl by klid? Kdo chtěl by nést to břímě, úpět a plahočit se životem, nemít strach z toho, co je za smrtí, z neznámé krajiny, z níž poutníci se nevracejí. To nám láme vůli – snášíme radši hrůzy, které známe, než abychom šli vstříc těm neznámým. Tak svědomí z nás dělá zbabělce a zdravá barva rozhodného činu se roznemůže zbledlou meditací, záměry velké významem a vahou se odvracejí z vytčeného směru a neuzrají v čin.\"\n\nPřekladatelé jsou uvedeni v pořadí podle vzniku překladu:\n\nDalší autoři (např. Josef Kajetán Tyl nebo Josef Jungmann) přeložili úryvky z divadelní hry.\n\nNíže je uveden pouze výběr nejznámějších inscenací a představitelů:\n\n\n\n\n"}
{"id": "394106", "url": "https://cs.wikipedia.org/wiki?curid=394106", "title": "Bindusára", "text": "Bindusára\n\nBindusára byl v pořadí druhý panovník Maurjovské říše. Jeho otcem byl Čandragupta Maurja, zakladatel dynastie Maurjů a jeho předchůdce na postu krále. Bindusára po svém otci zdědil rozsáhlou říši, kterou sám dále rozšiřoval a jež dosáhla svého největšího územního rozmachu za jeho nástupce, krále Ašóky.\n"}
{"id": "394111", "url": "https://cs.wikipedia.org/wiki?curid=394111", "title": "NOHAB AA16", "text": "NOHAB AA16\n\nLokomotiva typu NoHAB AA16, krátce „NoHAB“ je licenční variantou americké lokomotivy řady F EMD, dceřiné společnosti koncernu GM. Lokomotivy tohoto typu si pořídilo několik evropských železničních správ a mnohé jsou v provozu dodnes. Lokomotivám se říká \"nohabky\" podle švédského výrobce Nydqvist och Holm AB – ve zkratce NOHAB. Ačkoliv tento výrobce dodal množství lokomotiv jiných typů, přezdívkou \"nohab\" jsou pojmenovány pouze tyto.\n\nV roce 1939 představila na veřejnosti firma Elektro Motive Corporation (EMC) nově vyvinutou dieselovou lokomotivu s elektrickým přenosem výkonu. Jednalo se o aerodynamicky tvarovaný stroj řady FT. F bylo odvozeno z výkonu motoru 1500 HP – \"Fifteenhundred Horsepowers\". Lokomotivu poháněl 16-válcový dvoudobý vznětový motor Winton spojený se stejnosměrným generátorem. Pohon lokomotivy obstarávaly čtyři trakční motory uložené ve dvou dvounápravových podvozkách. Konstrukce samonosné skříně byla odvozena z vozových skříní a kulatý nos s malými, po stranách sníženými čelními okny dávaly lokomotivě charakteristický vzhled.\n\nKoncepce EMC předpokládala spojování 108 tun těžkých lokomotiv do jednotek řízených z jednoho stanoviště. Lokomotiva typu A byla vybavena kompletním stanovištěm na jednom konci, lokomotiva B (booster) byla bez stanovišť i bez kulatého nosu. Čtyři spojené lokomotivy poskytovaly výkon 6000 HP. Lokomotivy tohoto typu jsou v USA v provozu dodnes (např. F40 společnosti Amtrak z roku 1976.\n\nPrototypy byly natolik úspěšné, že si je objednalo mnoho významných železničních společností pro přechod z parního provozu na motorový. Tyto lokomotivy byly určeny především pro nákladní dopravu. Ovšem již roku 1937 se objevila řada E s uspořádáním (A1A)’(A1A)’ a se dvěma motory s celkovým výkonem 2000, později dokonce 2400 HP pro osobní dopravu. V roce 1941 převzala General Motors EMC a Winton Company a sloučila obě firmy do Electro Motive Division (EMD). Současně byl představen nový motor typu 567, který poháněl prakticky všechny lokomotivy EMD až do roku 1965.\n\nS vypuknutím 2. světové války byla výroba typu E zastavena ve prospěch potřebnějších lokomotiv typu F pro nákladní vlaky. Toto postihlo i konkurenční výrobce jako Alco nebo Baldwin. Až do 80. let byl tento krok kritizován, že poskytl nečestnou výhodu společnosti EMD-GM.\n\nDo roku 1953 vyrobila EMD 1897 lokomotiv řady F3, 3849 řady F7 a 376 osobních lokomotiv FP7 (P jako passengers). Lokomotivy FP7 byly o dva metry delší a byly vybaveny vytápěcím kotlem. Výkon motoru 16-567 byl mezitím zvýšen ze 1750 na 1900 HP.\n\nFP 7 představovala i úspěšný typ pro export. 95 lokomotiv odvozených z tohoto typu bylo vyrobeno v Austrálii, 203 v Evropě. Motory a generátory dodával do všech těchto lokomotiv General Motors.\n\nJak bylo u amerických lokomotiv obvyklé, i u mimoamerických lokomotiv seděl strojvůdce na pravé straně a výkon lokomotivy ovládal pomocí mohutné páky po levici s osmi jízdními stupni.\n\nPrvními GM-lokomotivami v Austrálii byly lokomotivy řady GM 1-11 pro Australské národní železnice. Jednalo se o lokomotivy s jedním stanovištěm. Ačkoliv průjezdný profil australských železnic odpovídá víceméně americkému, stav a únosnost kolejí odpovídají spíše evropským železnicím. Proto byla lokomotiva pojata jako šestinápravová s uspořádáním Co’Co’ a s nápravovým tlakem 20 t namísto ve Spojených státech obvyklých 26 t. Licenci obdržela firma Clyde Engineering in Granville (New South Wales). Některé z nich jsou po modernizaci stále v provozu.\n\nPro Victoria Railways s rozchodem 1600 mm dodala firma Clyde v roce 1952 25 lokomotiv řady B 60, taktéž odvozených z F7. Lokomotivy měly stanoviště strojvedoucího na obou koncích. Po rekonstrukci a dosazení nového motoru typu 645 jich ještě 11 slouží v provozu. Právě tyto lokomotivy byly přímými předchůdkyněmi evropské verze.\n\nÚstředním bodem na cestě typu F7 do Evropy byla švédská strojírna a lokomotivka „Nydqvist och Holm AB“ (NoHAB) v Trollhättanu, která roku 1949 získala od EMD licenci na stavbu dieselových lokomotiv. Tato firma přepracovala konstrukci australských lokomotiv tak, aby odpovídala obrysu dle UIC. Zvláště bylo třeba zohlednit profil SNCF, díky tomu mohly být tyto lokomotivy nasazeny i na rychlíky a vlaky TEE z Bruselu do Paříže.\n\nStřecha musela být oproti australským lokomotivám ještě více zaoblena, což mělo vliv i na tvar čelních oken a polohu bočních oken. Nos byl ještě více snížen a zaoblen s ohledem na umístění tažného a narážecího ústrojí. Podvozky odpovídaly australské verzi.\n\nLokomotivy byly vybaveny šestnáctiválcovým dvoudobým vznětovým motorem GM16.567 s vrtáním 216 mm, zdvihem 254 mm a maximálními otáčkami v rozmezí 800 – 900 min-¹. Pouze dánská řada MX byla vybavena dvanáctiválcovou verzí tohoto motoru.\n\nPrvním objednavatelem nových lokomotiv v Evropě byly Dánské státní dráhy, které již koncem 40. let uvažovaly o náhradě parních lokomotiv a kontaktovaly i GM. Již v roce 1952 objednaly 4 lokomotivy NOHAB s uspořádáním (A1A)’(A1A)’ a s maximální rychlostí 133 km/h. Lokomotivy byly dodány v roce 1954 a označeny řadou MY. Celkem bylo dodáno 59 strojů této řady.\n\nPro méně únosné tratě objednaly DSB 45 lehčích a méně výkonných lokomotiv řady MX. Tyto lokomotivy jsou na první pohled odlišitelné podle přerušené větrací mříže na bočnici.\n\nS prvními lokomotivami pro DSB vyrobila firma NoHAB na vlastní náklady jednu lokomotivu s maximální rychlostí 105 km/h přizpůsobenou severským podmínkám. První zkušební jízdy se uskutečnily již v roce 1954. Poté, co obstála ve srovnání se dvěma německými lokomotivami firem MaK Kiel a KHD, objednaly Norské státní dráhy 19 lokomotiv řady Di 3. Na rozdíl od dánského provedení měly 6 hnacích náprav. Později odkoupily NSB i zkušební lokomotivu Di 3.602.\n\nDále zakoupily NSB tři lokomotivy zamýšlené pro vývoz do Finska s uspořádáním (A1A)’(A1A)’ s max. rychlostí 143 km/h a další dvě pro rychlost 105 km/h, taktéž původně uvažované pro Finsko. Tyto dvě lokomotivy Di 3.622 a 623 byly zároveň posledními vyrobenými nohabkami.\n\nBelgické státní dráhy SNCB/NMBS taktéž v roce 1954 objednaly nové dieselové lokomotivy. Provedení vycházelo z norských Di 3, maximální rychlost byla 120 km/h. Dodavatelem byla firma Anglo-Franco-Belge (AFB), která získala licenci NoHAB.\n\nLokomotivy byly vyrobeny ve třech provedeních:\n\n\nČtyři lokomotivy Lucemburských železnic označené řadou 1600 odpovídaly belgické řadě 202.\n\nPři modernizacích dostaly belgické lokomotivy hranaté kabiny podobné řadě 62 a zvukovou izolaci, přišly tak o svůj charakteristický zjev i zvuk.\n\nTaké Maďarské státní dráhy patřily ke společnostem, které zkoušely norskou lokomotivu Di3. Během jízdy do Maďarska se uskutečnila i zastávka ve východoněmeckém železničním výzkumném ústavu VES-M Halle a byla provedena zkušební jízda na trati Drážďany – Karl Marx Stadt (předtím a nyní Saská Kamenice). MÁV poté objednaly 20 lokomotiv odpovídajících řadě Di 3 NSB a označily je řadou M61. Další dodávky nenásledovaly, Maďarsko muselo jako člen RVHP odebírat další lokomotivy ze Sovětského svazu.\n\nŠvédské dráhy si pořídily několik řad lokomotiv se středním stanovištěm strojvedoucího s technikou GM – T41, T42, T43, T44, Tb a Tc.\nT42 je téměř přesná licence lokomotiv GM jezdících v Austrálii a Jižní Americe. T43 prakticky dánská MX se středním stanovištěm, T44 je její nástupkyní.\nŘady Tb a Tc jsou určeny pro nákladní dopravu a odklízení sněhu. Kromě velkých pluhů mají i otáčecí zařízení, takže se otočí i na širé trati.\nVšechny švédské lokomotivy NoHAB jsou vzájemně ovladatelné vícenásobným řízením, včetně nohabek zpětně dovezených z jiných zemí.\n\nLokomotiva vlastní konstrukce s pohonem EMD-GM je řada 2050.\n\nŠpanělsko objednalo v 60. letech lokomotivy GM řady 319 (EMD-Typ G 16). Lokomotivy postavené přímo v USA mají jedno stanoviště, licenční lokomotivy dvě stanoviště. V 80. letech byly modernizovány.\n\nI. a II. série dánských lokomotiv řady MZ se podobá řadě 333, pocházejí však od jiného dodavatele, mají jiné podvozky a maximální rychlost 150 km/h – o 7 km/h více než MZ.\n\nNástupkyní nohabek řad MX a MY se stala v roce 1967 řada MZ (GM-Typ JT 26C) s výkonem 3300, resp. 3900 HP (3. a 4. série) a maximální rychlostí 144 km/h, resp. 166 km/h.\n\n\n"}
{"id": "394116", "url": "https://cs.wikipedia.org/wiki?curid=394116", "title": "Fokker B.I", "text": "Fokker B.I\n\nFokker B.I byl německý dvouplošník užívaný v první světové válce. Byly vyrobeny dvě verze tohoto letounu, \"M.7\" a \"M.10E\", které se lišily v některých parametrech. \n\n\n\n"}
{"id": "394120", "url": "https://cs.wikipedia.org/wiki?curid=394120", "title": "Cukrovinka", "text": "Cukrovinka\n\nCukrovinka je obecné označení pro potravinu sladké chuti, která obsahuje cukr nebo umělé sladidlo. Za cukrovinky může považovat například žvýkačky, čokoládu nebo bonbóny. Jsou oblíbené zvláště mezi dětmi, ale i dospělí jim občas podlehnou.\n\nCukrovinky jsou vyráběny buďto průmyslově nebo mohou být připravovány i manuálně v cukrárnách či pekárnách, řemeslo zabývající se výrobou cukrovinek se nazývá cukrářství. Příbuzným oborem je pak pekařství. Je třeba dodat, že zejména některé druhy sladkého pečiva a cukroví lze také považovat za specifický druh cukrovinek.\n\nCukrovinky jsou používány především v době státních svátků, především Velikonoc v podobě čokolád ve tvaru vajíčka nebo zajíčka. Také jako dárky k narozeninám v podobě bonboniér apod.\n"}
{"id": "394121", "url": "https://cs.wikipedia.org/wiki?curid=394121", "title": "Ašókačakra", "text": "Ašókačakra\n\nAšókačakra je zobrazení dharmačakry o čtyřiadvaceti paprscích. Její zobrazení se dochovalo na mnoha památkách z dob maurjovského krále Ašóky, především sloupech a sloupových hlavicích.\n\nAsi nejznámější zobrazení ašókačakry je přímo na indické vlajce. Zde má modrou barvu a je umístěna v prostředním horizontálním bílém pruhu mezi oranžovým a zeleným pruhem. Dalším významným místem, kde se ašókačakra nachází, je státní znak Indie. Zde se nachází coby součást reliéfní výzdoby podstavce pro sochy lvů. Celý tento výjev byl původně hlavicí Ašókova sloupu ze Sarnáthu.\n\nSlovo \"ašókačakra\" je původem ze sanskrtu a je složeninou dvou slov: \"Ašóka\" a \"čakra\" (jedním z možných významů slova čakra je kolo). Kolo má 24 paprsků. Podle buddhistické symboliky vyjadřuje 12 paprsků členy řetězce Podmíněného vznikání (Patičča samuppáda). Jedná se o buddhistický koncept popisující metafyzický vznik utrpení. Dalších 12 paprsků kola vyjadřuje zničení tohoto řetězce pomocí zániku nevědomosti. Zánikem nevědomosti a psychického podmiňování zaniká všech dvanáct členů řetězce včetně utrpení. \n\n"}
{"id": "394127", "url": "https://cs.wikipedia.org/wiki?curid=394127", "title": "729–720 př. n. l.", "text": "729–720 př. n. l.\n\nStoletí: 9. století př. n. l. – 8. století př. n. l. – 7. století př. n. l.\n\nRoky: 749 – 740 739 – 730 – 729 – 720 př. n. l. – 719 – 710 709 – 700 \n\n\n\n"}
{"id": "394141", "url": "https://cs.wikipedia.org/wiki?curid=394141", "title": "Audi A8", "text": "Audi A8\n\nAudi A8 je luxusní automobil německé automobilky Audi sídlící v Ingolstadtu. Výroba probíhá od roku 1994. Jeho hlavními konkurenty jsou BMW 7 a Mercedes-Benz S. Vyráběla se také verze A8L prodloužená o 13 cm. Odvozené Audi S8, které je v prodeji od roku 1997 je sportovnějším modelem.\n\nCelá karoserie je vyrobena z hliníku za použití hliníkového příhradového rámu – Audi Space Frame, který značně snižuje hmotnost vozu, zvyšuje tuhost karoserie, zajišťuje vysokou bezpečnost vozidla a v neposlední řadě nepodléhá korozi, jako konvenční ocelové karoserie jiných výrobců. Kvalita materiálů a lícování je u tohoto vozu na velmi vysoké úrovni. Původně začínala nabídka s motory 2.8 (128 kW) a 4.2 (220 kW). O rok později se objevil motor 3.7 (169 kW). V roce 1996 byl motor 2.8 upraven na výkon 142 kW. První S8 dostalo do vínku také motor 4.2, upravený na výkon 250 kW. Od roku 1998 je v nabídce dieselový motor TDI o objemu 2.5 a výkonu 110 kW a o rok později byly všechny zážehové motory přepracovány a byl zvýšen výkon. V roce 2000 byl upraven i vznětový agregát na výkon 132 kW a objevil se i nový 3.3 TDI o výkonu 165 kW. V roce 2001 doplnil nabídku benzínových jednotek motor 6.0 o výkonu 309 kW. O rok později přišla na trh druhá generace.\n\nV roce 1997 byl na autosalonu v Ženevě představen prototyp Audi A8 Coupé. Ten se však do výroby nikdy nedostal. Mělo jít o konkurenta pro vůz BMW 8.\n\nVůz byl osazován motory od šestiválců až po dvanáctiválce.\n\nZážehový vidlicový osmiválec o objemu 4172 cm³, měl v tomto modelu z počátku 220kW a odvozená sportovnější verze (S8) byla vyladěna na 250kW při vyšších otáčkách. Při přechodu na 5-tiventilový rozvod v roce 1999 došlo k navýšení výkonu na 228kW (A8) a 265kW (S8). Nejvyšší rychlost byla 250 km/h (elektronicky omezena). Zrychlení z 0 na 100 km/h za 5.5s (265kW) – 6.9s (220kW). Automatická pětistupňová či manuální šestistupňová převodovka. Pohon všech kol.\n\nDále byly v nabídce menší V8 s objemem 3.7L a koncernový V6 s objemem pouze 2.8L, který se na tak velké a těžké auto moc nehodí.\n\nMotor 3.7 V8 byl na přání i s pouze předním náhonem, do roku 1999 měl 32 ventilů a 169kW a po přechodu na 5V techniku měl 40 ventilů a výkon navýšen na 191kW.\nKoncernový motor 2.8 V6, známý z mnoha jiných vozidel VW/Audi/Seat/Škoda byl na přání i s pouze předním náhonem, začal na 128kW a po přechodu na 5V techniku byl výkon navýšen na 142kW\n\nmotory po modernizaci v roce 1999 mají na plastovém krytu motoru napsáno \"5V\"\n\npro zájemce o naftu byl v nabídce 2.5/V6 s výkonem pouze 110kW, který měl s tak velkým a těžkým vozem opravdu hodně práce, což se podepsalo na spotřebě i spolehlivosti. Po modernizaci v roce 1999 se objevila v nabídce podstatně splehlivější verze 2.5/132kW, ale pro mnoho zájemců o diesel to bylo stále málo, tak se nabídka rozšířila o diesel 3.3/V8 s výkonem 165kW.\n\nDo této reprezentativní limuzíny jsou vhodné pouze motory V8, přesto byly v nabídce i slabé V6, které jsou spíše z nouze ctnost.\n\nNa přelomu září a října roku 2002 byl představen na mezinárodním pařížském autosalonu (neboli Mondial de L’Automobile) model A8, postavený na koncernové platformě Volkswagen Group s názvem D3. Oproti předchůdci byl větší ve všech rozměrech. Nabízela se pouze verze se šestistupňovou automatickou převodovkou. Tento typ si zahrál ve filmu Kurýr 2 i 3\n\n\n\n\nPod kapotou je použit desetiválcový motor o objemu 5.2 litru původem z Lamborghini. Motor, jehož dvě řady válců svírají úhel 90°, byl pro potřeby velké limuzíny vyladěn na nižší výkon a vyšší točivý moment a byl lehce přepracován. Především se zvýšilo vrtání (z 82,5 na 84,5) a palivo do válců dopravuje přímé vstřikování FSI. Maximálního výkonu 450 koní dosahuje Audi S8 v 7000 ot./min. K dosažení nejvyššího točivého momentu 540 Nm stačí 3500 ot./min. Elektronický omezovač je nastaven na 250 km/h. Vozidlo je vybaveno nejmodernější verzí pohonu všech kol Quattro. Od sériové verze ji odlišuje znak na masce a víku kufru, spojler, chromovaná mřížka chladiče a čtyři koncovky výfuku.\n\nTřetí generace se vyrábí od roku 2010.\n\nMotory\nBenzínové\n3,0L V6 TFSI\n4,2L V8 FSI\n4,0L V8 TFSI\n6,3L W12 FSI\nDieselové\n3,0 V6 TDI\n4,2 V8 TDI\n\nAudi A8L si zvolil bývalý prezident Václav Klaus, který sice říkal, že český prezident by měl jezdit v českém voze, ale sám před hradním Škoda Superb první generace dával právě přednost vozu Audi, který prý tolik „nedrncal“.\n\n"}
{"id": "394144", "url": "https://cs.wikipedia.org/wiki?curid=394144", "title": "Lilka Ročáková", "text": "Lilka Ročáková\n\nMgr. Lilka Ročáková (* 28. září 1948 Trenčín) je česká zpěvačka pop music, operní pěvkyně-sopranistka a hudební pedagožka.\n\nOperní zpěv vystudovala na pražské státní konzervatoři, po jejím absolutoriu v roce 1971 pokračovala ve studiu na AMU u profesora Karla Bermana. Během studií vystupovala v Divadle Semafor, zpívala s předními českými tanečními orchestry oné doby, např. s Orchestrem Gustava Broma, Orchestrem Karla Vlacha, Tanečním orchestrem Československého rozhlasu či se skupinou Olympic. Kromě toho také během studií hostovala jako operní pěvkyně ve Stavovském divadle a působila jako sólistka v liberecké opeře.\n\n\nDlouholetá sólistka Divadla Josefa Kajetána Tyla v Plzni (1973–1998), působí též coby stálý host Opery Národního divadla v Praze a v Brně. V Národním divadle v Praze ale mohla do listopadu 1989, vzhledem k politické činnosti manžela Petra Rybáře v roce 1968, pouze hostovat.\n\nV zahraničí vystupovala v Německu, Švýcarsku a Rusku. Na přelomu osmdesátých a devadesátých let 20. století absolvovala další doplňkové studium na pražské AMU.\n\nV současnosti působí jako profesorka operního herectví na plzeňské konzervatoři a věnuje se také režii operních představení pro děti.\n\n"}
{"id": "394152", "url": "https://cs.wikipedia.org/wiki?curid=394152", "title": "Richard Lester", "text": "Richard Lester\n\nRichard Lester (* 19. ledna 1932, Filadelfie, Pensylvánie, USA) je britský režisér amerického původu, známý svou prací na filmech s Beatles \"Perný den\" a \"Help!\" v 60. letech.__OBSAH__ Byl představitelem filmové nové vlny. Původně byl zpěvák, dostal se do televize jako kulisák a ve 20 letech se propracoval na post režiséra.\n\nPodílel se na produkci filmu režiséra Richarda Donnera \"Superman\", film \"Superman 2\" spolu s Richardem Donnerem režíroval. Film \"Superman 3\" již režíroval sám, ale tento film nedosáhl úspěchu předchozích dvou.\n"}
{"id": "394155", "url": "https://cs.wikipedia.org/wiki?curid=394155", "title": "P. P. Arnold", "text": "P. P. Arnold\n\nP. P. Arnold (* 3. října 1946 Los Angeles, USA), vlastním jménem Patricia Ann Cole, jinak zvaná i Pat Arnold, je americká soulová a rocková zpěvačka.\n\nV 60. letech působila jako vokalistka a tanečnice u dua Ike & Tina Turner. V roce 1966 skupinu opustila a v Londýně podepsala smlouvu se společností Immediate Records, jejíhož vlastníka Micka Jaggera uchvátil hlas Arnoldové. Vydala několik úspěšných hitů (např. „The First Cut Is the Deepest“). Poté spolupracovala se skupinami The Nice, The Who, The Kinks či s Jimi Hendrixem nebo Davidem Bowiem.\n\nV roce 1992 účinkovala na albu \"Amused to Death\" baskytaristy Rogera Waterse, kde nazpívala píseň „Perfect Sense“. Podílela se i na Watersově turné v letech 1999–2002 (In the Flesh) a 2006–2008 (The Dark Side of the Moon Live).\n\n"}
{"id": "394165", "url": "https://cs.wikipedia.org/wiki?curid=394165", "title": "The Fallen", "text": "The Fallen\n\nThe Fallen je singl skotské indie-rockové kapely Franz Ferdinand, který pochází z alba \"You Could Have It So Much Better\". Byl vydán 3. dubna 2006, v domácích hitparádách bodoval 14. (UK Singles Chart) a 1. (UK Indie Chart) místem. Spolu se skladbou „The Fallen“ obsahuje i doposud nevydanou píseň „L. Wells“, kterou kapela nahrála na začátkem roku 2006 v Austrálii.\n\n\n\n\n"}
{"id": "394166", "url": "https://cs.wikipedia.org/wiki?curid=394166", "title": "Kohátka kalíškatá", "text": "Kohátka kalíškatá\n\nKohátka kalíškatá (\"Tofieldia calyculata\") je druh jednoděložné rostliny z čeledi kohátkovité (\"Tofieldiaceae\"). Starší taxonomické systémy ji řadily do čeledi liliovité v širším pojetí (\"Liliaceae\" s.l.) či kýchavicovité (\"Melanthiaceae\").\n\nJedná se o vytrvalou, asi 10–45 cm vysokou bylinu s oddenkem. Listy jsou nahloučeny v přízemní růžici, 1–2 listy jsou i na lodyze. Listy jsou jednoduché, přisedlé, s listovými pochvami. Čepele listů jsou celokrajné, čárkovité, se souběžnou žilnatinou, asi 1,5–15 cm dlouhé a 2–4 mm široké, 4–8 žilné. Květy jsou oboupohlavné, jsou v květenstvích, ve vrcholových cca 2–6 cm dlouhých hroznech. Květy jsou krátce stopkaté a vyrůstající z paždí listenu, na květní stopce jsou 2 listénce, vytvářejí jakýsi kalíšek. Květy jsou pravidelné, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou žlutavé, vytrvalé. Tyčinek je 6, ve 2 přeslenech. Gyneceum je složeno ze 3 plodolistů, synkarpní, semeník je svrchní. Plod je suchý, pukavý, jedná se o cca 3–3,5 mm dlouhou tobolku. Semena jsou četná a drobná.\n\nJedná se o evropský druh s centrem rozšíření ve střední a východní Evropě, hlavně v Alpách a vápencových Karpatech, málo v Pyrenejích, na východ sahá po západní Rusko, na sever ostrůvkovitě po Baltské moře.\n\nV ČR roste vzácně ve středních a severních Čechách, dříve i v jižních Čechách, kde dodnes přetrvala na Kralovických loukách u Prachatic, vzácně roste také ve východních Čechách u Českého Meziříčí a na Opavsku..\n\n\n \n"}
{"id": "394168", "url": "https://cs.wikipedia.org/wiki?curid=394168", "title": "In the Flesh – Live", "text": "In the Flesh – Live\n\nIn th Flesh - Live je videozáznam koncertu britského baskytaristy a zpěváka Rogera Waterse, jednoho ze zakladatelů skupiny Pink Floyd. Video vyšlo na DVD a VHS v roce 2001.\n\nV letech 1999–2002 uspořádal Roger Waters turné nazvané In the Flesh, na kterém bylo nahráno stejnojmenné koncertní album i videozáznam. Na koncertech z tohoto turné zazněly úspěšné skladby skupiny Pink Floyd, které Waters složil, a také jeho vlastní sólová tvorba z alb, která vydal v letech 1984–1992. Novinkou byl poslední přídavek, který tvořila zcela nová píseň „Each Small Candle“.\n\nČást hudebníků, kteří Waterse doprovázeli, již s ním spolupracovali na jeho sólových albech. Klávesista Jon Carin je jedním z mála muzikantů, kteří hráli jak s Watersem, tak i s kapelou Pink Floyd (mezi lety 1987–1994) a později i s jejich kytaristou Davidem Gilmourem (2006).\n\nVydaný videozáznam byl natočen na koncertě v americkém Portlandu, který se konal 27. června 2000. DVD navíc obsahuje 30minutový dokument „za scénou“, diskografii, biografie či fotografie.\n\n\n\n"}
{"id": "394173", "url": "https://cs.wikipedia.org/wiki?curid=394173", "title": "Sanghamitta", "text": "Sanghamitta\n\nSanghamitta byla dcera císaře Ašóky (snad 304 př. n. l. – 232 př. n. l.), jednoho z nejvýznamnějších indických panovníků, a významnou buddhistickou mniškou. Spolu se svým bratrem Mahindou a doprovodem mnichů byla svým otcem vyslána na Srí Lanku, aby tam přinesla buddhistické učení. Podle tradice Sanghamitta s sebou vzala i odnož stromu bódhi, který byl na Srí Lance zasazen s stojí dodnes.\n"}
{"id": "394174", "url": "https://cs.wikipedia.org/wiki?curid=394174", "title": "Daniel Tammet", "text": "Daniel Tammet\n\nDaniel Paul Tammet (* 31. ledna 1979, Londýn) je britský benigní autista, tzv. savant, s excelentními schopnostmi v matematice a přirozených jazycích.\nDaniel se narodil 31. ledna 1979 jako první z devíti dětí dělnické rodiny. Jeho dětství ovlivnily nemoci a příznaky jako Aspergerův syndrom, synestezie a záchvat epilepsie, který utrpěl poprvé ve čtyřech letech a který mohl mít vliv na jeho budoucí schopnosti.\n\nDanielova synestezie se u něj projevuje v tom smyslu, že (podle jeho slov) vidí (nebo umí si představit) čísla jako věci určitých tvarů a barev. V jeho mysli má každé celé číslo až do přibližně 10 000 svůj tvar a zbarvení. Daniel je schopen spatra násobit, dělit, popřípadě dělat obdobné kalkulace i s velkými čísly a na libovolný počet desetinných míst prostě tím, že (podle jeho slov) „vidí“ výsledek dané operace.\n\nDaniel drží evropský rekord v recitování desetinného rozvoje čísla π. 14. dubna 2004 v Oxfordu u tohoto čísla správně a zpaměti odříkal 22 514 desetinných míst. To mu zabralo pět hodin a devět minut. Profesor Allan Snyder z Australské národní univerzity to komentoval slovy: „Savanti většinou nedokáží říci, co dělají - prostě se jim to stane. Daniel to však umí. Popisuje to, co vidí ve své hlavě.“\n\nTammet údajně ovládá minimálně jedenáct jazyků: angličtinu, francouzštinu, finštinu, němčinu, španělštinu, litevštinu, rumunštinu, estonštinu, welštinu a esperanto. Jedenáctý jazyk, islandštinu, se naučil v tamním prostředí za 7 dní, po kterých vystoupil v islandské televizi a plynně se touto řečí bavil s moderátory na různá témata.\n\nPodle jeho poznámek se Danielovi líbí severské a ugrofinské jazyky, například estonština. V červenci 2006 Tammet navrhl nový jazyk Mänti, s prvky estonštiny a finštiny.\n\nV roce 2006 napsal knihu \"Born on a Blue Day: Inside the Extraordinary Mind of an Autistic Savant\" (\"Narozen v modrém dni: Uvnitř neobyčejné mysli autistického savanta\"; ISBN 1416549013) a ve stejném roce se rozhodl podpořit její prodej tím, že zorganizuje turné po Spojených státech se zastávkami na několika místech (New York, Las Vegas, setkání s Kim Peekem, či vědci zkoumajícími psychické a psychosomatické poruchy mysli). Na tomto turné jej provázel britský režisér Steve Gooder, který z pořízených materiálů sestříhal středometrážní dokument \"The Boy With The Incredible Brain\" (\"Chlapec s neuvěřitelným mozkem\").\n\nOd roku 2002 Daniel řídí e-learningovou společnost Optimnem, spolu se svým přítelem Neilem Mitchellem. V této společnosti pořádají jazykově zaměřené výukové kurzy.\n\nObčas Tammet přijímá pozvání na některé televizní či rozhlasové show (např. \"60 Minutes\" nebo \"David Letterman's Late Show\"), ve kterých se baví o autismu a příbuzných tématech; popřípadě demonstruje svoje početní nebo lingvistické schopnosti.\n\n\n"}
{"id": "394175", "url": "https://cs.wikipedia.org/wiki?curid=394175", "title": "Tomáš Pospiszyl", "text": "Tomáš Pospiszyl\n\nTomáš Pospiszyl (* 1967) je český publicista, teoretik výtvarného umění a pedagog. Do povědomí veřejnosti se dostal jako spolupracovník Davida Černého, se kterým působil v umělecké skupině \"Úchvatní\" a podílel se také na jeho díle Entropa.\n\nPospiszyl studoval v letech 1986–1991 na Filozofické fakultě Univerzity Karlovy teorii kultury a v letech 1989–1992 dějiny umění, mezi roky 1995–1997 studoval na Center for Curatorial Studies na Bard College v New Yorku. Pracoval mimo jiné ve Správě Pražského hradu a v Národní galerii v Praze. V roce 2000 absolvoval sedmiměsíční studijní pobyt v Muzeu moderního umění (MoMA) v New Yorku. Od roku 2004 spoluorganizuje Cenu Jindřicha Chalupeckého pro mladé umělce. Od roku 2003 působí na FAMU. Přispíval do časopisů \"Týden\", \"A2\", \"Ateliér\", \"Cinepur\", \"Respekt\", \"Umělec\" nebo \"Revolver revue\".\n\n\n"}
{"id": "394178", "url": "https://cs.wikipedia.org/wiki?curid=394178", "title": "Jiří IV.", "text": "Jiří IV.\n\nJiří IV. (12. srpen 1762 Londýn – 26. červen 1830 Windsor) byl panovník Spojeného království Velké Británie a Irska a Hannoveru od smrti svého otce Jiřího III. 29. ledna 1820 do své smrti. Od roku 1811 až do nástupu na trůn, v době kdy jeho otec upadl do stavu nepříčetnosti, vládl jako princ regent.\n\nJiří je připomínán především pro svůj extravagantní životní styl. Roku 1797 dosáhl tělesné hmotnosti přes 111 kg a roku 1824 používal korzet vyrobený pro obvod pasu 127 cm. Byl patronem nového životního stylu. Johna Nashe pověřil stavbou královského pavilónu v Brightonu a přestavbou Buckinghamského paláce a Jeffryho Wyatvilleho rekonstrukcí Windsorského hradu. Byl také iniciátorem vzniku Národní galerie a King's College v Londýně.\n\nPo větší část jeho regentství a vlády byl předsedou vlády Robert Jenkinson. I když Jiří vojensky nezasahoval do průběhu napoleonských válek, pokoušel se do nich politicky zasahovat. Vzdoroval emancipaci katolíků a navrhl nepopulární zákon, kterým chtěl dosáhnout rozvodu se svou nenáviděnou ženou Karolinou Brunšvickou.\n\nNarodil se 12. srpna 1762 v St James's Palace. Jako nejstaršímu synu panovníka, mu byl krátce po narození udělen titul prince z Walesu. Byl talentovaným studentem a rychle se naučil mluvit francouzsky, německy a italsky.\n\nRoku 1783 dosáhl Jiří 21 let, od parlamentu obdržel 60000 liber a od svého otce pravidelný příjem 50000 liber ročně. Zařídil si svou rezidenci v Carlton House a vedl rozmařilý život. To vedlo k rozporům mezi ním a jeho konzervativním otcem, který očekával od svého dědice chování jednak skromnější, jednak odpovědnější.\n\nPrinc Jiří se totiž ve svých 21 letech zamiloval do o šest let starší, dvakrát ovdovělé katoličky \"Marie Anny Fitzherbert\"; sňatek s ní mu byl ovšem podle Act of Settlement z roku 1701 zapovězen pod hrozbou ztráty nároku na trůn. Jiří podle jiného nařízení, Royal Marriages Act z roku 1772, potřeboval ke sňatku souhlas krále, který mu ho z pochopitelných důvodů nedal, Jiří se však s ní přesto - tajně a bez souhlasu krále - 15. prosince roku 1785 oženil, podle výše uvedeného zákona však sňatek byl neplatný, paní Fitzherbert však věřila, že je legitimní, pokládajíc zákony katolické církve za nadřazené zákonům státu a anglikánské církve. Z politických důvodů byl sňatek utajen. Nákladný způsob života prince Jiřího vedl nicméně k postupnému enormnímu narůstání jeho dluhů, jejich placení řešil několikrát parlament. Nakonec se král Jiří III. rozhodl mu pomoci, ovšem pouze pod podmínkou, že se ožení podle práva. Za nevěstu mu byla vybrána jeho sestřenice Karolina Brunšvická, dcera \"Karla Viléma Ferdinanda\", vévody brunšvicko-wolfenbüttelského a jeho manželky \"Augusty Frederiky\", sestry krále Jiřího III.\n\nSvatební obřad Karoliny a Jiřího se uskutečnil 8. dubna roku 1795 v St James's Palace v Londýně.\n\nManželství, k němuž byl ženich takto donucen, se zákonitě ukázalo jako fatálně nezdařilé a po celou dobu jeho trvání Jiří dával pocítit manželce svou nechuť, jež přerostla v nenávist. Stavěl se k ní negativně od počátku, již jako novomanžel označil Karolinu za nepřitažlivou ženu nedbající o hygienu a navíc ji podezíral, že v okamžiku svatby nebyla již panna. Karolina rovněž považovala Jiřího za málo atraktivního; když přesně za devět měsíců porodila dceru Šarlotu Augustu (7. ledna 1796), bylo narození malé princezny považováno za \"zázračné\", neboť jak vyplynulo z pozdější princovy korespondence, měl Jiří za společného života se svou manželkou pouze tři intimní kontakty. Jiří dítě od matky drasticky odtrhl několik dní po narození. Když měla Šarlota Augusta několik měsíců, její rodiče se formálně odloučili.\n\nNa konci roku 1810 byl Jiří III. po smrti své nejmladší dcery Amálie postižen záchvatem nemoci (v té době byla označována za šílenství, dnes se soudí, že šlo o projevy porfyrie, vážné metabolické poruchy). Parlament jmenoval komisi, která odsouhlasila přijetí zákona o regentství (\"Regency Act\"). Ten určil Jiřího IV. princem regentem a stanovil některá omezení jeho pravomocí jako regenta.\n\nV počátku období jeho regentství se objevil jeden z největších politických konfliktů spojený s emancipací katolíků a snahou odstranit některá omezení pro členy katolické církve v politice. Toryové, vedení premiérem Spencerem Percevalem emancipaci katolíků odmítali, zatímco Whigové ji podporovali. Předpokládalo se, že Jiří bude podporovat Whigy, ale na radu své matky tak neučinil s vysvětlením, že tato změna by mohla zhoršit zdravotní stav jeho otce.\n\nSpencer Perceval byl 10. května 1812 zavražděn. Jiří chtěl ponechat jeho ministry ve funkci a jmenovat nového předsedu vlády. Na nátlak parlamentu pověřil sestavením vlády, která by obsahovala zástupce obou stran, nejdříve Richarda Wellesleye a poté Francise Rawdona-Hastingse. Oba neuspěli, protože žádná z politických stran nechtěla ustoupit a tak Jiří jmenoval předsedou vlády, která byla sestavena z Percevalových ministrů, Roberta Banks-Jenkinsona.\n\nAntifrancouzská aliance porazila napoleonské vojsko roku 1814. Následný Vídeňský kongres ustanovil mimo jiné, že Hannoverské kurfiřtství bude povýšeno na království. Napoleon se vrátil roku 1815, ale byl v bitvě u Waterloo znovu poražen. V téže době byla ukončena bez jasného vítěze i britsko-americká válka.\n\nV té době se Jiří začal aktivně zajímat o styl a vkus a jeho společníci Beau Brummel a John Nash vytvořili regentský sloh. Nash vytvořil v Londýně Regent's Park a Regent Street. Jiřímu se zalíbila myšlenka přímořských lázní a nechal Nashe postavit v Brightonu královský pavilón inspirovaný indickým Tádž Mahalem.\n\nPo smrti Jiřího III. roku 1820 se stal Jiří IV. jeho nástupcem. Jiřího vztahy s jeho manželkou byly velmi chladné. Odmítl ji přiznat práva manželky krále a její jméno bylo vynecháno i v knize obecných modliteb. Král se pokoušel dosáhnout jejich rozvodu, ale byl od toho svými přáteli zrazován, protože by vyšly najevo podrobnosti o jeho rozmařilém životě. Jiří se pokusil roku 1820 dosáhnout rozvodu návrhem zákona o pokutách a trestech, ve kterém navrhoval, aby parlament mohl uvalit trest bez projednání záležitosti před soudem. Pomocí tohoto zákona chtěl dosáhnout anulování svého sňatku. Tento zákon se ale setkal s velkým odporem u veřejnosti a byl z parlamentu stažen. Jiří se rozhodl Karolínu vyloučit z účasti na své korunovaci 19. června 1821. Tentýž den jeho manželka onemocněla a 7. srpna zemřela.\n\nVětší část pozdního období své vlády strávil v odloučení na hradu Windsor, ale stále se snažil zasahovat do politiky. Zpočátku se zdálo, že bude podporovat emancipaci katolíků, když navrhl zákon o emancipaci katolíků v Irsku. Jeho protikatolické názory vyšly najevo, když uvítal neúspěch přijetí zákona o jejich emancipaci roku 1813 a když se veřejně vyjádřil proti katolíkům roku 1824. Po velkých politických sporech byl nakonec zákon o emancipaci katolíků přijat roku 1829.\n\nJeho záliba ve velkých hostinách a pití velkého množství alkoholu mělo vliv na jeho zdraví a otylost. Pokud se výjimečně objevil na veřejnosti, byl pro svou tloušťku terčem posměchu. Zemřel v časných ranních hodinách 26. června 1830 na windsorském hradu, kde byl také v kapli svatého Jiří pohřben.\n\nNefunkční manželství Jiřího IV. znamenalo i ohrožení trvání dynastie. Jeho jediná legitimní dcera Šarlota Augusta zemřela roku 1817 po porodu mrtvého dítěte. Její smrt vyvolala obrovský národní smutek (bývá srovnáván se smutkem po smrti princezny Diany v roce 1997). Šarlota Augusta byla jediná zákonitá dcera waleského prince a po její smrti Jiří IV. pozbyl naděje na zákonité potomky a tedy následníky v přímé linii. Král Jiří III., její děd, neměl kromě ní jiných legitimních vnuků, přestože měl 12 dospělých dětí - další synové krále Jiřího III. totiž neměli děti nebo byli svobodní nebo jejich děti nebyly za legitimní uznány:\n\"Frederik August, vévoda z Yorku\", další v nástupnické linii, se rozvedl se svou ženou po 27 letech bezdětného manželství. Proto tři synové Jiřího III., \"Vilém, vévoda Clarence\" (pozdější král Vilém IV.), \"Adolf Frederik, vévoda z Cambridge\" a \"Eduard August, vévoda z Kentu\" uzavřeli rychle manželství se záměrem zplodit tolik vytouženého následníka trůnu. Další dva bratři, \"Ernst August, vévoda Cumberladu\", a \"August Frederik, vévoda Sussexu\", již sice byli ženatí, bohužel v tomto okamžiku vévoda z Cumberlandu měl dvě mrtvě narozené dcery, zatímco děti vévody ze Sussexu byly vyloučeny z následnictví, neboť manželství jejich rodičů, uzavřené bez králova souhlasu, bylo jako takové podle \"Royal Marriages Act 1772\" z roku 1772 neplatné.\n\nPro záchranu dynastie se v roce 1818 ve věku 50 let oženil i vévoda z Kentu, a to s princeznou Viktorií z dynastie \"Sachsen-Coburg-Saalfeldské\". Z manželství se o rok později, 24. května roku 1819 narodila dcera, princezna Viktorie z Kentu, budoucí královna Viktorie.\n\nJiří IV. zemřel ve věku 68 let 26. června 1830 ve Windsoru. Vzhledem k tomu že jeho mladší bratr princ Frederik, druhý syn Jiřího III., zemřel již roku 1827, nastoupil po smrti Jiřího IV. na britský trůn jeho další bratr, třetí syn Jiřího III., princ Vilém, vévoda z Clarence, který vládl jako Vilém IV. Po jeho smrti se královnou stala Viktorie, jediná dcera čtvrtého syna Jiřího III. Eduarda.\n\n"}
{"id": "394180", "url": "https://cs.wikipedia.org/wiki?curid=394180", "title": "WTA Tour 2009", "text": "WTA Tour 2009\n\nSony Ericsson WTA Tour je elitní tenisový okruh pro profesionálky, organizovaný WTA. Zahrnuje v sobě Grand Slam (pořádaný ITF), WTA Premier Tournaments, WTA International Tournaments, Fed Cup (pořádaný ITF), Commonwealth Bank Tournament of Champions a Sony Ericsson WTA Tour Championships.\nStav k 08.11.2009\n\n\n"}
{"id": "394182", "url": "https://cs.wikipedia.org/wiki?curid=394182", "title": "Diskografie Heleny Vondráčkové", "text": "Diskografie Heleny Vondráčkové\n\nToto je diskografie Heleny Vondráčkové.\n\ndiskografie není úplná\n\n\n\n\n\n\n\n\n\n"}
{"id": "394184", "url": "https://cs.wikipedia.org/wiki?curid=394184", "title": "Vrš", "text": "Vrš\n\nVrš je nástroj na chytání ryb v řece. Je to válcový nebo kuželovitý košík z proutí s trychtýřovým vstupem, který se klade na dno řeky tak, že funguje jako past: ryba, podporovaná proudem, se do vrše snadno dostane, ale proutí ji nepustí ven. Vrše se vyskytují od mezolitu a hrály významnou roli až do obecného rozšíření usedlého zemědělství, jak o tom svědčí místní i vlastní jména ve všech slovanských zemích (někdy se uvádí, že pražská čtvrť Vršovice nese jméno podle vrší, základní česká onomaziologická příručka \"Zeměpisná jména v Čechách, na Moravě a ve Slezsku\" to ale (přes to, že Vršovice mají vrš ve znaku, což je přisuzováno na vrub lidové etymologii) považuje za nepravděpodobné. Dnes se podobné pasti dělají i z drátu nebo z umělých hmot.\n\n"}
{"id": "394185", "url": "https://cs.wikipedia.org/wiki?curid=394185", "title": "Fed Cup 2009 – Světová skupina", "text": "Fed Cup 2009 – Světová skupina\n\nSvětová skupina byla nejvyšší úrovní ve Fed Cupu, z níž vzešel celkový vítěz soutěže. Účastníci semifinále měli zaručenou účast v nadcházejícím ročníku. Týmy, které prohrály v 1. kole, musely podstoupit baráž o udržení v nejvyšší soutěži.\n"}
{"id": "394186", "url": "https://cs.wikipedia.org/wiki?curid=394186", "title": "Peter Constantine", "text": "Peter Constantine\n\nPeter Constantine (Londýn, 1963) je americký spisovatel a překladatel z francouzštiny, němčiny, albánštiny, ruštiny, italštiny a dalších jazyků.\n\nPo matce rakousko-českého původu a po otci Angličan, Peter Constantine prožil dětství v Aténách. Po maturitě na gymnáziu (1980) imigroval do Ameriky. Od začátku 80. let publikuje v amerických periodikách prózy a překlady z nizozemštiny, španělštiny, fríštiny, a novořečtiny.\nKnižně debutoval v roce 1992 knihou \"Japanese Street Slang\" (Slovník současného japonského slangu). Jeho druhou knihou byla \"Japan Sex Trade\" (Tradice a slang japonské prostituce).\n\n\n"}
{"id": "394187", "url": "https://cs.wikipedia.org/wiki?curid=394187", "title": "Fed Cup 2009 – Světová skupina II", "text": "Fed Cup 2009 – Světová skupina II\n\nSvětová skupina II byla druhou nejvyšší úrovní ve Fed Cupu. Vítězové poté odehráli baráž o Světovou skupinu, zatímco poražené týmy musely nastoupit do baráže o udržení ve Světové skupině II.\n"}
{"id": "394188", "url": "https://cs.wikipedia.org/wiki?curid=394188", "title": "Náprava (rozcestník)", "text": "Náprava (rozcestník)\n\nNáprava může být:\n\n\n"}
{"id": "394191", "url": "https://cs.wikipedia.org/wiki?curid=394191", "title": "Ernest Renan", "text": "Ernest Renan\n\nJoseph Ernest Renan (27. února 1823, Tréguier, Côtes-d'Armor, Bretaň – 2. října 1892, Paříž) byl francouzský filosof, spisovatel, religionista, historik a jazykovědec, člen Francouzské akademie.\n\nErnest Renan se narodil, společně se svojí sestrou Henriettou, v poměrně zámožné rybářské rodině. Jeho otec byl kapitánem obchodní lodi, ale zemřel, když bylo synovi pět let, a Ernest byl pak vychováván ženami a kněžími; velký vliv na něho měla především jeho o dvanáct let starší sestra Henrietta. Studoval na církevních školách a na základě brilantních výsledků byl přijat na elitní církevní kolej v Paříži, kde se připravoval na kněžství. Nadchnul se nejprve pro scholastiku, ale pak se setkal s německým idealismem a četl s nadšením Kanta, Herdera a hlavně Hegela. Začal studovat hebrejštinu a všiml si nesrovnalostí v textu bible: viděl, že jazyk Tóry neodpovídá době Mojžíšově, že v knize Izajáš jsou zastoupena různá období a že kniha Daniel musela být napsána daleko později než příběh, který vypráví.\n\nMezitím obdržel tonzuru a čtvero nižších svěcení, ale nakonec se rozhodl zříci se stavu kněžského, protože dospěl k přesvědčení, že bible je historickým produktem národní literatury, a ne knihou Božího zjevení. Roku 1845 opustil seminář a stal se učitelem. Mezi jeho žáky byl i později slavný chemik Marcellin Berthelot, který mu otevřel oči pro vědu a zůstal pak jeho trvalým přítelem. Roku 1847 získal Renan prestižní cenu za rukopis svých „Obecných dějin semitských jazyků“ a roku 1855 vydal „Srovnávací dějiny semitských jazyků“. V roce 1856 se oženil s dcerou malíře Henryho Scheffera; měli dvě děti, syna, jenž se stal malířem (Ary Renan), a dceru Noémi, která se provdala za řeckého spisovatele a jazykovědce Ioannise Psycharise.\n\nZ pověření francouzské vlády se Renan v roce 1860 zúčastnil archeologické výpravy na Blízký východ k prozkoumání fénických starožitností a po návratu byl v lednu 1862 jmenován profesorem hebrejštiny na Collège de France. Ale již po první přednášce v únoru 1862 byly jeho přednášky pozastaveny a pak i zrušeny, protože Renan popíral božství Ježíšovo, což vyvolalo velké bouře.\n\nRoku 1863 vyšla jeho nejslavnější kniha, „Život Ježíšův“, která sice způsobila skandál, ale stala se také bestsellerem. Renan v ní svým skvělým stylem vylíčil Ježíše jako laskavého člověka „jako kdyby se s ním sám setkal uprostřed krásné galilejské přírody“, z něhož jeho následovníci udělali Boha. Byla okamžitě přeložena do řady jazyků a vyvolala velké vzrušení v celé Evropě. Francouzští biskupové vyzvali lid k modlitbám za usmíření Boha, který byl zlehčen a potupen tímto rouhačským dílem. Pastýřské listy proti Renanově knize byly vydávány i v dalších zemích, také v Čechách.\n\nRenan však nedbal žádných útoků a pokračoval dále v sepisování dějin prvotního křesťanství. V roce 1866 vydal práci \"Les Apôtres\" [Apoštolové], kde vykládá víru ve vzkříšení Kristovo jako iluzi lásky. Mýty o Kristově smrti a zázraky vykládal jako produkty citů a idejí, které vládly v prvotní křesťanské obci. Nutno ovšem zdůraznit, že Renan nebyl ateista. Náboženství samého se nikdy nedotkl, zavrhl jen formy, které různá náboženství dávala Bohu. Náboženství považoval za věčné, ale náboženské symboly za zvrátitelné a pomíjivé. Bůh se mu stal výtvorem lidského ducha, kategorií formujícího se ideálu. Renan psal o náboženství způsobem uctivým a dokonce něžným, což F. X. Šalda komentoval slovy: „působí to dojmem, jakoby srdce jeho nemohlo překonati, co rozum již dávno byl odvrhl\".\n\nPo pádu druhého císařství v roce 1870 vláda třetí republiky Renanovi navrátila profesuru na Collège de France a roku 1878 byl zvolen do Francouzské akademie. Odmítavý postoj vůči Renanovi ovšem i nadále zaujímali představitelé církve, kteří v něm viděli předního šiřitele protináboženských nálad. Katolická církev zařadila devatenáct Renanových spisů na Index zakázaných knih.\n\nRenan se živě zajímal i o sociální otázky a roku 1869 dokonce kandidoval za liberální stranu do bretaňského parlamentu. O rok později však přišla drtivá porážka ve válce s Německem a Pařížská komuna, což Renanem nesmírně otřáslo. Německo, které tak obdivoval, bylo najednou nepřátelské a Renan propadl těžkým obavám o budoucnost Francie. Vydal několik knih o potřebě reforem, kde hájil nutnost pevné společenské autority a hierarchie, a zároveň vyjadřoval svůj pesimismus vůči moderní rovnostářské době. Tuto celkovou skepsi promítl i do svých rozsáhlých historických prací o počátcích křesťanství, kde za vrchol pokládá dobu Marka Aurelia.\n\nRoku 1882 upoutala jeho přednáška „Co je národ?“, kde se Renan postavil proti představám o věčné povaze národů, založených na rase a krvi a naopak tvrdil, že národ je skupina lidí, které drží pohromadě vůle žít společně, kteří „spolu dokázali velké věci a chtějí v tom pokračovat“ a s narážkou na plebiscit v Alsasku-Lotrinsku vyslovil slavnou větu, že „národ je cosi jako každodenní plebiscit“. Podstatným prvkem národa je, že jeho příslušníci „mají mnoho společného, ale musí také společně mnoho věcí zapomenout: každý Francouz musí zapomenout na Bartolomějskou noc a na masakry albigenských“. V roce 1883 vydal další velmi úspěšnou knihu, „Vzpomínky z dětství a jinošství“ a začal pracovat na pětidílných „Dějinách izraelského lidu“, které vycházely už zčásti posmrtně. V posledních letech se dočkal mnoha poct, byl administrátorem Collège de France a byl jmenován \"Grand Officier\" Řádu čestné legie.\n\nRenan byl člověk s mimořádným nadáním i pílí. Jako mnoho jiných v té době byl i on přesvědčený evolucionista a liberál se silnou vírou v pokrok lidstva, kterou otřásla až válka v letech 1870–1871. V tomto otřesu se projevilo i jeho bytostně elitářské životní přesvědčení o zvláštním poslání vzdělanců, o nezbytnosti koloniálního panství a silný antisemitismus. V odpovědi Renanovi prostějovský rodák, knihovník a hebraista Moritz Steinschneider poprvé toto slovo použil. Renan byl přesvědčen o nadřazenosti Evropanů a o „duševní méněcennosti“ a společenské neschopnosti semitské rasy, kterou ovšem na rozdíl od skutečných rasistů nechápal biologicky, nýbrž kulturně jako etnikum. Od rasistů se lišil také tím, že za naději do budoucnosti pokládal míšení a splývání různých ras. Také evropské národy podle něho jednou nahradí jeden evropský národ.\n\nJeho historická, lingvistická i religionistická díla jsou dnes vědecky překonaná a jednoduchý evolucionismus opuštěn. Také Renanovu víru v samočinný pokrok lidstva dnes málokdo sdílí. Jeho význam pro vývoj historie a dalších společenských věd byl však mimořádný, stejně jako jeho vliv na současníky v celé Evropě.\n\n\n\n\n"}
{"id": "394192", "url": "https://cs.wikipedia.org/wiki?curid=394192", "title": "Přístaviště", "text": "Přístaviště\n\nPřístaviště je menší terminál zpravidla pro veřejnou nebo neveřejnou osobní vodní dopravu, který slouží k přistávání plavidel a nastupování a vystupování cestujících, případně nakládání a vykládání nákladu.\n\nJednoduché přístaviště bývá tvořeno plovoucím molem s můstkem (plovoucím přístavním můstkem) nebo řadou takových mol či můstků, případně přímo nábřežní zdí náplavky nebo pevným molem. Přístaviště pro pramici (například pro prámový přívoz) může být tvořeno i šikmou plochou svažující se do vody, s možností uvázání. Přístaviště bývá vybaveno uvazovacími pacholaty nebo obdobnými zařízeními, zpravidla též schůdky či můstkem.\n\nZařízení přístavišť je podle přílohy č. 1 českého zákona č. 114/1995 Sb., o vnitrozemské plavbě, součástí vodní cesty.\n\n\n"}
{"id": "394193", "url": "https://cs.wikipedia.org/wiki?curid=394193", "title": "Duo", "text": "Duo\n\nDuo může být:\n\n\n"}
{"id": "394200", "url": "https://cs.wikipedia.org/wiki?curid=394200", "title": "Minolta", "text": "Minolta\n\nMinolta byl japonský světový výrobce fotoaparátů, fotopříslušenství, fotokopírek, faxů a laserových tiskáren. Minoltu založil Niči-Doku Šašinki Šōten v japonské Osace roku 1928.\n\nRoku 2003 se sloučila s firmou Konica a začala používat označení Konica Minolta. Začátkem roku 2006 oznámila svůj odchod z divize foto-video.\n\n\n"}
{"id": "394203", "url": "https://cs.wikipedia.org/wiki?curid=394203", "title": "Královský palác v Neapoli", "text": "Královský palác v Neapoli\n\nKrálovský palác v Neapoli ( \"Palazzo Reale di Napoli\") je palác v italském městě Neapol. Jde o jednu ze čtyřech královských rezidencí (vedle Caserty, Capodimonte a Portici) dynastie Bourbonů, kteří vládli v 18. a 19. století Neapolskému a Sicilskému království (později přeměněno v jedno Království obojí Sicílie).\n\nPalác byl postaven na místě dřívější rezidence španělských králů, která byla vybudována pro Filipa III. Španělského (v Neapoli jako Filip II.), který však Neapol nikdy nenavštívil. Palác postavil v letech 1600-1602 architekt Domenico Fontana. Královská rodina však většinu času trávila v blízké Casertě, jelikož Neapol byla v té době již městem velmi rušným a jako přístav byla také snadným cílem pro nepřátelské námořní útoky.\n\nPalác ze 17. století, jak jej můžeme vidět dnes, je výsledkem mnoha přestaveb a změn. V polovině 18. století byl za přestavby paláce zodpovědný Luigi Vanvitelli, a později, v roce 1838 Gaetano Genovese (po požáru paláce). Po druhé světové válce proběhly další opravy, neboť palác byl v roce 1943 poškozen bombami Spojenců i okupačních vojsk. Místnosti pro královskou rodinu musely být rekonstruovány a znovu zařízeny .V roce 1950 byl palác opraven.\n\nVstup do paláce je na jeho západní straně z přilehlého náměstí Piazza del Plebiscito. Tato západní fasáda je vyzdobena řadou soch králů, kteří vládli Neapoli od 12. století: Roger II. Sicilský, Fridrich II. Štaufský, Karel I. z Anjou, Alfonso V. Aragonský, Karel V. Habsburský, Karel III. Španělský, Joachim Murat a Viktor Emanuel II. (první král sjednocené Itálie)\n\nDnes je v paláci umístěno muzeum, několik městských úřadu, a Národní knihovna (\"Biblioteca Nazionale\"). Mezi vzácné tiskopisy této knihovny patří mj. kopie Dantovy \"Božské komedie\" z roku 1485, která je zdobená rytinami Sandra Botticelliho . Součástí paláce je dvorní divadlo Teatrino di corte. S palácem je rovněž spojeno Teatro San Carlo (nejstarší dodnes hrající operní divadlo z roku 1737)-\n\n"}
{"id": "394204", "url": "https://cs.wikipedia.org/wiki?curid=394204", "title": "Méru", "text": "Méru\n\nHora Méru (v sanskrtu: ) představuje v hinduismu, buddhismu a džinismu posvátnou horu, která je osou světa a středem všech fyzických i subtilních dimenzí vesmíru (\"lók\"). Má také představovat příbytek boha Brahmy. Mnohé hinduistické chrámy, včetně kambodžského Angkor Watu, představují tuto posvátnou horu. Podle hinduistických textů její výška činí 80 000 jódžan a nachází se na Džambúdvípu, ostrově (\"dvípu\") či kontinentu uprostřed Bhú mandaly.\n\n"}
{"id": "394205", "url": "https://cs.wikipedia.org/wiki?curid=394205", "title": "Banias (řeka)", "text": "Banias (řeka)\n\nBanias ( , ) též Nachal Chermon ( ) je řeka nebo také potok, v Izraeli a na Golanských výšinách okupovaných Izraelem od roku 1967, který je vedle řek Dan a Hasbani dalším významným přítokem řeky Jordán.\n\nZačíná na severozápadním úpatí Golanských výšin, kde vzniká v lokalitě Banias soutokem několika menších potoků, zejména Nachal Guvta a pramenů vznikajících přímo v areálu Baniasu. Roční průtok zde dosahuje 120 milionů kubických metrů vody. Kvalita vody je vysoká a její teplota nepřesahuje 16 stupňů Celsia (důsledek podílu tajícího sněhu v masivu Chermon na zdrojích tohoto vodního toku). V dávné minulosti vyvěral mohutný tok řeky Banias z vápencové jeskyně, který dále tekl do Chulského údolí. V současné době jeho průtok poklesl a jedná se již jen o potok, avšak nadále je jednou ze zdrojnic řeky Jordán.\n\nOd Baniasu pokračuje řeka Banias podél východního okraje vesnice Snir k jihu, pak k jihozápadu a míjí pahorek Tel Azazijat, který sehrál strategickou roli během války za nezávislost v roce 1948 i šestidenní války roku 1967. Poté vstupuje na území Izraele v jeho mezinárodně uznávaných hranicích. Teče rovinatou, zemědělsky intenzivně využívanou krajinou. Zprava přijímá horský tok Nachal Si'on, odvodňující centrální části masivu Hermon. Severně od vesnice Sde Nechemja se stéká s dalšími pramennými toky a vytváří tak řeku Jordán.\n\n"}
{"id": "394206", "url": "https://cs.wikipedia.org/wiki?curid=394206", "title": "Klub historického vojenství Brno", "text": "Klub historického vojenství Brno\n\nKlub historického vojenství Brno (KHV Brno) patří mezi nejstarší a největší dobrovolné organizace, sdružující zájemce o vojenskou historii a vojenství. Byl založen na podzim roku 1989, skupinou patnácti nadšenců. Po šestnácti letech aktivní činnosti čítá členská základna KHV Brno cca sto osob různých profesí a různého věku.\n\nZájem členů KHV Brno se zaměřuje především na problematiku moderních fortifikací, čs. brannou moc v letech 1918–1945, stejně jako na její potenciální spojence nebo nepřátele. Paleta zájmů je velmi pestrá, společné ale mají jedno – vojenství a vše co s ním souvisí.\n\nČlenové klubu se v průběhu roku aktivně podílejí na celé řadě akcí spojených s vojenskou historií. Spolupořádají výstavy, vzpomínkové – bojové akce (Akce Cihelna, apod.), aktivně se zapojují do rekonstrukce několika pevnostních objektů v České republice, rekonstruují těžkou bojovou a vojenskou techniku, vyhledávají a studují archivní materiály, vyhledávají pamětníky a zapisují jejich vzpomínky.\n\nČlenové klubu již řadu let provádí přímo v terénu systematický průzkum pevnostních staveb a to jak na území České a Slovenské republiky, tak v blízkém i vzdálenějším zahraničí. Průzkumná skupina KHV Brno zdokumentovala současný stav větší části pevnostních objektů na českém území a například již před časem zdárně zcela dokončila průzkum opevnění bývalého III. sboru (prostor jižní Moravy). Výsledky svých aktivit KHV Brno úspěšně publikuje.\n\nMezi členy klubu se lze setkat s řadou autorů publikací s tématem opevnění, nebo vojenské historie obecně, popřípadě s autory výkresů a fotografií, jejichž práce oživily několik publikací s touto tematikou.\n\nKlub velmi úzce a úspěšně spolupracuje s řadou organizací, včetně Armády České republiky, Společnosti přátel čs. opevnění, Technického muzea v Brně atd. Posláním klubu je propagovat historii a kladné tradice naší armády, tyto mapovat a zpřístupňovat široké veřejnosti.\n\nČlenové se každoročně scházejí na svém podzimním (listopad) a jarním (březen) srazu, kde se navzájem informují o svých aktivitách a plánují společné akce.\n\nKlub vydává svůj interní časopis BOING a členové klubu jsou odbornými spolupracovníky FORTSBORNÍKU, specializované publikace pro zájemce o historii pevnostních staveb.\n\nKaždoroční srazy KHV Brno se uskutečňují díky vstřícnosti a spolupráci s Univerzitou obrany Brno v jejich prostorách – ve velkém sále na ulici Tučkova.\n\n\n"}
{"id": "394207", "url": "https://cs.wikipedia.org/wiki?curid=394207", "title": "Eric Butorac", "text": "Eric Butorac\n\nEric Butorac (* 22. května 1981 v Rochesteru, Minnesota, USA) je americký profesionální tenista. Ve své dosavadní kariéře zatím vyhrál 7 turnajů ATP ve čtyřhře.\n\n"}
{"id": "394209", "url": "https://cs.wikipedia.org/wiki?curid=394209", "title": "Dévata", "text": "Dévata\n\nDévatá (v dévanágarí: देवता) představuje v hinduistické mytologii nižší stupeň božstva podobného křesťanskému strážnému andělovi, které je obvykle zobrazováno v podobě ženy. Existují různé druhy dévatů: \"vanadévatové\" (lesní božstva), \"grámadévatové\" (vesnická božstva), \"kuladévatové\" (rodová božstva, často významní předkové v roli ochránce rodu) a dále také božstva hor, řek, jeskyní atp. Každá kasta má vlastního ochranného dévatu a existují i dévatové pro každou lidskou činnost.\n\n"}
{"id": "394215", "url": "https://cs.wikipedia.org/wiki?curid=394215", "title": "Antonín Matzenauer", "text": "Antonín Matzenauer\n\nAntonín Matzenauer (11. září 1823, Horní Moštěnice – 4. prosince 1893 Brno) byl slavista, baltista a jazykovědec (srovnávací lingvistika slovanských jazyků).\n\nStudoval právo v Olomouci, Vídni a Lvově. Po krátké právnické praxi se nakonec plně věnoval srovnávací lingvistice zejména slovanských jazyků. Když se mu nepodařilo získat katedru českého jazyka a literatury v Olomouci, stal se suplujícím profesorem českého jazyka na zemské akademii v Brně a překladatelem při moravském místodržitelství. Později přednášel německý jazyk na Vysokém učení technickém v Brně. Od r. 1852 byl učitelem českého jazyka, literatury a historie na I. německém gymnáziu v Brně. Od roku 1890 byl členem České akademie věd a umění.\n\nJeho korespondence s jazykovědci Miklosichem a Jagićem je dochována v Rakouské národní knihovně ve Vídni a v Moravském zemském archivu v Brně. Část pozůstalosti obsahující vydané i nevydané části jeho etymologického slovníku je dochována v Moravském zemské knihovně v 7 krabicích pod signaturou RKP2-0095.551,1-7.\n\n\n\n"}
{"id": "394216", "url": "https://cs.wikipedia.org/wiki?curid=394216", "title": "Herbert Feigl", "text": "Herbert Feigl\n\nHerbert Feigl (14. prosince 1902, Liberec – 1. června 1988, Minneapolis) byl rakouský filosof a člen Vídeňského kruhu.\n\nOd roku 1922 studoval fyziku a filosofii na Vídeňské univerzitě u Moritze Schlicka, zakladatele Vídeňského kruhu, a v roce 1927 dosáhl doktorátu s prací \"Náhoda a zákon: epistemologická analýza role pravděpodobnosti a indukce v přírodních vědách\". Svou první knihu \"Teorie a zkušenost ve fyzice\" vydal v roce 1929. V té době se stal aktivním členem Vídeňském kruhu: byl jedním z mála členů (spolu se Schlickem a Friedrichem Waismannem), kteří vedli dlouhé rozhovory s Ludwigem Wittgensteinem a Karlem Popperem.\n\nV roce 1930, kdy díky mezinárodnímu Rockefellerovu stipendiu pobýval na Harvard University, se Feigl seznámil s fyzikem Bridgmanem, filozofem Quinem a psychologem Stanley Smith Stevensem. V článku z r. 1931, který napsal s Albertem Blumbergem (\"Logický positivismus: Nové evropské hnutí\") prosazoval, aby byl logický positivismus přejmenován na „logický empirismus“ – zdůvodňoval to rozdílem mezi současnou filosofií vědy a starším pozitivismem.\n\nV roce 1931 se Feigl oženil s Marií Kaspar a emigroval do USA, kde se usadil v Iowě a přijal místo na katedře filozofie na tamější univerzitě. V roce 1933 se mu narodil syn Eric Otto. V roce 1940 přijal místo profesora filosofie na univerzitě v Minnesotě, kde zůstal 31 let. Jeho úzký pracovní vztah s Wilfridem Sellarsem dal vzniknout mnoha společným projektům, včetně učebnice \"Readings in Philosophical Analysis\" a časopisu \"Philosophical Studies\" (který založili v roce 1949). V roce 1953 s pomocí grantu Hillovy nadace založil Minnesotské centrum pro filosofii vědy. V roce 1967 byl jmenován profesorem na univerzitě v Minnesotě.\n\nFeigl odešel do důchodu v roce 1971 a zemřel na rakovinu dne 1. června 1988 v Minneapolis.\n\nFeiglovy názory se příliš neliší od názorů typických pro Vídeňský kruh. Udržel si je i po přestěhování do USA a zůstal jim věrný až do konce života. Jeho přínos k filozofii se soustředí na čtyři otázky:\n\nPodle Feigla v realitě můžeme pozorovat pouze konečné sekvence událostí a induktivně tvořit hypotézy o možnosti jejich vzniku. Indukce je proto nutná pro zdůvodnění pravděpodobnosti, ale pravděpodobnost není nutná pro zdůvodnění indukce. Pravděpodobnost nějaké události má empirický smysl pouze tehdy, pokud ji chápeme jako relativní četnost jejich výskytu v určité třídě událostí.\n\nV této otázce Feigl rozvinul názory Moritze Schlicka, které doplnil o pojetí Bertranda Russella. Hypotéza o identitě mentálních a neurofyziologických události by podle něj měla být dokázána stejně jako každá vědecká teorie, čili na základě experimentu a pozorování. Zpočátku jeho teorie nebyla uznávána, protože byla v opozici tehdy populárnímu behaviorismu, ale pak našla uznání zejména u psychologů a analytiků psychologie.\n\nV této otázce bylo Feiglovo stanovisko mnohem realističtější než u představitelů instrumentalistické a operacionalistické verze pozitivismu - sám je definoval jako vědecký realismus nebo sémantický realismus. Domníval se, že teoretické pojmy (jako např. síla, foton a gen) téměř nikdy není možné definovat pouze pomocí observačních pojmů, ale mohou se vztahovat na skutečné předměty. Tento názor označoval také termínem strukturální realismus, čímž zviditelňoval možnost uchopení pouze strukturálních vlastností vědeckých teorií.\n\nByli to Feigl s Albertem Blumbergem, kdo prosazovali náhradu termínu „novopozitivismus“ logickým empirismem (Logical Positivism. A New Movement in European Philosophy. Journal of Philosophy, 1931). Do konce života jej nepřesvědčily Quinovy argumenty o nemožnosti ostrého vymezení teoretických a observačních termínů. Snažil se být věrný myšlenkám logického rekonstrukcionismu, jehož vliv slábl. Nepodporoval názory Paula Feyerabenda, že je třeba oddělit filosofii vědy od praktického bádání. Soudil, že testování a srovnávání různých teorií je možná díky existenci deduktivních vztahů mezi zákony přírody a teoriemi, a také z důvodu relativní neměnnosti a, v jisté aproximaci, přesnosti většiny empirických zákonů.\n\nKe konci svého života se Feigl vyslovoval pro kritérium smyslu, čímž zmírnil své empirické stanovisko. Podle tohoto názoru jsou mnohá tvrzení metafyziky a teologie smysluplná, ale není důvod si myslet, že jsou pravdivá. Domníval se také, že je nemožné vytvořit jazyk nezávislý na teorii.\n\n\n"}
{"id": "394217", "url": "https://cs.wikipedia.org/wiki?curid=394217", "title": "Galerie (stavba)", "text": "Galerie (stavba)\n\nGalerie znamená v architektonickém slova smyslu místnost, jejíž délka je mnohonásobně větší než její šířka, může též představovat dlouhý a uzavřený ochoz nacházející se buďto uvnitř nebo vně budovy; takové ochozy mohou být zdobeny sochami či nástěnnými ornamenty. Galerie bývá často vytvořena jako podloubí se sloupovím a slouží dle účelu budovy k různým potřebám. V některých rozměrných stavbách se galerie mohou vyskytovat v podobě sloupové chodby nad přízemím.\n"}
{"id": "394224", "url": "https://cs.wikipedia.org/wiki?curid=394224", "title": "Japonský dřevořez", "text": "Japonský dřevořez\n\nJaponský dřevořez je původně podobně jako evropský dřevořez lidovou technikou. Nahrazoval lidem drahé malby na hedvábí. Na rozdíl od evropského umění japonská malba ani dřevořez nemají blízko ke snaze o iluzi prostoru a k naturalismu. Nejstarší japonské dřevořezy, podnícené a ovlivněné čínskými, vytvořili japonští mniši už v 7. – 8. století. Dnes nejznámější japonské dřevořezy vznikly však až po roce 1600. \n\nŘezaly se většinou do hruškového dřeva, které bylo, jak je pro dřevořez typické, uříznuto podélně z kmene. Obrázky byly nejprve nakresleny na průhledný papír, který se nalepil na štoček tak, aby ho rytec viděl zrcadlově převrácen. Staré dřevořezy byly monochromní, od 17. století se začínají více prosazovat barevné tisky a v 18. století už japonský dřevořez vypadá tak, jak byl v Evropě znám a obdivován moderními umělci. Barevnosti se dosahovalo soutisky z několika různě barevných štočků. \n\nMezi nejznámější a nejceněnější japonské mistry patří Kitagawa Utamaro (1753–1806), Kacušika Hokusai (1760–1849) a Utagawa Hirošige (1797–1858). Japonský dřevořez velmi ovlivnil evropskou moderní malbu, obzvláště impresionismus (Claude Monet, Edgar Degas) a postimpresionismus (Vincent van Gogh).\n\n\n"}
{"id": "394230", "url": "https://cs.wikipedia.org/wiki?curid=394230", "title": "Náboženství Egypta", "text": "Náboženství Egypta\n\nNáboženství Egypta má více významů:\n\n\npříbuzný termín:\n"}
{"id": "394233", "url": "https://cs.wikipedia.org/wiki?curid=394233", "title": "Krokoměr", "text": "Krokoměr\n\nKrokoměr neboli pedometr je přenosný elektronický, elektromechanický nebo čistě mechanický přístroj, který při chůzi počítá kroky.\n\nKrokoměr funguje na principu mechanického senzoru a zařízení na počítání kroků. První přístroje využívaly k zaznamenání kroku mechanického zařízení a jednoduchého počítadla. Při pohybu přístroje se pohybovala tam a zpět olověná kulička, případně kyvadélko zaznamenávalo houpání těla. Současné přístroje využívají MEMS (Micro-Electro-Mechanical systems), mají vnitřní senzory a software k detekci a zaznamenání počtu kroků. To dává přesnější výsledky a méně nepravdivých pozitivních údajů. Přístroj může být upevněn na různých místech (na opasku, na kapsičce od košile, na batohu, v kapse.\n\nPřesnost krokoměru se liší podle druhu přístroje. Nejpřesněji přístroj měří přiměřeně rychlou chůzi na rovném povrchu při upevnění přístroje v optimální pozici. U prvních krokoměrů docházelo k chybám při počítání kroků hlavně v různorodém terénu (sklon, členitost), současné přístroje jsou relativně přesné i v nestandardních podmínkách. Stále je však možná nežádoucí evidence kroků v průběhu dne při řízení auta nebo náhodných pohybech.\n\nPřesnost je také závislá na délce kroku, kterou uživatel do přístroje předem zadal. Délka kroku je vzdálenost od špičky jednoho chodidla ke špičce druhého chodidla. Doporučuje se ujít 10 kroků, změřit vzdálenost a získaný údaj vydělit 10. Příklad – 10 kroků = 5,5 m (celková vzdálenost)/10 = 0,55 m (55 cm).\n\nPrvní pomůcky na měření vzdálenosti užívali Římané, v historii jsou známy pod pojmem hodometer který byl kalibrován na měření vzdálenosti pro civilní i válečné účely. Nešlo však o přístroje na měření kroků. Kresby z 15. století ukazují na to, že tvůrcem konceptu krokoměru byl Leonardo da Vinci jako přístroje s kyvadlem jehož rameno se pohybovalo tam a zpět a zaznamenávalo houpání dolních končetin při chůzi. Vynález je také připisován Thomasu Jeffersonovi .\n\nModerní krokoměry se objevily v polovině šedesátých let v souvislosti s olympiádou v roce 1964 v Japonsku, kdy se krokoměr stal úspěšným motivačním nástrojem pro milióny Japonců. Termín Manpo-Kei se překládá jako 10 000 kroků a jeho tvůrcem je Dr. Yoshiro Hatano, japonský výzkumník, který proklamoval, že průměrný člověk ujde denně 3500–5000 kroků a pro zlepšení zdraví by bylo žádoucí zvýšit toto číslo na 10 000 kroků.\n\nUžívá se při sportu a fitness cvičení, je oblíbený vzhledem k možnosti kontroly každodenního množství pohybu. Jeho základní funkcí je záznam počtu kroků za den a výpočet vzdálenosti, kterou osoba ušla v kilometrech nebo mílích (vzdálenost = počet kroků × délka kroku). Krokoměr tak může údajně výrazně přispět k zlepšování kondice či posílení motivace při hubnutí.\nPro aktivní životní styl se doporučuje 10 000 kroků denně, což je ekvivalent asi 8 km. Tento údaj však vzbuzuje i diskuzi odborníků: „Ačkoliv 10 000 kroků za den je mediálně propagovaný údaj jako cíl ke zlepšení zdraví, faktem je, že pro něj chybí vědecká podpora a lze pochybovat, že tento údaj by měl být platný pro celou populaci. Proto by měl být takový univerzální cíl brán opatrně. Lépe je stanovovat si osobní cíle závislé na hodnotách počátečního vyšetření, speciálních zdravotních cílech a udržitelnosti cílů v každodenním životě.“\n\nKlinické studie publikované v Journal of The American Medical Association, Nov. 2007, došly k závěrům, že „výsledky potvrzují, že užití krokoměru je spojeno s významným zvýšením fyzické aktivity a významným snížením krevního tlaku a Body Mass indexu (BMI)”.\n\nJe možno využít i interaktivního webu, který dovoluje uživateli sledovat cesty na virtuální mapě.\n\nKrokoměr lze využívat nejen při aktivitách sportovních a fitness, ale i při monitoringu fyzické zátěže u profesí, u nichž převažuje chůze v pracovním procesu.\nVýsledky studie u zdravotnických pracovníků například ukázaly, že ujdou od 4 do 7 km za směnu .\n\n\n\n\n"}
{"id": "394236", "url": "https://cs.wikipedia.org/wiki?curid=394236", "title": "Kuljegan", "text": "Kuljegan\n\nKuljegan ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 342 km. Plocha povodí měří 6860 km².\n\nProtéká po Vasjuganské rovině. Její tok je velmi členitý. Ústí zleva do Obu.\n\nZdrojem vody jsou převážně sněhové srážky.\n"}
{"id": "394240", "url": "https://cs.wikipedia.org/wiki?curid=394240", "title": "Canon EOS 1000D", "text": "Canon EOS 1000D\n\nCanon EOS 1000D (v Japonsku EOS Kiss F, v USA a Kanadě EOS Rebel XS) je 10,1 megapixelová digitální zrcadlovka (dále DSLR) oznámená společností Canon 10. června 2008. Canon EOS 1000D je nejnižší model DSLR určený pro začátečníky a amatéry, následující vyšší model je Canon EOS 450D.\n\nFotoaparát sdílí několik společných funkcí s 450D, nabízí Live Preview (živý náhled snímané scény na displeji), procesor DiGIC III a používá k ukládání SD a SDHC paměťové karty. Po 450D je druhým modelem, který používá pouze SD a SDHC. Na rozdíl od vyšších modelů má pouze sedm ostřících bodů a nemá bodové měření světla.\n\n\n\n"}
{"id": "394243", "url": "https://cs.wikipedia.org/wiki?curid=394243", "title": "Somdev Devvarman", "text": "Somdev Devvarman\n\nSomdev Devvarman (* 13. února 1985 v Ásámu, Indie) je současný indický profesionální tenista. Ve své dosavadní kariéře zatím nevyhrál žádný turnaj na okruhu ATP.\n\nSomdev Devvarman se zúčastnil 25 zápasů v Davisově poháru za tým Indie s bilancí 15-10 ve dvouhře.\n\n"}
{"id": "394247", "url": "https://cs.wikipedia.org/wiki?curid=394247", "title": "Curt von Bardeleben", "text": "Curt von Bardeleben\n\nCurt von Bardeleben (4. března 1861, Berlín – 31. ledna 1924, tamtéž) byl německý šachový mistr.\n\nBardeleben byl původně studentem práv, ale dal přednost kariéře šachového profesionála, později však na čtyři léta přerušil šachovou kariéru, aby studia dokončil. V letech 1887 až 1891 řídil časopis \"Deutsche Schachzeitung\". Proslavila jej ovšem zejména jeho prohraná partie s Wilhelmem Steinitzem na turnaji v Hastingsu roku 1895, která patří k nejslavnějším partiím historie. Bardeleben se při ní zároveň dopustil nesportovního jednání, když otřesen neočekávanou porážkou (zjevně se před Steinitzovou vítěznou kombinací domníval, že stojí na výhru) opustil hrací sál, aniž by se předtím vzdal. Jeho partie tak musela být prohlášena za prohranou rozhodčími. Díky slávě celé partie se tak jeho přestupek stal jedním z nejznámějších přestupků proti etiketě v šachu vůbec.\n\nSvůj život ukončil Bardeleben sebevraždou skokem z okna (podle jiných zdrojů vypadl z okna nešťastnou náhodou)\na jeho život a smrt se stala základem pro vytvoření hlavní postavy v románu Vladimira Nabokova \"Lužinova obrana\" (1930, Защита Лужина).\n\n\n\n"}
{"id": "394249", "url": "https://cs.wikipedia.org/wiki?curid=394249", "title": "László Baka", "text": "László Baka\n\nLászló Baka též Ladislav Baka (1754 ve Fülesdu – 7. srpna 1820 v Hořátvi) byl reformovaný kazatel maďarského původu, působící v Čechách.\n\nV letech 1783–1820 působil jako kazatel v Hořátvi. V letech 1784–1810 byl seniorem Pražského seniorátu a následně zastával úřad superintendenta české reformované církve.\n\n"}
{"id": "394251", "url": "https://cs.wikipedia.org/wiki?curid=394251", "title": "Brennerský průsmyk", "text": "Brennerský průsmyk\n\nBrennerský průsmyk (, , ) se nachází ve Východních Alpách na rakousko-italských hranicích, odděluje Stubaiské Alpy a Zillertalské Alpy. Nalézá se ve výšce 1 374 m n. m. Na italské straně průsmyku leží obec Brenner s velkým nádražím.\n\nJiž v prehistorických dobách byl stezkou, kterou využívali Římané (od r. 48 n. l.).\nOd roku 1772 jím vedla silnice, od roku 1867 železnice a od roku 1974 dálnice Innsbruck – Bolzano, na jejíž trase je most Europabrücke, který je se svou výškou 192 m jedním z nejvyšších v Evropě.\n\n"}
{"id": "394263", "url": "https://cs.wikipedia.org/wiki?curid=394263", "title": "Albrecht von Goertz", "text": "Albrecht von Goertz\n\nAlbrecht hrabě von Goertz (12. ledna 1914 – 27. října 2006) byl německý designer. Jeho nejslavnějším počinem byl návrh vozu BMW 507. \n\nVon Goertz pocházel z aristokratického rodu. Už v mládí rád kreslil a zabýval se i meditací. V mládí kvůli zálibě v automobilech přerušil studia na hamburské Deutsche Bank a odešel do Londýna pracovat v bankovnictví. Kvůli totalitě v rodné zemi emigroval v roce 1936 do Spojených států, kde pracoval v karosářské dílně. Po zisku amerického občanství byl povolán do vojenské služby na 5 let do Pacifiku. Po válce byl zaměstnancem firmy Studebaker v Indianě. Už po třech letech z firmy odešel a založil vlastní společnost Goertz Industrial Design, která působila v New Yorku. Od roku 1953 se přátelil s Maxem Hoffmannem. Právě ten ho doporučil automobilce BMW. Kromě modelu 507 je von Goertz podepsán i pod typem 503. Navrhoval také fotoaparáty Agfa, stolní hodiny Kienzle, kuchyňské přístroje Rowenta, oblečení Puma, kamery Polaroid a plnící pera Mont Blanc. Kromě automobilů BMW navrhl i vozy Datsun Silvia a Datsun 240Z.\n\n"}
{"id": "394265", "url": "https://cs.wikipedia.org/wiki?curid=394265", "title": "György Fazekas", "text": "György Fazekas\n\nGyörgy Fazekas též Jiří Fazekáš (1750 v Laku v Uhrách – nezjištěno kdy a kde v Uhrách) byl reformovaný kazatel maďarského původu, působící v Čechách.\n\nV letech 1784–1791 působil jako kazatel v Ledčicích. Následně pobýval tři roky v Uhrách. V letech 1794–1810 byl kazatelem ve Kšelích. V letech 1798–1810 zastával úřad superintendenta české reformované církve. Poté se vrátil do Uher.\n\nRoku 1808 vydal v Praze \"Křesťanský katechismus..., v kterémž jest heidelberský... sumovně obsažený\".\n\n"}
{"id": "394267", "url": "https://cs.wikipedia.org/wiki?curid=394267", "title": "Ondřej Havelka a jeho Melody Makers", "text": "Ondřej Havelka a jeho Melody Makers\n\nOndřej Havelka a jeho Melody Makers je český orchestr hrající jazz, swing a taneční hudbu z 20., 30. a raných 40. let.\n\nOrchestr vznikl roku 1995 po odchodu Ondřeje Havelky z OPSO. Havelka založil Melody Makers společné s Karlem Majerem, ten se stal kapelníkem bandu, avšak po vydání prvního alba orchestr opustil. Kapelníkem se tak stal Jakub Šafr (klavír) a po jeho odchodu nakonec Petr Tichý (kytara).\nKarel Majer byl členem kvartetu The Swings, se kterým byl orchestr založen. The Swings totiž účinkovali ve hře Ondřeje Havelky \"Má férová Josefína\". Tato hra byla hrána asi 3 roky a dočkala se přibližně 100 repríz. Za tuto dobu vzniklo bližší spojení mezi The Swings a Ondřejem Havelkou. Firma EMI jim pak nabídla nahrání společného alba.\n\nOndřeji Havelkovi a jeho Melody Makers jde hlavně o přesnou interpretaci dobové hudby (swingové éry) a zabývají se nejen americkými skladbami, ale i raným českým či slovenským džezem. Ke hře používají i dobové nástroje, které jim zaručují opravdovou autenticitu skladeb. Úzce spolupracují s podobným slovenským big bandem Bratislava Hot Serenaders. Vedoucím tohoto bandu je trumpetista Juraj Bartoš, který původně občas s Ondřejem Havelkou a jeho Melody Makers hrával jako host na jejich koncertech či CD, avšak od roku 2013 je kapelníkem i tohoto bandu. Melody Makers také spolupracovali s kvartetem Sestry Havelkovy, již zmíněnými The Swings a jistou dobu se stepařským kvartetem The Wings.\nStylizace koncertního show sleduje ve všech detailech typické dobové způsoby, počínaje kostýmy a účesy interpretů a konče celkovou režií představení.\n\nOndřej Havelka, který tento band založil, je uměleckým ředitelem bandu a zpěvákem. Z předešlého big bandu OPSO odešel po vydání alba \"Hello, baby\", aby založil svůj vlastní band. Předtím s tímto bandem natočil šest dalších alb. Někteří členové z OPSO odešli zároveň s Havelkou a tvoří část nového orchestru, např. saxofonista Jordánek nebo trumpetista Krása.\n\nV bandu v posledních letech působí romská jazzová zpěvačka Věra Gondolánová, která s orchestrem zpívá skladby jako \"Summertime\", \"Takin' A Chance On Love\" apod. Mimo jiné Melody Makers zpestřují svá vystoupení ještě různými tanci od charlestonu po step a vokálními zpěvy několika muzikantů dohromady či přímo zpěvem celého orchestru.\n\nV současné době s bandem vystupují i Rozálie Havelková a Vojtěch Havelka - dcera a syn Ondřeje Havelky.\n\n\n\n\nOndřej Havelka uvádí Téměř kompletní almanach filmových písní (2007, EMI) - CD se záznamem z koncertu v Lucerně roku 2000 a téměř všechny dosud vyprodukované klipy Ondřeje Havelky a jeho Melody Makers i Sester Havelkových.\n\nPotkal jsem svůj sen (2012, EMI) - DVD s živým záznamem koncertu \"Potkal jsem svůj sen\" věnovaného 100. výročí narození velikána českého swingu Jiřího Traxlera + Filmový portrét Jiřího Traxlera \"Poslední mohykán\" v režii p. Ondřeje Havelky\n\n"}
{"id": "394269", "url": "https://cs.wikipedia.org/wiki?curid=394269", "title": "Campos", "text": "Campos\n\nCampos jsou travnaté plochy ve vnitrozemí Brazílie. Vznikají v sousedství deštných pralesů na trvale zamokřených nebo naopak dlouhodobě vyschlých půdách. Lze je charakterizovat jako tropické stepi nebo savany. Vlivem odlesňování se plocha campos neustále zvětšuje.\n"}
{"id": "394275", "url": "https://cs.wikipedia.org/wiki?curid=394275", "title": "Ligier JS2", "text": "Ligier JS2\n\nLigier JS2 byl jediný sportovní automobil, který vyráběla francouzská společnost Ligier. Vyráběl se v letech 1971 až 1975. Vyrobeno bylo asi 150 kusů.\n\nNázev JS pocházel z iniciálů jména Jo Schlesser, což byl přítel Guye Ligiera, který zahynul v roce 1968 za volantem monopostu Honda při Grand Prix Francie. K pohonu původně sloužil vidlicový šestiválec Ford, který se nacházel před zadní napravou. Brzy byl vystřídám motorem stejného typu od výrobců Citroën-Maserati.\n"}
{"id": "394279", "url": "https://cs.wikipedia.org/wiki?curid=394279", "title": "Panspermie", "text": "Panspermie\n\nPanspermie je hypotéza o vzniku života na Zemi předpokládající, že byl přinesen z vesmíru mikroorganismy, které v podobě spór putují kosmickým prostorem a v příznivých podmínkách se pokoušejí uchytit. Samotné slovo panspermie vychází z řeckého πάν (\"pan\", „vše“) a σπέρμα (\"sperma\", „semeno“). První úvahy na toto téma lze vysledovat kolem roku 450 př. n. l. u řeckého filosofa Anaxagorase. V pozměněné podobě se hypotéza opět objevila v 19. století (Jöns Jacob Berzelius, William Thomson, Hermann von Helmholtz) a na začátku 20. století ji do hloubky rozpracoval švédský chemik a fyzik Svante Arrhenius. Vlivnými propagátory pak byli Fred Hoyle a Chandra Wickramasinghe. Myšlenka, že mikroorganismy šíří tlak záření (radiopanspermie) a kterou uvedl Arrhenius, byla zkritizována, protože záření v kosmu mikroorganismy také zabíjí. K přenosu je tak nutné šíření v pevné látce (litopanspermie). Teorie pseudo-panspermie pak navrhuje, že jisté důležité molekuly (a nikoli přímo život), které byly potřeba k vývoji života, byly přineseny z vesmíru. Například kyanidové sloučeniny z meteoritů.\n"}
{"id": "394282", "url": "https://cs.wikipedia.org/wiki?curid=394282", "title": "Palmela", "text": "Palmela\n\nPalmela je město a správní celek v Portugalsku. Jeho rozloha činí 463 km² a žije zde přes 58 tisíc obyvatel. Celek se skládá z 5 farností a je umístěn v oblasti Setúbal, cca 25 km od Lisabonu. Je součástí lisabonské metropolitní oblasti.\n\nJméno města je odvozeno od Cornelia Palma, římského konzula, který město založil. Původní pevnost Palmela, do té doby v rukou muslimů, byla ve 12.století dobyta Portugalci. Nachází se na kopci v oblasti zvané Arrábida. Jedná se o venkovské město přímo v centru největšího portugalského městského území, problémem je zdejší trend přistěhovalců z velkých měst. Nebezpečnější hrozbu pro město a jeho okolí představují požáry.\nNejznámější pamatkou je již zmíněný hrad (Castelo de Palmela), jenž nabízí unikátní pohled na celou oblast poloostrova Setúbal, Lisabon a pobřeží Atlantského oceánu. V minulých stoletích se jednalo o strategické místo, dodnes je zde hlavní dopravní a železniční uzel.\nV Palmele se nacházejí mnohonárodnostní průmyslové podniky, jako je Volkswagen či Coca-Cola. Nemalý je i počet rodin ze zahraničí, kteří zde žijí. Místní rádio často vysílá i v ukrajinštině.\nZdejší tradiční produkt, víno, dosáhl mezinárodních ocenění v několika slavnostech například v Bordeaux stejně jako sýr z městečka Azeitão. Místním produktům se věnuje i několik festivalů, mezi nejznámější patří Festa das Vindimas (Slavnost vína) a Festival do Queijo, Pão e Vinho (Slavnosti sýru, chleba a vína).\nZ Palmely pocházel portugalský badatel Hermenegildo Capelo. Krátce zde pobývali i známí lidé, mezi nimi i Hans Christian Andersen.\n\nOblast z hlediska ekonomického proslavila produkce ovoce a vína. V 90. letech 20. století si výrobce automobilů Volkswagen zvolil Palmelu jako místo své průmyslové výroby, která se stala největším zaměstnavatelem ve městě. Tvoří 1% celkového HDP Portugalska. Společný podnik Volkswagenu a Fordu měl svůj jediný záměr – sestavit model, který se bude prodávat pod třemi značkami – jako Volkswagen Sharan, Seat Alhambra a Ford Galaxy. V době rozkvětu podnik zvaný Autoeuropa téměř dosáhl hranice své maximální produkce (172 000 strojů za rok). Poté ale Ford opustil společný podnik a výroba některých modelů byla ukončena. Produkce automobilů značně poklesla a Volkswagen v Palmele musel soupeřit o zisk nových modelů s dalšími závody Volkswagen, zatímco jej ohrožovalo uzavření kvůli zisku koncesí od pracovníků a státu. Nakonec byla Autoeuropa vybrána k výrobě nového Volkswagenu Eos, která trvá od konce roku 2005. Už v témže roce 2005 zde bylo vyrobeno 79 896 automobilů, zahrnující původní modely a Eos. V roce 2008 začala Autoeuropa vyrábět i nový model Volkswagen Scirocco. Do budoucna bude však potřeba zajistit nové modely, které zajistí práceschopnost výroby.\n"}
{"id": "394286", "url": "https://cs.wikipedia.org/wiki?curid=394286", "title": "Bazilika svatého Františka z Pauly", "text": "Bazilika svatého Františka z Pauly\n\nSan Francesco di Paola je kostel v italském městě Neapol. Leží na západním okraji neapolského hlavního náměstí Piazza del Plebiscito naproti Královského paláce. \n\nStavbu zahájil na počátku 19. století neapolský král Joachim Murat (Napoleonův švagr), který ji naplánoval jako hold císaři. Po porážce Napoleona a popravě Murata ve stavbě kostel pokračoval Ferdinand I.. Kostel byl dokončen v roce 1816 a byl zasvěcen sv. Františkovi z Paoly, který pobýval v klášteře na místě dnešního kostela v 16. století.\n\nKostel připomíná římský Pantheon - v interiéru kazetová kopule s otvorem uprostřed, vstup do kostela řešen sloupovým portikem. Kopule je vysoká 53 metrů.\n"}
{"id": "394288", "url": "https://cs.wikipedia.org/wiki?curid=394288", "title": "Polykarbonát", "text": "Polykarbonát\n\nPolykarbonát je skupina termoplastických polymerů obsahujících ve svých strukturách uhličinatové skupiny. Polykarbonáty používané ve strojírenství jsou silné, houževnaté materiály. Některé třídy jsou opticky transparentní (průhledné). Snadno se zpracovávají vstřikováním a tvarováním za tepla. Díky těmto vlastnostem mají polykarbonáty mnoho použití. Polykarbonáty nemají jednoznačný recyklační identifikační kód a jsou označeny jako „ostatní“ nebo 7.\n\nPolykarbonát se používá např. jako materiál pro výrobu domácího i laboratorního nádobí, elektronických přístrojů, displejů, osvětlení apod. Je také základním materiálem pro výrobu kompaktních disků a plastových lahví. Rovněž skla ochranných brýlí, zejména vojenských s balistickou odolností jsou převážně vyrobena z polykarbonátu. Polykarbonátové desky se též hojně využívají ve stavebnictví. Prodává se např. pod obchodními názvy Makrolon, Lexan nebo Calibre.\n\nNázev polykarbonátu je dán tím, že jde o polymer obsahující uhličitanové (karbonátové) skupiny (−O− (C = O) −O−). Rovnováha užitečných vlastností, včetně teplotní odolnosti, rázové houževnatosti a optických vlastností, řadí polykarbonáty mezi široce obchodovatelné plasty a zároveň mezi tzv. technické plasty.\n\nHlavní polykarbonátový materiál se vyrábí reakcí bisfenolu A (BPA) a fosgenu COCl. Celková reakce se dá napsat následovně:\n\nPrvní krok syntézy zahrnuje zpracování bisfenolu A hydroxidem sodným, který odstraní proton z hydroxylové skupiny bisfenolu A.\n\nDifenol (Na(OCH)CMe) reaguje s fosgenem za vzniku chlorformátu, který následně reaguje s dalším fenolem. Čistá reakce z difenolu je:\n\nTímto způsobem se ročně vyrábí přibližně jedna miliarda kilogramů (milion tun) polykarbonátu. Testovalo se mnoho dalších diolů místo bisfenolu A (např. 1,1-bis (4-hydroxyfenyl) cyklohexan a dihydroxybenzofenon ). Cyklohexan se používá jako komonomer pro potlačení tendence krystalizace produktu odvozeného od BPA. Tetrabromobisfenol A se používá ke zvýšení požární odolnosti. Jako náhrada za BPA byl vyvinut tetramethylcyklobutandiol.\n\nAlternativní cesta k polykarbonátům zahrnuje transesterifikaci z BPA a difenylkarbonátu :\n\nDifenylkarbonát byl částečně připraven z oxidu uhelnatého, přičemž tento způsob je zelenější než fosgenová metoda.\n\nByla zkoumána polymerace za otevření kruhu cyklických karbonátů. \n\nPolykarbonát je trvanlivý materiál. I když má vysokou odolnost proti nárazu, má nízkou odolnost proti poškrábání. Proto se na polykarbonátové brýlové čočky a polykarbonátové automobilové komponenty aplikuje tvrdý povlak. Vlastnosti polykarbonátu jsou srovnatelné s polymethylmethakrylátem, ale polykarbonát je pevnější a déle vydrží až do extrémní teploty. Polykarbonát je vysoce transparentní pro viditelné světlo a má lepší propustnost světla než mnoho druhů skla.\n\nPolykarbonát má teplotu skelného přechodu asi 147 °C, postupně se změkčuje nad tímto bodem a teče nad asi 155 °C. Nástroje musí být udržovány při vysokých teplotách, obvykle nad 80 °C, aby se vyrobily beznapěťové a beztlakové produkty. Druhy s nízkou molekulovou hmotností se lépe formují než s vyšší, ale jejich pevnost je tím nižší. Nejtvrdší druhy mají nejvyšší molekulovou hmotnost, ale je mnohem obtížnější je zpracovat.\n\nNa rozdíl od většiny termoplastů může polykarbonát projít velkými plastickými deformacemi bez toho, aby popraskal nebo se zlomil. Výsledkem je, že může být zpracován a vyroben při pokojové teplotě za použití plechových technik, jako je ohýbání na ohýbačce. I při ostrých úhlech s úzkým poloměrem nemusí nutně dojít k zahřátí. Díky tomu je cenný v prototypových aplikacích, kde jsou zapotřebí průhledné nebo elektricky nevodivé části, které nemohou být vyrobeny z kovového plechu. Polymethylmethakrylát, který má podobný vzhled jako polykarbonát, je křehký a nelze ho ohýbat při pokojové teplotě.\n\nHlavní metody přeměny pro polykarbonátové pryskyřice:\n\n\nPolykarbonát může zkřehnout, pokud je vystaven ionizujícímu záření nad 25 kGy (J/kg). \n\nPolykarbonát se hlavně používá v elektronických zařízeních, které využívají jeho celkové bezpečnostní vlastnosti. Vzhledem k tomu, že je dobrým elektrickým izolátorem a má vlastnosti odolné vůči teplu a ohni, používá se v různých výrobcích elektrických a telekomunikačních zařízeních. Může také sloužit jako dielektrikum v kondenzátorech s vysokou stabilitou. Komerční výroba polykarbonátových kondenzátorů se nicméně většinou zastavila poté, co na konci roku 2000 přestal výrobce Bayer AG vyrábět kondenzátorové polykarbonátové fólie. \n\nDruhým největším spotřebitelem polykarbonátů je stavební průmysl, např. kopulovitá světla, ploché nebo zakřivené zasklení a zvukové stěny, které všechny používají extrudovaný ploché pevné nebo vícevrstvé tabule nebo vlnité tabule.\n\nHlavním použitím polykarbonátu je výroba kompaktních disků, DVD disků a Blu-ray disků. Tyto disky jsou vyrobeny vstřikováním polykarbonátu do dutých forem, které mají na jedné straně kovové pěchovadlo obsahující negativní obraz dat disku, zatímco druhá strana formy je zrcadlovitý povrch.\n\nPolykarbonát, který je univerzálním materiálem s atraktivními zpracovatelskými a fyzikálními vlastnostmi, je lákavý pro nesčetné menší aplikace. Běžně se z něj vyrábí lahve na pití, sklenice a nádoby na potraviny, ale použití BPA při výrobě polykarbonátu vyvolalo vážné spory, což vedlo k vývoji a použití plastů bez BPA v různých přípravcích.\n\nPolykarbonát je běžně používán v ochraně očí, stejně jako v jiných aplikacích pro sledování a pro osvětlení, kde by se normálně používaly skla, kde se ale vyžaduje mnohem vyšší odolnost proti nárazům. Polykarbonátové čočky také chrání oko před UV zářením. Mnoho druhů čoček je vyrobeno z polykarbonátu, včetně čoček v automobilových světlometech, osvětlovacích čočkách, lupách/ brýlových čočkách, plaveckých brýlích a maskách na potápění a ochranných brýlích /brýlích pro 3R/ clon včetně průzorů ve sportovních helmách/ maskách a policejních zásahové výstroje (průzory helem, štíty atd.). Z polykarbonátu jsou obvykle vyrobena čelní skla malých motorových vozidlech, jako jsou motocykly, čtyřkolky, golfové vozíky a malá letadla a vrtulníky.\n\nTypické produkty výroby fólií a filmů zahrnují aplikace v reklamě (značky, displeje, ochrana plakátů). Ale také použití jako automobilové bezpečnostní zasklení (ECE R 43).\n\nNa rozdíl od skla má polykarbonát nízkou hmotnost, což vedlo k vývoji elektronických obrazovek pro mobilní a přenosná zařízení, ve kterých je sklo nahrazeno polykarbonátem. Mezi tyto displeje patří i novější elektronický papír a některé LCD obrazovky, ačkoli CRT obrazovky, plazmové obrazovky a další LCD technologie obecně ještě vyžadují sklo pro jeho vyšší teplotu tání a jeho schopnost leptání v jemnějších detailech.\n\nJak vlády více a více omezují používání skla v hospodách a klubech v důsledku zvýšeného výskytu útoků rozbitým sklem, polykarbonátové sklo je stále populárnější pro podávání alkoholu, protože je pevné, odolné a bez (pravého) skla. \n\nMezi další předměty patří trvanlivá a lehká zavazadla, pouzdra na MP3 / digitální audio přehrávače, okaríny, počítačové skříně, plnicí pera, ochranné policejní štíty, přístrojové panely, nádoby na svíčky a mixéry. Z polykarbanátu je vyrobeno mnoho částí hraček a kutilských zařízení, jako jsou klapky, gyroskopy a \"flybar\" zámky v rádiem řízených helikoptérách nebo průhledné díly stavebnice LEGO (na neprůhledné díly se používá ABS). \n\nStandardní polykarbonátová pryskyřice není vhodná pro dlouhodobé vystavení UV záření. K překonání tohoto problému se do primární pryskyřice přidávají UV stabilizátory. Tyto druhy se prodávají jako polykarbonát stabilizovaný UV zářením vstřikováním a vytlačováním. Další aplikace, jako např. polykarbonátové desky, mohou mít anti-UV vrstvu přidanou jako speciální povlak nebo koextruzi pro zvýšení odolnosti proti povětrnostním vlivům.\n\nPolykarbonát se také používá jako podklad pod tisk na štítky a další průmyslové účely pod tištěné výrobky. Polykarbonát slouží jako bariéra proti opotřebení, přírodním živlům a vyblednutí.\n\nPolykarbonát se používá v uměleckých dílech. Americký popový umělec Roy Lichtenstein použil ve své práci polykarbonátový termoplastický film zvaný Rowlux v jeho portfoliu \"10\" Krajin a \"Moonscape.\" \n\nMnoho druhů polykarbonátu se používá v lékařských aplikacích a vyhovuje normám ISO 10993-1 a USP Class VI (příležitostně označovaným jako PC-ISO). Třída VI je nejpřísnější ze šesti USP hodnocení. Tyto druhy lze sterilizovat parou při teplotě 120 °C, gama zářením nebo ethylenoxidem (EtO). Vědecký výzkum však naznačuje možné problémy s biokompatibilitou. Společnost Dow Chemical přísně omezuje všechny plasty s ohledem na lékařské aplikace. V nedávné době vyvinuli vědci z Výzkumného střediska IBM Almaden alifatické polykarbonáty se zlepšenou biokompatibilitou a degradovatelností pro nanomedicínské aplikace. \n\nPolykarbonát byl poprvé připraven v roce 1898 Alfredem Einhornem, židovským vědcem pracujícím na univerzitě v Mnichově. Po 30 letech laboratorního výzkumu však byla tato třída materiálů opuštěna bez komercializace. Výzkum pokračoval v roce 1953, kdy Hermann Schnell ze společnosti Bayer v německém Uerdingenu patentoval první lineární polykarbonát. Značka \"Merlon\" byla zaregistrována v roce 1955 a později se změnila na Makrolon v 80. letech 20. století.\n\nVe stejný rok 1953, a jeden týden po předložení patentu společností Bayer, předložil Daniel Fox ze společnosti General Electric ve Schenectady v New Yorku nezávislý patent na větvený polykarbonát. Obě společnosti podaly patenty v USA v roce 1955 a souhlasily s tím, že dřívější společnosti bude udělena licence na technologii. Jakmile byla priorita patentu vyřešena ve prospěch Bayeru, začal v roce 1958 komerční produkci pod obchodním názvem Merlon a v roce 1960 začala výroba pod názvem Lexan. Výroba Lexanu byla převzata společností SABIC v roce 2007. Pro polykarbonát LEXAN existuje mnoho použití. Jednou z nich je patentovaná výroba motocyklových přileb, které splňují celosvětové bezpečnostní normy a požadavky na tento typ bezpečnostního vybavení. Jejich systém je specifická úprava polykarbonátu, která ho činí odolným proti mlze a poškrábání. \n\nPo roce 1970 byl původní hnědavý polykarbonátový odstín vylepšen na \"čirý\".\n\nSporné je použití polykarbonátových nádob pro skladování potravin. Podstatou tohoto sporu je, že při hydrolýze (degradace vodou, buď louhouváním nebo při vysoké teplotě) se uvolňuje bisfenol A (BPA):\n\nVíce než 100 studií zkoumalo biologickou aktivitu bisfenolu A pocházejícího z polykarbonátu. Ukázalo se, že bisfenol A se při pokojové teplotě uvolňuje z polykarbonátových zvířecích klecí do vody a může být zodpovědný za zvětšení reprodukčních orgánů samic myší. Zvířecí klece používané ve výzkumu byly nicméně vyrobeny z průmyslového polykarbonátu, spíše než z polykarbonátu FDA vhodného pro potravinářské účely.\n\nZdá se, že analýza literatury o účincích louhování nízkých dávek bisfenolu A od autorů vom Saala a Hughese publikovaná v srpnu 2005 ukázala podmanivou závislost mezi zdrojem financování a vyvozeným závěrem. Studie financované průmyslem mají sklon nenacházet žádné významné účinky, zatímco studie financované vládou mají tendenci najít významné účinky. \n\nBělidlo chlornan sodný a další alkalické čističe vyvolávají uvolňování bisfenolu A z polykarbonátových nádob. Alkohol je jedním z doporučených organických rozpouštědel pro čištění tuků a olejů z polykarbonátu.\n\nStudie ukázaly, že při vysokých teplotách mezi 70 a 80 °C  a při vysoké vlhkosti polykarbonáty hydrolyzují na bisfenol A. Tato podmínka je podobná podmínce pozorované ve většině spaloven. Po asi 30 dnech se za těchto podmínek vytvořily povrchové krystaly. Měření ukázala, že přibližně 70 % hmotnosti povrchových krystalů tvořil bisfenol A (BPA). BPA je sloučenina, která je v současné době na soupisu potenciálních ekologicky nebezpečných chemikálií. Je na seznamu sledovaných látek zemí, jako jsou Spojené státy americké a Německo. \n\nVyluhování BPA z polykarbonátu může také nastat při normální teplotě a normálním pH (na skládkách). Množství louhování se zvyšuje s tím, jak materiál stárne. Studie zjistila, že na skládkách (za anaerobních podmínek) následně nedochází k rozkladu tohoto BPA. Bisfenol proto bude na skládkách zůstávat či si případně najde cestu do vodních útvarů a přispěje ke znečištění vod. \n\nZa přítomnosti ultrafialové záření oxidací tohoto polymeru vznikají sloučeniny jako ketony, fenoly, o-fenoxybenzoovou kyselina, benzylalkohol a další nenasycené sloučeniny. Ukázaly to kinetické a spektrální studie. Žlutá barva vytvořená po dlouhém vystavení slunci může také souviset s další oxidací fenolové koncové skupiny \n\nTento produkt může být dále oxidován za vzniku menších nenasycených sloučenin. To může probíhat dvěma různými cestami, vytvořené produkty závisí na tom, který mechanismus probíhá.\n\n\n\nFotooxidační reakce. \n\nStárnutí je další způsob degradace polykarbonátů. Polyuhličitanové molekuly (například aromatický kruh) absorbují UV záření. Tato absorbovaná energie způsobuje štěpení kovalentních vazeb, které iniciují proces stárnutí. Reakce může být rozšířena oxidací postranního řetězce, oxidací kruhu nebo přesmykem foto-hranolů. Vytvořené produkty zahrnují fenylsalicylát, dihydroxybenzofenonové skupiny a hydroxydifenyletherové skupiny. \n\nPolykarbonát fenylsalicylát 2,2-dihydroxybenzofenon\n\nOdpadní polykarbonát se rozkládá při vysokých teplotách za vzniku pevných, kapalných a plynných znečišťujících látek. Studie ukázala, že produkty obsahují hmotnostně asi 40–50 % kapaliny, 14–16 % plynů a 34–43 % zůstalo jako pevný zbytek. Kapalné produkty obsahovaly hlavně deriváty fenolu (asi 75 %) a také bisfenolu (asi 10 %). To je důležité při spalování optických datových disků.\n\nDeriváty fenolu jsou látky znečišťující životní prostředí, klasifikované jako těkavé organické látky. Studie ukazují, že pravděpodobně usnadňují tvorbu přízemního ozonu a zvyšují fotochemický smog. Ve vodních útvarech se mohou potenciálně hromadit v organismech. Jsou trvalé na skládkách, nesnadno se vypařují a zůstávají v atmosféře. \n\nV roce 2001 bylo zjištěno, že druh houby, \"Geotrichum candidum\", spotřebovává polykarbonát obsažený v kompaktních discích (CD). Má tak vyhlídky na bioremediaci.\n\n\n"}
{"id": "394299", "url": "https://cs.wikipedia.org/wiki?curid=394299", "title": "NSB řada Di 3", "text": "NSB řada Di 3\n\nDi 3 je řada motorových lokomotiv Norských státních drah (NSB) dodaná švédskou firmou NOHAB.\nTyto lokomotivy s typovým označením AA16 vyráběné v licenci GM byly dodávány do Norska v letech 1957 – 1969 v celkovém počtu 35 kusů, z toho 30 Di3a, 3 Di3b a 2 Di3c. Lokomotivy byly vyřazeny z pravidelného provozu 26. prosince 2000, některé stroje ještě byly nasazovány až do 7. ledna 2001. Některé stroje byly prodány do Kosova, do Itálie a pět kusů společnosti Ofotbanen AS.\n\nV roce 1952 rozhodla norská vláda, že 50% železniční sítě bude elektrifikováno a 80% přeprav bude uskutečněno v elektrické trakci. Pro zbylých 20% hledala alternativu k parní trakci. NSB si proto zapůjčily jednu lokomotivu NOHAB AA16 vyrobenou v licenci General Motors Electro-Motive Division v květnu 1954. Lokomotiva dostala označení Typ 64, číslo 2246 a byla zkoušena na Nordlandsbanen. Testy dopadly úspěšně a lokomotiva byla shledána vyhovující.\n\nNSB objednaly pět nových lokomotiv (603-607), které byly dodány v roce 1957. Dodatečně byl zakoupen i zkušební stroj a bylo mu přiděleno číslo 602. Ve stejném roce zakoupily NSB dalších 8 strojů (608-615), které byly nasazeny na Dovrebanen, Nordlandsbanen, Gjøvikbanen a Bergensbanen. V roce 1958 bylo dodáno dalších 6 strojů, které byly nasazeny v jižní části Dovrebanen pro provoz do Hamaru. Několik mostů na jihu Gudbrandsdalen muselo být v souvislosti s novými stroji zesíleno. Ve stejném roce zavedly NSB noční vlaky na Raumabanen, na které byla nasazována řada Di3 společně s parními lokomotivami až do roku 1965.\n\nTři lokomotivy NoHAB se k NSB dostaly oklikou: NoHAB postavila pro zkoušky ve Finsku lokomotivu s uspořádáním (A1A)’(A1A)’ a s maximální rychlostí 143 km/h. V naději na úspěch postavila zároveň ještě další dvě stejné lokomotivy. Jelikož se VR nakonec rozhodly jinak, přestavěla NoHAB všechny tři lokomotivy na normální rozchod a v roce 1960 prodala NSB. Zde byly označeny řadou Di 3b, inv. č. 641 – 643.\n\nDále byly dokončeny ještě dvě lokomotivy taktéž zamýšlené pro export do Finska. Tyto lokomotivy byly opatřeny normálněrozchodnými podvozky s uspořádáním Co’-Co’ a s maximální rychlostí 105 km/h a jako řada Di 3c, inv. č. 622 a 623 taktéž prodány NSB. Jednalo se o poslední dvě dokončené lokomotivy typu AA16. Byly označeny řadou Di 3b a nasazeny do provozu.\n\nNa počátku roku 1961 17 z 25 lokomotiv Di 3 bylo deponováno v Trondheimu, další dvě v Hamaru a šest v Bergenu. Zároveň byly v tomto období nasazeny Di 3 na Rørosbanen, kde musely být také zesíleny mosty. V únoru 1961 byla elektrifikována trať Oslo – Hønefoss a v únoru 1962 byla Nordlandsbanen prodloužena do Bodø a trať Hønefoss – Ål elektrifikována. Na Rørosbanen byla v roce 1964 dokončena rekonstrukce mostů a od května zde byly nasazeny Di3 do pravidelného provozu. Zároveň byla dokončena elektrifikace trati do Bergenu a pět strojů Di 3 bylo převedeno na jiné tratě. Poslední lokomotiva zůstala ve Finse pro odklízení sněhu a jako záloha. V roce 1965 byly dodány stroje 624 – 629, což znamenalo konec expresů v parní trakci na Rørosbanen.\n\nV roce 1967 dosáhla elektrifikace Dovrebanen stanice Otta a o rok později Dombås. Zároveň byla rekonstruována Valdresbanen, což umožnilo nasazení Di 3. V roce 1969 byly dodány poslední čtyři stroje 630 – 633 a byl ukončen parní provoz. V roce 1970 byla dokončena elektrifikace Dovrebanen a Di 3 byly soustředěny na Nordlandsbanen, Meråkerbanen, Rørosbanen, Raumabanen, Solørbanen a Valdresbanen, kde sloužily až do svého vyřazení.\n\nDi 3 byly až do roku 1981 jedinými dieselovými lokomotivami NSB pro traťovou službu. V uvedeném roce přišla výrazně výkonnější řada Di 4, zprvu nasazená na Nordlandsbanen. Spolu s ukončením osobní dopravy na Valdresbanen v roce 1989 znamenala tato skutečnost postupný přesun Di 3 do nákladní dopravy. V 90. letech se již NSB porozhlížely po náhradě 40 let starých lokomotiv. Předpokládala se náhrada dvěma řadami: 12 stroji Di 6 pro těžké nákladní vlaky a 20 lokomotiv řady Di 8 pro lehčí vlaky.\n\nNasazení Di 6 skončilo velkým fiaskem, zatímco Di 8 se vcelku osvědčily. Di 6 byly vráceny výrobci – Siemens, Německo. V osobní dopravě byly klasické soupravy nahrazeny motorovými jednotkami řad 92 a 93. Poslední vlak tažený stroji Di 3 jel na Rørosbanen 26. prosince 2000 se stroji Di 3 623 a 629. Poté byly ještě tyto stroje sporadicky nasazovány na Nordlandsbanen až do 7. ledna 2001 ve dvojicích s Di 4 na některých úsecích trati. Po tomto datu již nebylo jejich nasazení do provozu dovoleno.\n\nNSB započalo s vyřazováním Di 3 již v 90. letech, avšak na rozdíl od lokomotiv DSB nekončily tyto stroje ve Švédsku, ale většinou byly rozloženy. 4 lokomotivy byly prodáno do Itálie železniční stavební firmě a čtyři odeslány jako pomoc do Kosova. Pět bylo v roce 2001 prodáno společnosti Ofotbanen AS a slouží většinou k přepravě řeziva.\n\nDva stroje jsou zachovány v Norském železničním muzeu v provozuschopném stavu – 602 a 616 a jsou udržovány a provozovány společností GM-Gruppen, která pečuje o skandinávské stroje General Motors.\n\n"}
{"id": "394307", "url": "https://cs.wikipedia.org/wiki?curid=394307", "title": "Flickering Flame: The Solo Years Volume 1", "text": "Flickering Flame: The Solo Years Volume 1\n\nFlickering Flame: The Solo Years Volume 1 je výběrové album britského zpěváka a baskytaristy Rogera Waterse, který je známý jako člen skupiny Pink Floyd. Album bylo vydáno v dubnu 2002.\n\n\"Flickering Flame\" je první a dosud také jediným kompilačním albem Roger Waterse. Obsahuje skladby ze všech jeho sólových desek, dále písně z koncertního alba \"In the Flesh\" a soundtracků, které Waters nahrál v 80. a 90. letech. Kromě toto se zde nachází také coververze skladby „Knockin' on Heaven's Door“ od Boba Dylana z filmu \"The Dybbuk of The Holy Apple Field\" (1998), demo nové písně „Flickering Flame“ a demo skladby „Lost Boys Calling“, jejíž hotová verze byla v roce 1998 použita ve filmu \"Legenda o 1900\" a o rok později vyšla na soundtracku \"The Legend of 1900\".\n\nAlbum vyšlo nejdříve v Austrálii, poté v Japonsku a v Evropě; v USA nebylo prodáváno. 31. prosince 2002 bylo odstraněno z katalogu vydavatelství, neboť bylo od počátku zamýšleno jako sběratelská rarita. Celosvětová reedice alba byla vydána 30. května 2011, prodávat se má ale pouze 12 měsíců.\n\n"}
{"id": "394314", "url": "https://cs.wikipedia.org/wiki?curid=394314", "title": "Výstaviště", "text": "Výstaviště\n\nSlovem výstaviště obvykle označujeme zvláštní společenské zařízení primárně určené k pravidelnému pořádání veletrhů a výstav. V běžné praxi se obvykle jedná o soubor pozemků, výstavních budov, technických zařízení a jiných doplňkových organizačních prvků, které umožňují výstavní a veletržní provoz. Ten obvykle bývá umístěn do nějakého uzavřeného výstavního areálu. Vlastním větším či menším výstavištěm či výstavním areálem disponuje v České republice více velkých měst, mají je i některá menší města. Výstaviště obvykle plní kromě své primární výstavní a obchodní funkce také nezanedbatelnou funkci kulturní a společenskou, obvykle se jedná o jedno z místních kulturních a společenských center ve městě.\n\n"}
{"id": "394315", "url": "https://cs.wikipedia.org/wiki?curid=394315", "title": "František Rut Tichý", "text": "František Rut Tichý\n\nPhDr. František Rut Tichý (21. května 1886, Chyňava – 4. dubna 1968 tamtéž) byl český spisovatel, básník, autor literárních studií a monografií a překladatel. Civilním povoláním byl středoškolský profesor (Beroun, Bratislava, Praha).\n\n\n\n\n\n"}
{"id": "394317", "url": "https://cs.wikipedia.org/wiki?curid=394317", "title": "František Tichý (rozcestník)", "text": "František Tichý (rozcestník)\n\nFrantišek Tichý může být:\n\n\n"}
{"id": "394319", "url": "https://cs.wikipedia.org/wiki?curid=394319", "title": "Bedřich Kočí", "text": "Bedřich Kočí\n\nBedřich Kočí (7. března 1869 Mladá Boleslav – 17. ledna 1955 Praha) byl nakladatel a knihkupec v Plzni a Praze, autor teosofických spisů a vlastních pamětí a rovněž léčitel. Vydával české klasiky a světovou literaturu v levných dobře prodejných edicích pro široké čtenářstvo, takto v sešitové podobě vyšla např. dvoudílná obecná encyklopedie \"B. Kočího Malý slovník naučný\", vydával také časopis \"Národní obzor\".\n\n"}
{"id": "394320", "url": "https://cs.wikipedia.org/wiki?curid=394320", "title": "To Kill the Child/Leaving Beirut", "text": "To Kill the Child/Leaving Beirut\n\n„To Kill the Child“/„Leaving Beirut“ je dvanáctý singl britského hudebníka Rogera Waterse, známého svým působením ve skupiny Pink Floyd. Singl vyšel v září 2004 (viz 2004 v hudbě).\n\nSingl, či spíše EP, vyšel pouze v digitální podobě, bylo možné si jej za poplatek stáhnout z internetu. Pouze v Japonsku vyšel i fyzicky na klasickém kompaktním disku.\n\nSingl obsahuje dvě písně. První z nich je „To Kill the Child“, která pojednává o vlivu současné konzumní společnosti na dítě. Druhá je přes 12 minut dlouhá skladba „Leaving Beirut“, což je příběh z Watersova mládí. Tehdy byl na výletě v Libanonu, po kterém se pohyboval pomocí stopování. „Leaving Beirut“ je také Watersovou reakcí na válku v Iráku a ostře v ní kritizuje politiku USA a Spojeného království.\n\n\n\n"}
{"id": "394331", "url": "https://cs.wikipedia.org/wiki?curid=394331", "title": "Infrastructure for Spatial Information in the European Community", "text": "Infrastructure for Spatial Information in the European Community\n\nINSPIRE (INfrastructure for SPatial InfoRmation in Europe) je iniciativou Evropské komise, která si klade za cíl vytvořit evropský legislativní rámec potřebný k vybudování evropské infrastruktury prostorových informací. \n\nInfrastruktura prostorových informací v ES (INSPIRE). Směrnice Evropského parlamentu a Rady 2007/2/ES ze dne 14. března 2007 o zřízení Infrastruktury pro prostorové informace v Evropském společenství. \n\nSměrnice ukládá členským státům povinnosti v oblasti prostorových dat a služeb na nich založených. V obecné rovině určuje pravidla pro tvorbu metadat (viz dále), síťové služby, sdílení dat a koordinaci. Síťovými službami se rozumí služby, které mají umožnit vyhledávání, prohlížení, stahování a transformaci dat anebo spuštění dalších služeb.\n\nOblast dat, pro kterou toto vše platí se bude postupně rozšiřovat. Prováděcí pravidla pro témata uvedená v příloze I se musí přijmout nejpozději do 15. května 2009, příloha II a III nejpozději do 15. května 2012.\n\nK základnímu dokumentu jsou postupně doplňovány prováděcí směrnice, první z nich je Nařízení Komise ES č. 1205/2008 týkající se metadat, tedy toho, jak mají být prostorová data spadající pod INSPIRE popsána. Metadata podle příloh I a II musí být připravena do 2 let od přijetí prováděcích pravidel.\n\nZástupci ČR v INSPIRE Committee jsou Ing. Jiří Hradec, ředitel CENIA, české informační agentury životního prostředí a RNDr. Eva Kubátová z Ministerstva vnitra. Do procesu připomínkování a koordinace chce vstoupit také asociace CAGI jako registrovaná SDIC (Spatial Data Interest Community).\n\n"}
{"id": "394339", "url": "https://cs.wikipedia.org/wiki?curid=394339", "title": "Komu zvoní hrana", "text": "Komu zvoní hrana\n\nKomu zvoní hrana ( ) je román z občanské války ve Španělsku napsaný Ernestem Hemingwayem a vydaný poprvé v roce 1940.\n\nNázev knihy byl inspirován verši anglického renesančního básníka Johna Donneho, které napsal roku 1624: „Žádný člověk není ostrov sám pro sebe; každý je kus nějakého kontinentu, část nějaké pevniny; jestliže moře spláchne hroudu, je Evropa menší, jako by to byl nějaký mys, jako by to byl statek tvých přátel nebo tvůj : smrtí každého člověka je mne méně, neboť jsem část lidstva. A proto se nikdy nedávej ptát, komu zvoní hrana. Zvoní tobě.“\n\nDěj se odehrává za občanské války ve Španělsku. Hlavní postavou je mladý americký profesor španělštiny \"Robert Jordan\", dobrovolník republikánské armády, který je vyslán za frontu, aby se ujal velení partyzánské skupiny s úkolem zabránit přesunu nepřátelských sil. Z pohledu R.J. jsou popisovány charaktery a osudy jednotlivých španělských partyzánů. Na tomto půdorysu Hemingway vyobrazuje zvířecké činy, kterých se obě znepřátelené strany za španělské války dopouštěly.\nMezi další postavy patří španělská dívka \"Marie\", dcera republikánského starosty, původní velitel partyzánské skupiny \"Pablo\", prostý, ale moudrý starý lovec \"Anselmo\", \"El Sordo\", velitel další skupiny partyzánů, která je prozrazena a do jednoho pobita.\nSvůj úkol, zničit v pravý okamžik strategický most, skupina přes několik padlých splní. Sám Robert Jordan je však již v samém závěru knihy smrtelně raněn a ponechán na vlastní žádost na místě, aby byl ještě užitečný tím, že zdrží pronásledující vojáky. Velitel pronásledující jednotky je v mezičase vykreslen jako čestný a rozumný voják, Jordanův vrstevník, který by klidně mohl být na jeho místě, ale narodil se \"na druhé straně\". Kniha končí, když má umírající Robert Jordan velitele roajalistů na mušce.\n\nCelý děj se odehrává během 3 dnů.\n\n\n"}
{"id": "394343", "url": "https://cs.wikipedia.org/wiki?curid=394343", "title": "Thierry Gueorgiou", "text": "Thierry Gueorgiou\n\nThierry Gueorgiou (* 30. března 1979 Saint-Étienne, Francie) je bývalý francouzský reprezentant v orientačním běhu, jenž v současnosti žije ve švédské Uppsale. Je čtrnáctinásobný mistr světa v orientačním běhu v letech 2003 až 2017. V současnosti běhá za francouzský klub \"NOSE\" a finský klub \"Kalevan Rasti\", za který startuje ve Skandinávii.\n\n"}
{"id": "394347", "url": "https://cs.wikipedia.org/wiki?curid=394347", "title": "Nebe nezná vyvolených", "text": "Nebe nezná vyvolených\n\nNebe nezná vyvolených (německy \"Der Himmel kennt keine Günstlinge\") je román německého spisovatele Ericha Marii Remarqua. Líčí drama lásky a utrpení dvou lidí na pozadí automobilových závodů. Román byl inspirován životem italského automobilového závodníka Alfonsa Portara (1928-1957) ze stáje Ferrari, který se zabil při Velké ceně Argentiny roku 1957. Válečná traumata jsou Remarquovými osobními vzpomínkami.\n\nRomán vycházel na pokračování roku 1959 v hamburském magazínu \"Kristall\" pod jménem \"Vypůjčený život\" (německy \"Geborgtes Leben\"). Poprvé byl vydán v knižní podobě roku 1961 a hned se stal bestellerem.\n\nHlavní postava jménem Clerfayt je válečný veterán a automobilový závodník, jedoucí navštívit svého nemocného kolegu Hollmanna do švýcarského plicního sanatoria. Tam potká mladou belgickou dívku Lillian, trpící tuberkulózou. Její nemoc se již nachází v posledním stádiu a Lillian by si místo čekání na smrt chtěla užít posledních pár měsíců svobodného života. Přes varování lékaře i vrchní sestry kvapně opouští sanatorium i svého přítele Borise. Spolu s Clerfaytem, který ji původně měl jen místo taxi odvézt do Paříže, objíždí evropské štace automobilových závodů a cestou poznává místa a věci, které nikdy dřív nezažila. Také Clerfayt v ní poznává dobrou partnerku a poví jí, že by se s ní chtěl usadit. To však Lillian odmítne. Během jednoho závodu Clerfayt havaruje a utrpí smrtelná zranění, na jejichž následky pak zemře v nemocnici. Lillian se po té vrací zpět k Borisovi a do švýcarského sanatoria, kde o šest týdnů později umírá.\nRoku 1977 byl natočen film založený na ději románu jménem \"Bobby Deerfield\" s Al Pacinem v hlavní roli.\n\n"}
{"id": "394348", "url": "https://cs.wikipedia.org/wiki?curid=394348", "title": "V dolinách", "text": "V dolinách\n\nV dolinách nebo V slovenských dolinách je píseň, kterou nazpíval Karol Duchoň v roce 1976. Autorsky se na písni podíleli hudební skladatel Peter Hanzely a textař Ľuboš Zeman.\n\nV současnosti je nejznámější coververzí písně \"V dolinách\" coververze od skupiny Desmod, která ji v roce 2006 nazpívala na svůj album \"Uhol pohľadu\". Další coververze například nazpíval Martin Jakubec Ján Hruška a nebo Peter Bažík (\"Hit storočia\").\n\nV roce 2006 zpěvák Ivan Tásler na předávání ocenění televize Markíza - \"TOM 2006\" zazpíval pozměněný text písně \"V dolinách\" (který napsal Vlado Krausz). Udělal to bez souhlasu autora textu písně Ľuboše Zemana. Autor textu písně V dolinách Ľuboš Zeman mu na to nedal povolení již před pár lety než ji neoprávněně zazpíval na \"TOM\"ovi \"2006\". Ľuboš Zeman nesouhlasil s přetvořením textu, který úplně změnil myšlenku jeho původního textu hitu \"V slovenských dolinách\" a podal žalobu.\n\n\n\nslovensky:\n"}
{"id": "394364", "url": "https://cs.wikipedia.org/wiki?curid=394364", "title": "Aleš Besta", "text": "Aleš Besta\n\nAleš Besta (* 10. dubna 1983 v Ostravě) je český fotbalový útočník.\n\nV sezoně 2008/09 získal se Slavií mistrovský titul. V létě 2009 po pouhém půl roce ve Slavii, klub oznámil, že s ním dále nepočítá a může si hledat angažmá. Sáhl po něm polský Górnik Zabrze, kam ho Slavia poslala na roční hostování s opcí.\n\nOd července 2012 působí v českém druholigovém klubu MFK OKD Karviná, kam přišel z klubu FC Tescoma Zlín.\n\nAleš Besta působil v mládežnických reprezentačních výběrech České republiky v kategoriích od 15 let.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nGóly Aleše Besty v české reprezentaci do 21 let \n"}
{"id": "394367", "url": "https://cs.wikipedia.org/wiki?curid=394367", "title": "Austro-Daimler vz. 17", "text": "Austro-Daimler vz. 17\n\nDělostřelecký tahač Austro-Daimler vz.17 \"Goliáš\" byl rakousko-uherský dělostřelecký tahač používaný v první světové válce. Byl vyráběn firmou Austro-Daimler, která byla od roku 1913 spojena s firmou Škoda Plzeň. Po skončení války firma Škoda navázala na výrobu kolových tahačů a vyráběla modernější typy tahačů Škoda U a Škoda Z.\n\nTahače Austro-Daimler vz. 17 získala po válce díky nástupnictví po Rakousku-Uhersku i Československá armáda, která je používala pro tažení těžkých houfnic ráže 150 mm a 30,5cm moždířů vz. 16. \n\n"}
{"id": "394371", "url": "https://cs.wikipedia.org/wiki?curid=394371", "title": "Dudu", "text": "Dudu\n\nDudu byl akkadským králem, vládl celých 21 let. Jeho nástup k moci ukončil období nepokojů a relativního bezvládí (v průběhu 21. století př. n. l.), které nastalo po smrti krále Šar-kali-šarrího.\nPo smrti Dudua se králem Akkadské říše stal jeho syn Šú-Turul.\n\n\n"}
{"id": "394374", "url": "https://cs.wikipedia.org/wiki?curid=394374", "title": "Hello (I Love You)", "text": "Hello (I Love You)\n\nHello (I Love You) je třináctý singl britského baskytaristy a zpěváka Rogera Waterse, který je známý jako spoluzakladatel skupiny Pink Floyd. Singl vyšel na jaře 2007 (viz 2007 v hudbě).\n\nPíseň \"Hello (I Love You)\" složil Waters společně se skladatelem Howardem Shorem pro rodinný sci-fi film \"Mimzy\". V textu skladby se vyskytují narážky na alba Pink Floyd \"The Dark Side of the Moon\" a \"The Wall\" a Watersovo sólové album \"Radio K.A.O.S.\". Roger Waters v písni působí jako zpěvák a baskytarista.\n\nSingl vyšel fyzicky pouze na dvanáctipalcové EP desce. Bylo také možné si jej za poplatek stáhnout z internetu.\n\n\n"}
{"id": "394380", "url": "https://cs.wikipedia.org/wiki?curid=394380", "title": "Pramen u Svaté", "text": "Pramen u Svaté\n\nPramen u Svaté je součástí křepického areálu Svatá, na kterém se každoročně pořádá Cyrilometodějská pouť.\n\nK poutnímu místu vede křížová cesta.\n\nPodle pověsti vznikl pramen při putování Cyrila a Metoděje krajem. Když unavený Cyril po kázání omdlel, udeřil Metoděj holí o zem a vytryskla voda.\n\n\n"}
{"id": "394386", "url": "https://cs.wikipedia.org/wiki?curid=394386", "title": "Spojené království Velké Británie a Irska", "text": "Spojené království Velké Británie a Irska\n\nSpojené království Velké Británie a Irska byla konstituční monarchie, rozkládající se na ostrovech Velká Británie a Irsko. Existovala v letech 1801 až 1922, kdy se osamostatnil Irský svobodný stát. Zákonem z roku 1927 byl pak dosavadní název změněn na Spojené království Velké Británie a Severního Irska.\n\nZákonem o unii z roku 1800 došlo ke spojení Království Velké Británie s Irským královstvím, jež bylo postupně ovládnuto mezi roky 1541 a 1691 uzavřením dohody z Limericku.\n\nPři Velikonočním povstání v roce 1916 byla jednostranně vyhlášena a následně v roce 1919 irským parlamentem (\"Dáil Éireann\") ustanovena Irská republika, její neuznání Královstvím Velké Británie vedlo k Irské válce za nezávislost.\n\nPo střetu mezi Irskou republikánskou armádou a silami Království Velké Británie ve válce o nezávislost došlo 6. prosince 1922 na základě Anglo-Irské dohody k rozdělení Irska na Severní Irsko a Irský stát.\n\nŠest z devíti hrabství Ulsterské provincie vytvořilo novou zemi Severní Irsko a zůstalo součástí původního království. Zbylá část se transformovala v Irský stát. Dne 12. dubna 1927 byl pak zákonem změněn dosavadní název království a nadále se používá pojmenování \"Spojené království Velké Británie a Severního Irska\".\n\n\n"}
{"id": "394389", "url": "https://cs.wikipedia.org/wiki?curid=394389", "title": "Kupec", "text": "Kupec\n\nKupec může být:\n\n\n"}
{"id": "394397", "url": "https://cs.wikipedia.org/wiki?curid=394397", "title": "Guanacaste", "text": "Guanacaste\n\nGuanacaste je pojmenování několika různých lokalit ve střední Americe, především v Kostarice. \n\n\n\n"}
{"id": "394399", "url": "https://cs.wikipedia.org/wiki?curid=394399", "title": "Škoda U", "text": "Škoda U\n\nŠkoda U byl československý 4x2 dělostřelecký tahač, který vyráběla firma Škoda Plzeň od roku 1920. Navazovala tak na výrobu rakousko-uherských tahačů zn. Austro-Daimler, zejména tahače Austro-Daimler vz. 17. \nČeskoslovenská armáda obdržela 46 kusů tahače, které byly užívány k přepravě těžkého moždíře vz. 18 ráže 21 cm. \nTahač Škoda U byl vybaven navijákem s lanem délky 60 m, umístěným na zádi. Naviják měl samostatný pohon se 4 rychlostmi vpřed a 1 vzad. \n\nVozidlo bylo také zkoušeno pro civilní použití v podobě autovlaku (souprava tahače a jednoho nebo více přívěsů). Autovlaky byly po první světové válce uvažovány jako možná náhrada lokálních železničních drah. Při zkouškách tahač utáhl soupravu o celkové hmotnosti 35 t.\n\nÚdaje převzaty z , není-li uvedeno jinak.\n\n \n"}
{"id": "394419", "url": "https://cs.wikipedia.org/wiki?curid=394419", "title": "Skalka (tvrz, okres Ústí nad Orlicí)", "text": "Skalka (tvrz, okres Ústí nad Orlicí)\n\nSkalka je zaniklá tvrz, která stávala ve východní části vsi České Libchavy, na ostrohu obtékaném Libchavským potokem. Areál tvrze je dvoudílný, skládá se z předhradí a tvrziště, mezi nimi je příkop. Dnes už není možné poznat, kde bývaly budovy, jen příkop je stále patrný.\nPrvním prokazatelně doloženým majitelem Českých Libchav byl Petr Hrb ze Žamberku v letech 1360-1371. Tvrz je poprvé zmíněna roku 1543, kdy již byla příslušenstvím žampašského panství, které tehdy patřilo Zdenku Žampachovi z Potštejna. Naposledy se jako příslušenství tohoto panství připomíná v roce 1574, potom veškeré zprávy o ní mizí. Zda její zánik souvisí s událostmi třicetileté války nelze jednoznačně doložit.\n\n"}
{"id": "394425", "url": "https://cs.wikipedia.org/wiki?curid=394425", "title": "Qaasuitsup", "text": "Qaasuitsup\n\nQaasuitsup (, \"Severní Grónsko\", zastarale \"Kagssuitssup\" nebo \"Qâssuitssup\") je bývalý kraj v Grónsku. Byl založen 1. ledna 2009 po reformě správních jednotek a zanikl 1. ledna 2018 po rozdělení na dva samostatné kraje: Qeqertalik (hlavní město Aasiaat) a Avannaata (hlavní město Ilulissat).\n\nZahrnuje území bývalých obcí Kangaatsiaq, Aasiaat, Qasigiannguit, Qeqertarsuaq, Ilulissat, Uummannaq, Upernavik a Qaanaaq. S rozlohou 660 000 km byl nejen největším grónským krajem, ale i největší správní jednotkou na světě (jeho území bylo větší než území Francie).\n\nSprávním střediskem kraje byl Ilulissat. V roce 2017 tu žilo 17 256 obyvatel. V kraji se nacházelo celkově 40 trvale obydlených osad, takže to byl kraj s největším počtem osad v Grónsku.\n\nVe volbách do samosprávných orgánů nových krajů, konaných v roce 2008, zvítězila v obci s 37% strana Siumut, z jejíchž řad pochází starosta obce Jess Svane.\n\n\n"}
{"id": "394426", "url": "https://cs.wikipedia.org/wiki?curid=394426", "title": "Češi v Chorvatsku", "text": "Češi v Chorvatsku\n\nČeši představují v Chorvatsku jednu z mnohých národnostních menšin. 10 510 osob, které se hlásí k české národnosti, je soustředěno především v oblasti centrální Slavonie. \n\nDo této oblasti se Češi, jimž se dodnes říká Pémci, začali stěhovat v dobách existence Rakouského císařství, víceméně v závěru 18. století, ačkoli první přicházeli už za vlády Marie Terezie, která se snažila osídlit pusté oblasti v Slavonii, odkud starousedlíci prchali před Turky. \n\nSlavonie je historická oblast na severu Chorvatska, při hranicích s Maďarskem, do roku 1881 byla součástí tzv. Vojenské hranice, jakéhosi sanitárního kordónu proti Turkům. Správa Vojenské hranice podléhala přímo Vídni a měla zvláštní status s různými daňovými i jinými úlevami výměnou za povinnost oblast bránit. Do Slavonie přicházeli hlavně vojáci, a to s celými rodinami, v dobách klidných hospodařili na získané půdě, v dobách zlých válčili. Později se přistěhovávali i řemeslníci, různí odborníci, zemědělci, či vysloužilí vojáci. \n\nV literatuře jsou Češi poprvé jako místní obyvatelé zmiňováni někdy v druhé polovině 20. let 19. století. Od roku 1850 pak existují první písemné záznamy o migračních vlnách Čechů do této oblasti. Dobové statistiky uvádějí počet obyvatel, kteří přišli z území Čech, Moravy a dnešního Slovenska, a to 25 607. \n\nBerlínský kongres přinesl konec turecké hrozby a Vojenská hranice byla v roce 1881 zrušena. Území Slavonie bylo včleněno do Království Chorvatska a Slavonie a cíařská vláda se i nadále snažila přilákat další osadníky z vyspělejších krajů monarchie. Měla zájem především o Němce a o Čechy. Kromě půdy, kterou bylo lze koupit za levný peníz, dostali tříleté daňové prázdniny, bezplatné železniční jízdenky i další výhody. Potřební byli především zemědělci, lesníci a řemeslníci.\n\nHospodaření na nové půdě však bylo pro řadu kolonistů velmi těžké, půda byla zpustlá anebo ještě neobdělaná, často močálovitá. Vyskytovala se malárie. Nově příchozí navíc museli čelit nevraživosti chorvatských starousedlíků, z nichž byla většina negramotná, žila v družinách (zvolený stařešina přiděloval jednotlivcům práci a úkoly), praktikovala úhorový systém, neznala železné nářadí. Mnozí osadníci se po neúspěchu, neúrodě a finančních problémech rozhodli pro návrat zpět do Čech. \n\nVznikala ale i zcela nová osídlení \"na zelené louce\". Tamní šlechta nové přisídlence podporovala, neboť ti pomáhali zúrodňovat půdu, zkulturňovat krajinu, modernějším hospodařením zvyšovat výnosy.\"(Některé vytipované přímo zvala a měla občas zvláštní požadavky, např. každý z nových kolonistů musel ovládat hru na nějaký hudební nástroj).\" Menší české osídlení se vytvořilo severovýchodně až severně od Záhřebu v prostoru mezi Bjelovarem až Našicemi, a to v podobě jednotlivých a od sebe velmi vzdálených rozesetých osad (např. Končenice).\n\nNejvětší emigrační vlna přišla koncem 19. století a v době před první světovou válkou. Vycházely inzeráty v novinách, agenti obcházeli rodiny, vystěhovalci z dřívějších dob, psali do staré vlasti nadšené dopisy. Slavonie byla vychvalována jako země zaslíbená. I po první světové válce pokračovaly odchody do Slavonie, která se ocitla v nově vzniklém Království Jugoslávie. Odcházeli mladí, převážně řemeslníci a kvalifikovaní dělníci, což nově vzniklá Československá republika neviděla ráda, ale vzhledem k obrovské nezaměstnanosti nebyla s to nabídnout srovnatelně příznivé podmínky. \n\nČeští kolonisté přicházeli z Tábora (do Hrubečného Pole), Písku (okolí Pakrace), Mělníka (Daruvar a okolí), celého Polabí až po Hradec Králové, dále z Olomouce a od Domažlic (do Kaptola a okolí Požegy) a Boskovic (jihozápadně od Daruvaru). \n\nPrvní podrobnější dokumentaci situaci Čechů v Chorvatsku poskytl Jan Auerhan, pozdější předseda Československého ústavu zahraničního ve svém článku \"Čechové v Chorvatsku\", uveřejněném v článku Pokroková revue v roce 1907. Zdůraznil především potřebu vybudování českých škol a knihoven, které by přispěly k rozvoji a udržení českého jazyka na území dnešního Chorvatska. V jeho práci pokračoval poté v období vzniku ČSR a Jugoslávie R. Turčin.\n\nPodle jugoslávského sčítání lidu v roce 1921 se na území celé tehdejší Jugoslávie (včetně Chorvatska) k české národnosti přihlásilo celkem 46 777 lidí, z toho 32 270 na území Chorvatska a Slavonie.\n\nV roce 1930 žilo v Chorvatsku na čtyřicet tisíc Čechů; jejich počet začal však postupem času díky asimilaci klesat. V roce 1948 to bylo 28 991, o dvacet let později již jen třináct a půl tisíce Čechů (z toho osm a půl tisíce v Daruvaru). Po druhé světové válce vznikl jako hlavní organizací slavonských Čechů \"Československý svaz pro Socialistickou republiku Chorvatsko.\" \n\nI v současné době jsou Češi v Chorvatsku organizovaní, mají svůj vlastenecký svaz a pořádají různé akce. Úzce spolupracují i s chorvatskou komunitou Slováků. Češi a Slováci mají i svého jednoho společného zástupce v chorvatském Saboru.\n\nJsou zde uvedeny opčiny a města, v nichž bylo alespoň 1 % obyvatel české národnosti.\n\nČeši v Chorvatsku mluví speciálním nářečím, které se nazývá daruvarská čeština. Vychází z českých nářečí a bylo ovlivněno chorvatštinou.\n\n\n"}
{"id": "394429", "url": "https://cs.wikipedia.org/wiki?curid=394429", "title": "Mezinárodní klasifikace zdravotnických zákroků", "text": "Mezinárodní klasifikace zdravotnických zákroků\n\nMezinárodní klasifikace zdravotnických zákroků (\"International Classification of Health Interventions\", ICHI) je systém klasifikace kódů procedur vyvíjený Světovou zdravotnickou organizací. V současnosti je k dispozici jen jako betaverze.\n\nSystém má nahradit současný systém Mezinárodní klasifikace procedur v medicíně (\"International Classification of Procedures in Medicine\", \"ICPM\"), který byl vyvinut v 70. letech 20. století, ale nikdy nebyl na mezinárodní úrovni přijat tak dobře jako ICD-9. Výsledkem bylo, že si většina států vyvinula vlastní nekompatibilní standardy pro kódování procedur a výkonů.\n\nICHI je z podstatné části odvozen od \"Australské klasifikace zdravotnických zákroků\" (\"Australian Classification of Health Interventions\", \"ACHI\"), části australského standardu ICD-10-AM, který byl zase významně odvozen od ICD-10 a amerického rozšíření ICD-9-CM.\n\n\n"}
{"id": "394436", "url": "https://cs.wikipedia.org/wiki?curid=394436", "title": "Vilagarcía de Arousa", "text": "Vilagarcía de Arousa\n\nVilagarcía de Arousa ( a oficiálně) či Villagarcía de Arosa (kastilsky) je přístavní město v Galicii na severozápadě Španělska. Leží v zálivu při ústí řeky Ulla do Atlantiku. Je centrem comarky Salnés, spadající do provincie Pontevedra.\n\nS 37 000 obyvateli je osmým největším městem Galicie; město však nemá významnější pamětihodnosti, převažuje nová zástavba. Vilagarcía je tak především střediskem služeb pro hustě osídlené okolí (Vilanova de Arousa, Caldas de Reis). Je zde stanice hlavní trati Vigo – Santiago de Compostela – A Coruña.\n\n"}
{"id": "394443", "url": "https://cs.wikipedia.org/wiki?curid=394443", "title": "Kódy procedur", "text": "Kódy procedur\n\nKódy procedur jsou čísla nebo alfanumerické kódy používané pro identifikaci výkonů (zákroků, intervencí) prováděných lékaři a dalšími zdravotnickými pracovníky.\n\n\n\n\n\n"}
{"id": "394445", "url": "https://cs.wikipedia.org/wiki?curid=394445", "title": "Kódy diagnóz", "text": "Kódy diagnóz\n\nKódy diagnóz (též diagnostické kódy) se používají v medicíně k identifikaci a seskupování nemocí, poruch, symptomů a klinických příznaků, a k vyhodnocování nemocnosti a úmrtnosti.\n\nKódy mohou být poměrně často revidovány, vzhledem k nově získávaným poznatkům. DSM mění některé své kódy podle kódů ICD. Například v roce 2005 se v DSM změnily kódy pro poruchy spánkového cyklu ze skupiny 307 na skupinu 327. Nové kódy odrážejí přesun těchto poruch ze sekce duševních poruch do sekce neurologické.\n\n\n\n"}
{"id": "394448", "url": "https://cs.wikipedia.org/wiki?curid=394448", "title": "Guanacaste (UNESCO)", "text": "Guanacaste (UNESCO)\n\nÁrea de Conservación de Guanacaste (do češtiny volně přeloženo \"„Chráněná oblast Guanacaste“\") je souhrnné pojmenování pro několik chráněných území na severovýchodě Kostariky ležících v provinciích Guanacaste a Alajuela. Jedná se o sekupení několika různých území, ve kterých panují různé přírodní podmínky. Jako celek je Guanacaste jednou z nejméně lidskou činností dotčených oblastí v Kostarice, i proto je zapsaná do seznamu světového dědictví UNESCO. Ochrana se vztahuje jak na pevninu, tak i okolní moře. Jsou zde zastoupeny ekosystémy pobřežních bažin s mangrovovými porosty, savany, suchý tropický les, tropický deštný les i tropická vegetace rostoucí v horských podmínkách. Celková rozloha území chráněného UNESCEM je 147 000 ha, z toho je 104 000 ha pevniny a 43 000 ha vodních ploch.\n\nKostarické národní parky zahrnuté do Área de Conservación de Guanacaste:\n\n"}
{"id": "394469", "url": "https://cs.wikipedia.org/wiki?curid=394469", "title": "Oborová zdravotní pojišťovna zaměstnanců bank, pojišťoven a stavebnictví", "text": "Oborová zdravotní pojišťovna zaměstnanců bank, pojišťoven a stavebnictví\n\nOborová zdravotní pojišťovna zaměstnanců bank, pojišťoven a stavebnictví (zkratka OZP) je česká zdravotní pojišťovna, její kód je 207. OZP je druhou největší zaměstnaneckou pojišťovnou v České republice. OZP je členem Svazu zdravotních pojišťoven ČR.\n\n"}
{"id": "394471", "url": "https://cs.wikipedia.org/wiki?curid=394471", "title": "OZP", "text": "OZP\n\nZkratka OZP znamená:\n\n"}
{"id": "394483", "url": "https://cs.wikipedia.org/wiki?curid=394483", "title": "DRG", "text": "DRG\n\nZkratka DRG má více významů:\n\n"}
{"id": "394488", "url": "https://cs.wikipedia.org/wiki?curid=394488", "title": "Jaroslav Tejral", "text": "Jaroslav Tejral\n\nJaroslav Tejral (* 28. srpna 1933 Valtice) český archeolog, specialista na období doby římské a doby stěhování národů.\n\n\nV současnosti nejvýznamnější odborník na období prvních staletí po zlomu letopočtu u nás patří i v evropském měřítku mezi badatelskou špičku; jak šíře jeho záběru, tak vědecký význam daleko přesahuje hranice našeho státu. Zásadním způsobem posunul dopředu stav bádání o tomto období, především o horizontu markomanských válek (a vztahu Říma s germánskými kmeny), přechodném stupni mezi koncem doby římské a nástupem doby stěhování národů a o době stěhování národů vůbec. Ve svých publikacích se věnuje především chronologickým a kulturním vztahům středního Podunají od počátků doby římské až do konce doby stěhování národů.\n\nUskutečnil několik menších výzkumů germánských sídlišť na jižní Moravě (Ladná, Lanžhot, Prosiměřice); nejvýznamnější je ovšem dlouhodobý široce koncipovaný výzkum římské výšinné fortifikace v Mušově-Burgstallu a jejího širšího okolí.\n\nByl a je řešitelem řady několika i mezinárodních vědeckých projektů, patří k zakládajícím členům pravidelných mezinárodních vědeckých konferencí a současně je i editorem sborníků – výstupů z těchto konferencí.\nPodílel se na řadě výstav doma i v zahraničí (\"Germanen, Hunnen und Awaren\", Norimberk 1987;, \"Die Langobarden\", Hamburk 1988; \"I Longobardi\", Udine 1989; \"Rome en face les barbares\", Abbay de Daoulas 1991; \"L´or des Princes barbares\", Paříž 2000–2001; \"Římané a Germáni – nepřátelé, rivalové, sousedé\", Brno 2003; \"Attila und die Hunnen\", Speyer 2007; \"Rom und die Barbaren\", Venezia-Bonn 2007–2008, \"Die Langobarden\", Bonn 2008))\n\n\na velké množství menších i rozsáhlejších studií v odborných periodikách a sbornících.\n"}
{"id": "394493", "url": "https://cs.wikipedia.org/wiki?curid=394493", "title": "Viktor Frešo", "text": "Viktor Frešo\n\nMgA. Viktor Frešo (* 22. června 1974 Bratislava, Československo) je slovenský konceptuální fotograf, výtvarník a umělec. Do povědomí veřejnosti se dostal mimo jiné jako spolupracovník Davida Černého, se kterým se podílel na jeho díle Entropa.\n\nVystudoval bratislavskou Vysokou školu výtvarných umění a Akademii výtvarných umění v Praze, kterou ukončil roku 2005. Jeho práce a celkový přístup k současnému umění spočívá v tom, že Frešo vytváří tzv. koncepty a projekty, ve kterých je kritický a agresivně vyjadřuje pohrdání současnou výtvarnou scénou s podtónem lehkosti a humoru. Ve své tvorbě používá důraz na své ego a sebeironii.\n\nDalším typickým aspektem jeho tvorby je přesah do mediálního světa. Zúčastňuje se různých talk show a nechává sám sebe fotografovat mediálně známými lidmi.\n\nZaložil několik uměleckých skupin, jako například EGOART či Fifty-fifty group. Spolupracuje například s Ondřejem Brodym.\n\n\n"}
{"id": "394498", "url": "https://cs.wikipedia.org/wiki?curid=394498", "title": "Consuela Morávková", "text": "Consuela Morávková\n\nConsuela Morávková (* 21. května 1944 Chrudim) je bývalá česká herečka a současná americká instruktorka jógy, bývalá partnerka herce Alfréda Strejčka. Její nejstarší sestra Aglaia Morávková byla také herečka, která emigrovala do Švédska.\n\nPůvodně vyučená soustružnice. Její otec vlastnil zlatnictví v Chrudimi, bylo mu zabaveno a on byl uvězněn (1958). Z toho důvodu nemohla jít studovat na jedenáctiletku. Již během učení hrála ochotnicky divadlo, vystudovala lidovou konzervatoř a stala se sboristkou v nuselském Divadle Na Fidlovačce. Později vystupovala v Divadle Paravan, v Jihočeském divadle a nakonec v pražském Divadle E. F. Buriana. Jako recitátorka často vystupovala v Československém rozhlase a v různých poeticky zaměřených divadlech malých forem (např. pražské Divadlo Viola a další).\n\nJejí partnerem byl Alfréd Strejček. Její emigrací skončil i tento vztah.\n\nV roce 1979 emigrovala do USA, kde působí jako instruktorka jógy v New Yorku.\n\n\n"}
{"id": "394517", "url": "https://cs.wikipedia.org/wiki?curid=394517", "title": "Entheogen", "text": "Entheogen\n\nEntheogen (možno přeložit jako „to, co ukazuje boha uvnitř“ či „probuzení vnitřního boha“) je psychoaktivní, obvykle přírodní, látka používaná při náboženských nebo rituálních obřadech. Entheogeny jsou zpravidla halucinogeny, obvykle psychedelické. Tento pojem se používá především v kontextu antropologie, resp. etnobotaniky a zdůrazňuje především způsob a záměr používání dané látky, spíše než její specifické vlastnosti. \n\nOd pravěku dodnes někteří lidé věří, že správným požitím psychoaktivních látek mohou dosáhnout stavů, ve kterých je možné komunikovat s vyššími silami, věštit, léčit, nalézat určitou spirituální pravdu atd. Je důležité, aby droga byla použita za tímto účelem – při jiném použití tu samou látku nelze označit za entheogen. Entheogeny byly používány všemi kulturami, které měly k těmto látkám snadný přístup, většina těchto praktik byla ale potlačena s příchodem monoteistických náboženství. Některé tradice u amazonských a afrických kmenů se ale zachovaly dodnes. V širším smyslu se tento pojem používá pro jakékoliv psychotropní látky užívané za cílem sebepoznání či duchovního růstu, což je v moderním světě častější nežli tradiční rituální užívání.\n\n"}
{"id": "394519", "url": "https://cs.wikipedia.org/wiki?curid=394519", "title": "Quake Live", "text": "Quake Live\n\nQuake Live (zkráceně QL, původně vyvíjená pod názvem Quake Zero) je FPS hra vyvíjená společností id Software. QL je založený na hře \"Quake 3\", avšak na rozdíl od svého předchůdce se hraje výhradně přes webový prohlížeč. Hru je možné zakoupit přes platformu Steam za cenu 10 eur. Hra byla modifikována tak, aby k jejímu hraní již nebylo potřeba tolik zkušeností a cviku. Stala se tak poměrně průměrnou střílečkou. Přístupné veřejnosti však není provozování herních serverů. Ty provozuje pouze id Software.\n\nHra běží na nové verzi Id Tech 3 enginu.\nBylo zde provedeno pár vylepšení, co se týče grafiky:\n\nHra je vesměs stejná jako klasická Quake III Arena. Způsob hry je velmi jednoduchý. Spočívá v neustálém pohybu a střílení do protivníků ve snaze získat bod, neboli frag. Existují zde i speciální ocenění za tyto události:\n\nSeznam podporovaných herních módů:\n\n"}
{"id": "394520", "url": "https://cs.wikipedia.org/wiki?curid=394520", "title": "Karl Blossfeldt", "text": "Karl Blossfeldt\n\nKarl Blossfeldt (6. června, 1865 Schielo – 9. prosince, 1932 Berlín) byl německý fotograf, sochař, učitel a umělec, který pracoval v Berlíně. Je známý svými fotografiemi květin, systematicky fotografoval především různá semena, šešule a listy. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Albert Renger-Patzsch, Walter Peterhans, Helmar Lerski a August Sander. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\".\n\nKarl Blossfeldt se narodil 6. června 1865 ve městě Schielo, v regionu Unterharz v Německu. Vyučil se modelářem, později se stal malířem a sochařem.\n\nRoku 1898 se oženil s Marií Plankovou. Manželství skončilo rozvodem roku 1910. Roku 1912 se oženil s operní zpěvačkou Helenou Wegenerovou. \n\nRoku 1928 vydal v Berlíně knihu nazvanou \"Pratvary umění\", ve které bylo více než sto makrofotografií květů, listů a jiných částí rostlin. Chtěl ukázat, že umění má vždy předobraz v přírodě, z níž vyšlo nejen umění, ale i sám člověk. Věcnost, s jakou Blossfeldt ukazuje zvětšené části rostlin, přesně zapadá do požadavku účelnosti nového umění.\n\nZemřel 9. prosince 1932 v Berlíně.\n\nJulius Freund byl milovníkem a sběratelem umění Karla Blossfeldta, kterého podporoval při studiích zaměřených na fotografování přírodních objektů. Jeho dcera Gisèle Freundová měla možnost seznámit se s jeho tvorbou, a když ke svým 15. narozeninám dostala od otce svůj první fotoaparát, velmi brzy se pro fotografování nadchla.\n\nRostliny jsou zobrazeny ve 12-45 násobném zvětšení. Negativ byl pořízen v měřítku 1:1, ze kterého byl posléze pořízen výřez. \n\nPoužíval deskové kamery, které si pravděpodobně i sám vyráběl.\n\nNegativ měl formát od 6x9, 9x12, 13x18, zřídka také 9x18.\n\n\n\n"}
{"id": "394521", "url": "https://cs.wikipedia.org/wiki?curid=394521", "title": "Žabníkotvaré", "text": "Žabníkotvaré\n\nŽabníkotvaré (\"Alismatales\") je řád jednoděložných rostlin. Řád představuje jednu z bazálních vývojových větví jednoděložných rostlin. Pochází pravděpodobně z období rané křídy, nejstarší dochované fosílie jsou datovány do svrchní křídy. Zahrnuje recentně celkem 14 čeledí a asi 4600 druhů a je celosvětově rozšířen. Řada druhů je zastoupena i v české květeně. Největší čeledí jsou árónovité. Mezi zástupci řádu je mnoho vlhkomilných a vodních rostlin, také suchozemské rostliny, geofyty, epifyty i dřeviny (čeleď árónovité). Představuje jedinou skupinu krytosemenných rostlin, mezi nimiž nalezneme ponořeně rostoucí mořské rostliny.\n\nS výjimkou bazální čeledi árónovité lze žabníkotvaré charakterizovat jako řád vlhkomilných, bahenních až vodních rostlin. Je to také jediná skupina krytosemenných rostlin, v níž lze nalézt ponořeně rostoucí mořské rostliny. Konkrétně se jedná o zástupce čeledí vochovité (\"Zosteraceae\"), posidoniovité (\"Posidoniaceae\") a \"Cymodoceaceae\", které jsou někdy označovány souhrnným názvem mořské trávy. Dále jsou zde zástupci rostoucí charakteristicky v brakických vodách, zejména z čeledí táhlicovité (\"Ruppiaceae\"), rdestovité (\"Potamogetonaceae\") a voďankovité (\"Hydrocharitaceae\").\nÁrónovité se co do životních forem řádu žabníkotvaré vymykají, neboť zahrnují mimo vlhkomilných a vodních druhů i četné suchozemské rostliny, včetně geofytů obývajících suché oblasti, a rovněž epifyty, liány a dřeviny. Lze však mezi nimi najít i volně plovoucí sladkovodní rostliny (babelka a celá podčeleď okřehkové).\n\nŘád je kosmopolitně rozšířen, a to od tropických oblastí až za polární kruh. V české květeně jsou zastoupeny čeledi\nárónovité (\"Araceae\"), rdestovité (\"Potamogetonaceae\"), žabníkovité (\"Alismataceae\"), bařičkovité (\"Juncaginaceae\"), blatnicovité (\"Scheuchzeriaceae\"), kohátkovité, (\"Tofieldiaceae\"), šmelovité (\"Butomaceae\") a voďankovité (\"Hydrocharitaceae\").\n\nŘád představuje jednu z bazálních vývojových větví jednoděložných rostlin a v současném pojetí (systém APG IV) je monofyletický. Zahrnuje celkem 14 čeledí, 166 rodů a asi 4600 druhů. Zdaleka největší čeledí řádu jsou árónovité (128 rodů a více než 3300 druhů). Následují žabníkovité (120 druhů v 17 rodech), rdestovité (100 druhů v 7 rodech) a voďankovité (80 druhů v 17 rodech). Řád obsahuje také 3 monotypické čeledi, a sice šmelovité, blatnicovité a \"Maundiaceae\".\n\nBazální větví řádu jsou \"Araceae\", které zároveň představují největší skupinu řádu co do počtu rodů a druhů. Od zbytku řádu se tato čeleď odlišuje mj. přítomností endospermu v semenech.\nNásleduje větev \"Tofieldiaceae\", která byla v klasické taxonomii, založené na morfologii, řazena do čeledi \"Melanthiaceae\". Následující klad tří čeledí (\"Hydrocharitaceae\", \"Butomaceae\", \"Alismataceae\") se vymyká zbytku řádu tím, že jejich zástupci mají okvětí rozlišené na kalich a korunu a větší počet tyčinek a/nebo pestíků než tři. Zbývající klad řádu zahrnuje celkem 9 čeledí, které mají společné znaky zejména v morfologii pylu.\n\nV klasických taxonomických systémech založených na morfologii byl řád \"Alismatales\" řazen do podtřídy \"Alismatidae\" (Tachtadžjanův a Cronquistův systém), resp. v Dahlgrenově systému do nadřádu \"Alismatanae\". Tyto vyšší jednotky nad úrovní řádu jsou v hrubých rysech souznačné s dnešním vymezením daného řádu, zatímco čeledi řádu \"Alismatales\", tak jak je dnes chápán, byly v daných systémech rozčleněny do většího počtu úžeji vymezených řádů (v Tachtadžjanově systému je jich celkem 10). Výjimkou jsou čeledi \"Acoraceae\" a \"Araceae\", které nebyly v těchto systémech považovány za skupinu příbuznou s \"Alismatidae\" a byly řazeny do jiných tříd (\"Arecidae\" v případě Cronquistova, \"Aridae\" v případě Tachtadžjanova systému), resp. nadřádů. Druhy čeledi \"Tofieldiaceae\" byl v minulosti řazeny do čeledi \"Melanthiaceae\".\nV průběhu aktualizací systému APG se pojetí řádu měnilo jen málo. V systému APG III byla do \"Alismataceae\" vřazena původně samostatná čeleď \"Limnocharitaceae\", v systému APG IV byla z čeledi \"Juncaginaceae\" vyjmuta monotypická čeleď \"Maundiaceae\".\n\nKorunová skupina řádu \"Alismatales\" je datována do období před asi 110 až 130 milióny let, tedy do období spodní křídy.\nNezpochybnitelné fosílie, náležející mezi předky čeledi \"Araceae\", pocházejí z období svrchní křídy. Většinou se jedná o pozůstatky listů, kdežto reprodukční orgány dochované z tohoto období jsou vzácné. Jedním z nich je aroidní plodenství, popsané v roce 2005 z Kanady jako \"Albertarum pueri\". Z období paleogénu jsou již fosilní záznamy četnější a zahrnují listy, pylová zrna, plody i semena.\nZ období pozdní křídy až raného miocénu jsou známy fosílie rodu \"Limnobiophyllum\". Byla to oddenkatá plovoucí vodní rostlina, stojící stavbou na pomezí mezi podčeleděmi \"Aroideae\" a \"Lemnoideae\". Druh \"Limnobiophyllum expansum\" byl popsán z Mostecké pánve blízko Bíliny. Z jezerních uloženin svrchně křídového stáří v Kanadě byla popsána plovoucí vodní árónovitá rostlina \"Cobbania corrugata\". Později byla nalezena také v Amurské oblasti v Rusku.\nZ období konce křídy a začátku paleogénu jsou známi i další zástupci árónovitých, z nichž někteří jsou přiřazováni k žijícím rodům. Jmenovitě se jedná o \"Orontium wolfei\", \"Orontium mackii\" a \"Symplocarpus hoffmaniae\" ze Severní Ameriky a \"Lysichiton austriacus\" z Rakouska.\nZ uloženin svrchně křídového stáří v kanadské Albertě je známa žabníkovitá rostlina \"Cardstonia tolmanii\", považovaná za příbuznou s rodem \"Limnocharis\".\n\n"}
{"id": "394524", "url": "https://cs.wikipedia.org/wiki?curid=394524", "title": "Jiří Bilbo Reidinger", "text": "Jiří Bilbo Reidinger\n\nJiří Bilbo Reidinger (* 6. května 1961 Loučovice) je český herec, spisovatel, klaun a divadelní pedagog.\n\nV letech 1976–80 vystudoval SPŠ strojní v Českých Budějovicích, poté vystudoval Lidovou konzervatoř Jaroslava Ježka v Praze, obor pantomima, a kurzy na KLAMU u Ctibora Turby.\n\nV roce 1980 roce založil skupinu Grglo, s níž vystupoval, dokud nebyl v roce 1983 angažován Československými cirkusy na turné Cirkusu Praga do Střední Asie a Sibiře. Od té doby je na „volné noze“ a spolupracuje s Ctiborem Turbou (Alfred spol. – \"Deklaunizace\", \"Archa bláznů\", \"Giro di vita\", \"Talíře\", \"Strach má velké oči\" – premiéra v Paris 1992), dále s Karlem Makonjem, J. A. Pitínským, H. Burešovou, A.Krobem. Hraje v Národním divadle, Na zábradlí, v Dlouhé. Dále působí jako režisér, choreograf a roku 1992 učí na AMU akrobacii a klaunské vidění, v poslední době též commedii dell´arte na Pražské konzervatoři.\n\nSám má skupinu \"Bilbo compagnie\", se kterou vystupuje po celé Evropě a vystupuje také v nemocnicích společně se spolkem Loutky v nemocnici. \n\nJeho manželkou je herečka a šansoniérka Sylvie Krobová a bratrem herec Divadla Járy Cimrmana Petr Reidinger.\n\n\n30. května 2009 v zámku Korozluky proběhla premiéra Divadla nad Labem z Mostu, opery dell´arte – \"Tržiště plné kejklířů\", libreto, režie + role harlekýna, hudbu složil a řídil Tomáš Alferi; 20. listopadu 2009 premiéra autorské klaunerie \"Klauní rodinka\" v kladenském divadle Lampión – scénář, režie. Nová autorská komedie \"Vokův pes Vilém\" – režie, scénář, Vok (premiéra únor 2011).Nová premiéra autorské commedie dell´arte v Divadle rozmanitostí v Mostě - \"Commedia dell´Ponte\" - 8.10.2011! Scénář, režie...Nová komedie \"Capo comico\" pro Divadlo pražské konzervatoře - premiéra 25.11.2011!Scénář, režie...Nová premiéra \"Klaun Pingu\" 28.9.2014 KD Mlejn Stodůlky, 28.11.2015 premiéra na Kaštanu v Praze 6 autorská divadelní férie \"Sommelier\" , rodinná komedie \"Maringotka\" - premiéra 12.11.2017 KD Mlejn Praha...\n\n"}
{"id": "394529", "url": "https://cs.wikipedia.org/wiki?curid=394529", "title": "SA Tennis Open", "text": "SA Tennis Open\n\nSA Tennis Open je mužský profesionální tenisový turnaj hraný na dvorcích s tvrdým povrchem. V letech 2009 až 2011 patřil do kategorie ATP World Tour 250 na okruhu ATP Tour. Turnaj byl založen v roce 1976 a hrál se do roku 1995 pod názvem \"South African Open\". Obnoven byl v roce 2009 jako \"SA Tennis Open\".\n\nVyřazen z nejvyššího profesionálního okruhu mužů byl minimálně pro sezónu 2012.\n"}
{"id": "394531", "url": "https://cs.wikipedia.org/wiki?curid=394531", "title": "Music Box (televizní stanice)", "text": "Music Box (televizní stanice)\n\nMusic Box je slovenská interaktivní hudební televize.\n\nHudební televize Music Box je zcela interaktivní televizní stanice. Jedná se o stanici, jejíž program určují přímo diváci svým hlasováním prostřednictvím mobilního telefonu. Počet získaných hlasů je vždy po skončení každého videoklipu zobrazen na televizní obrazovce, divák tak může sledovat, které klipy mají nejvíce hlasů.\n\nTelevize udílí ceny Music Box Awards.\n\nTelevizi je možné naladit pomocí kabelové televize nebo satelitu na území České a Slovenské republiky. Je také možnost sledovat vysílání po internetu.\n\n"}
{"id": "394532", "url": "https://cs.wikipedia.org/wiki?curid=394532", "title": "Australian Open 2009 – smíšená čtyřhra", "text": "Australian Open 2009 – smíšená čtyřhra\n\nVítězem se stal indický pár Sania Mirzaová a Mahesh Bhupathi, který startoval na divokou kartu.\n\nV závorce je kolo, ve kterém hráči vypadli.\n\n1.  Cara Blacková / Leander Paes \"(2. kolo)\"\n2.  Jen C’ / Mark Knowles \"(2. kolo)\"\n3.  Lisa Raymondová / Marcin Matkowski \"(1. kolo)\" \n4.  Liezel Huberová / Jamie Murray \"(2. kolo)\"\n5.  Aljona Bondarenková / André Sá \"(1. kolo)\" \n6.  Květa Peschkeová / Pavel Vízner \"(1. kolo)\" \n7.  Anabel Medinaová Garriguesová / Tommy Robredo \"(semifinále)\"\n8.  Kateryna Bondarenková / Jordan Kerr \"(1. kolo)\"\n\n"}
{"id": "394543", "url": "https://cs.wikipedia.org/wiki?curid=394543", "title": "Hanus", "text": "Hanus\n\nPříjmení Hanus nosí více různých osobností:\n\n\n"}
{"id": "394556", "url": "https://cs.wikipedia.org/wiki?curid=394556", "title": "Seznam členských států OSN", "text": "Seznam členských států OSN\n\nSeznam členských států OSN obsahuje všechny státy, které jsou členy Organizace spojených národů. \n\nOrganizace spojených národů byla založena 26. června 1945 na základě Charty Spojených národů. Mezi 50 zakládajícími členy OSN bylo i tehdejší Československo. Zakládající členové jsou v tabulce zvýrazněni modrým pozadím.\n\nOd roku 2011 má OSN celkem 193 členských států. Posledním členem se dne 14. července 2011 stal Jižní Súdán. \n\nKupříkladu Kosovo nebo Tchaj-wan jsou jen částečně uznanými státy a OSN jejich plnou samostatnost neuznává. Vatikán má při Organizaci spojených národů status stálého pozorovatele.\n"}
{"id": "394562", "url": "https://cs.wikipedia.org/wiki?curid=394562", "title": "Bylany (Malé Březno)", "text": "Bylany (Malé Březno)\n\nBylany () jsou zaniklá obec v okrese Most v Ústeckém kraji, která se nacházela zhruba 5 km jihozápadně od centra dnešního města Mostu v nadmořské výšce 231 metrů nedaleko cesty z Mostu do Žatce. Její katastrální výměra činila 1035 hektarů. Vesnice byla zbořena v roce 1978 kvůli výstavbě objektů státního podniku Pozemní stavby. Dnes její katastrální území patří k obci Malé Březno.\n\nPrvní písemné zprávy o Bylanech pocházejí z let 1203, 1207 a 1209. Jedná se sice o listinná falza, ovšem věrohodná po obsahové stránce. Ves je zde zmiňována jako majetek cisterciáckého kláštera v Oseku. Klášter je jako majitel obce zmiňován i v roce 1311. Bylany se staly součástí klášterního statku Škrle. V roce 1620 koupil Bylany Bohuslav z Michalovic, ale tomu byl majetek za účast na stavovském povstání konfiskován. Bylany se staly opět majetkem oseckého kláštera a zůstaly jím až do roku 1848, kdy se staly samostatnou obcí v okrese Most.\n\nPodle berní ruly žilo v Bylanech třináct sedláků a sedm chalupníků, kteří se zabývali především pěstováním pšenice a žita a chovem dobytka. U obce byly i menší výměry vinic, které v následujících letech vystřídaly chmelnice.\n\nBylany byly známé svými prameny hořké vody. V obci byla postavena laboratoř na výrobu hořké soli. V roce 1820 si prameny pronajal obchodník A. Ulbrich, který v obci vystavěl lázeňský dům a léčivou vodu začal stáčet do lahví. (Bylanská hořká voda) se vyvážela do zahraničí až do začátku druhé světové války. Podnikatel Ulbrich se zasloužil o výstavbu školní budovy v roce 1856, zřízení hřbitova roku 1867 a renovaci kostela.\n\nHořká voda se v devatenáctém století používala také v malých lázních, které ve vesnici stály již roku 1826. V roce 1921 se k čerpání vody využívaly pouze dvě z původních sedmi studní a roku 1928 již jen jedna. Nová, tři metry hluboká, studna byla vyhloubena až v roce 1938. Láhve se v Bylanech plnily až do roku 1946 a lázně byly uzavřeny 24. listopadu 1960 s odůvodněním, že mají malou kapacitu. Zatímco v roce 1850 se plnilo 150 tisíc kameninových džbánů, roku 1945 to bylo jen pět set lahví s objemem 0,7 litru a o rok později jen 150 lahví.\n\nV roce 1961 se k obci Bylany připojila osada Vršany. V roce 1968 bylo k Bylanům připojeno katastrální území zbořené obce Slatinice. Samotné Bylany byly zlikvidovány při výstavbě areálu Pozemních staveb v roce 1978. Přitom byla zničena i nedaleká přírodní rezervace \"Slanisko,\" která byla vyhlášena teprve v roce 1975.\n\nPůvodní státní podnik Pozemní stavby po privatizaci nahradila společnost Domes Bylany, která vlastní většinu staveb na území původní obce z nichž je velká část dále pronajímána. Dále zde sídlí zámečnická a gumárenská výroba firmy VVV Most.\n\nBylanská minerální voda vzniká v kvartérních sedimentech a v miocénním souvrství hnědouhelných slojí oxidací pyritu na nepropustném podloží tvořeném jíly. Důležitou podmínkou je také malý objem srážek v oblasti. Podle rozboru z roku 1958 voda patřila ke slabě mineralizovaným, síranovým sodno-hořečnato-vápenatým vodám.\n\nV roce 1974 ve vesnici žilo 68 obyvatel.\n\n\n\n"}
{"id": "394564", "url": "https://cs.wikipedia.org/wiki?curid=394564", "title": "ČSAD Střední Čechy", "text": "ČSAD Střední Čechy\n\nČSAD Střední Čechy, a. s. je dopravní společnost působící v autobusové dopravě, se sídlem v Brandýse nad Labem-Staré Boleslavi, která je dominantním regionálním autobusovým dopravcem v oblasti severovýchodně od Prahy, tradiční silnou pozici má i v dálkové dopravě z Prahy do oblasti Krkonoš. Ve veřejné dopravě se objevila v roce 2007, kdy převzala dopravní výkony společnosti ČSAD Střední Čechy spol. s r. o., která s ní zfúzovala. Jediným společníkem původní s. r. o. byl Ing. Miloslav Studenovský (zpočátku přímo, později prostřednictvím ČSAD Mělník a. s., jejímž byl a je jediným akcionářem), v únoru 2015 byl uváděn jako majitel nynější ČSAD Střední Čechy, a. s. Jako ředitel byl v únoru 2015 zmíněn RNDr. Štěpán Ševčík.\n\nFirma ČSAD Střední Čechy spol. s r. o. vznikla 28. června 1999 přejmenováním společnosti BREST spol. s r. o. Sídlo měla v Brandýse nad Labem-Staré Boleslavi v ulici U přístavu a další provozovnu měla v Praze na Klíčově. V oblasti na severovýchod od Prahy převzala dopravní výkony, které v předchozích letech zajišťoval JUDr. Jan Hofmann Č. S. A. D. Klíčov, privatizátor někdejšího závodu Klíčov státního podniku ČSAD. Jediným společníkem byl již od dubna 1997 Ing. Miloslav Studenovský. Jednateli ČSAD Střední Čechy spol. s r. o. byli až do jejího zániku Miloslav Studenovský a Jan Čermák.\n\nOd března 2000 společnost byla vlastněna podnikem ČSAD Mělník, a. s. (jejímž jediným akcionářem byl a je Ing. Miloslav Studenovský), v březnu 2001 bylo základní jmění navýšeno ze 100 tisíc Kč na 28 milionů Kč. V rámci tohoto holdingu byla autobusová doprava dosavadní společnosti ČSAD-AB s. r. o. převedena na ČSAD Střední Čechy spol. s r. o. Na ČSAD-AB s. r. o. byla pak v prosinci 2003 uvalena exekuce a od listopadu 2005 je v konkursu.\n\nNa jaře 2005 byla proti ČSAD Střední Čechy spol. s r. o. vedena exekuce. V červnu 2007 tuto s. r. o. koupila ČSAD SČSB, a. s. (dnešní ČSAD Střední Čechy a. s.) a z obchodního rejstříku byla původní s. r. o. vymazána 30. srpna 2007, protože zanikla fúzí se svým vlastníkem. Od 1. října 2007 byly jízdní řády provozovaných autobusových linek linek převedeny na a. s.\n\nSpolečnost ČSAD SČSB a. s. vznikla 30. října 2006, dne 29. srpna 2007 po fúzi s výše zmíněnou s. r. o. změnila název na ČSAD Střední Čechy a. s. Představenstvo tvoří Miloslav Studenovský, Jan Čermák a Štěpán Ševčík.\n\nV prosinci 2007 valná hromada na návrh představenstva jednomyslně schválila, že 60 ks nových akcií po 50 000 Kč v rámci navýšení základního kapitálu mělo být upsáno Ing. Miloslavu Studenovskému na základě splnění podmínky, že se ostatní akcionáři vzdali přednostního práva k úpisu nových akcií. V únoru 2015 byl na webu Ing. Miloslav Studenovský zmiňován jako majitel firmy.\n\nV roce 2009 dopravce provozoval\n\nOblasti obsluhované ČSAD Střední Čechy a. s. nebyly nikdy zahrnuty do systému Středočeské integrované dopravy. Podle harmonogramu schváleného krajem v roce 2005 měla být integrace Mělnicka do SID zahájena roku 2008 a dokončena v roce 2013, avšak nikdy k ní nedošlo. Začlenění Mělnicka a Neratovicka do PID bylo ROPIDem a hejtmanem Středočeského kraje prezentováno jako pilotní projekt společného dopravního systému Prahy a Středočeského kraje, třebaže šlo o prosté standardní začlenění do PID bez vztahu k SID.\n\n\nPodle výroční zprávy organizace ROPID za rok 2011 se společnost podílela 5,14 % na dopravních výkonech v rámci autobusové dopravy PID.\n\nK 7. dubnu 2015 byla do PID začleněna doprava v oblasti Neratovicka a Mělnicka. Byly zrušeny linky 125732 Praha - Mělník a 155731 Praha - Mělník - Štětí a pozastaven provoz na linkách 250027 Mělník – Praha a 250035 Mělník – Liběchov – Štětí a tyto linky byly nahrazeny linkami PID č. 349 a 369. Linka 250026 Kostelec nad Labem – Křenek byla nahrazena linkou PID 476. Dosavadní dvě linky MHD Mělník (255001 a 255002) byly nahrazeny linkami PID č. 474 a 475.\n\nK 1. lednu 2016 byly linky MHD Kralupy nad Vltavou č. 1 a 2 (257 101 MHD Kralupy nad Vltavou linka 1: Zeměchy - Tesco, 257 102 MHD Kralupy nad Vltavou linka 2: Žel.st. - Nelahozeves - Žel.st.) nahrazeny linkami PID č. 457 a 458.\n\nK 2. červnu 2016 byly zrušeny neintegrované linky 250 028 Mělník - Lužec nad Vltavou - Kralupy nad Vltavou, 250 029 Mělník - Jeviněves - Kralupy nad Vltavou a 250 030 Mělník - Spomyšl - Kralupy nad Vltavou a nahrazeny linkami PID č. 454 a 455.\n\nK 3. lednu 2017 byly zrušeny neintegrované linky 155 730 (Praha -) Roudnice nad Labem - Štětí, 250 031 Mělník - Cítov - Roudnice nad Labem, 250 033 Mělník - Horní Počaply - Roudnice nad Labem a 250 034 Mělník - Horní Počaply - Štětí a nahrazeny linkami PID č. 467, 468 a 475 a linkami DÚK č. 646, 683, 635 a 672.\n\nK 1. dubnu 2016 dopravce zrušil všechny své dálkové linky.\n\nAktuálně (2017) dopravce provozuje tyto linky mimo PID:\n\n25011 Mělník - Vidim\n\n25012 Mělník - Kokořín\n\n25013 Mělník - Dobřeň\n\n25014 Dobřeň - Praha\n\n25015 Mělník - Kokořín\n\n25016 Mělník - Mšeno\n\n25017 Mělník - Mšeno\n\n25018 Mšeno - Praha\n\n25019 Mšeno - Mladá Boleslav\n\n25020 Mělník - Mělnické Vtelno\n\n25021 Mělník - Mělnické Vtelno\n\n25022 Mělník - Mladá Boleslav\n\n25023 Mělník - Hostín\n\n25024 Mělník - Všetaty\n\n25025 Všetaty - Křenek - Všetaty\n\n260630 Mladá Boleslav - Doubravička\n\n281131 Brandýs nad Labem-Stará Boleslav - Mečeříž\n\nSpolečnost vypsala výběrové řízení na dvanáctimetrové autobusy na Zemní plyn. Na prvním místě se umístil výrobce Iveco s modelem Iveco Urbanway 12M CNG na druhém místě se umístil výrobce SOR Libchavy s modelem SOR CNG 12 a na třetím výrobce Solaris Bus & Coach s modelem Solaris Urbino 12 LE CNG.\n\nK datu 11.7.2018 provozoval dopravce následující autobusy:\n\n1× Irisbus Arway 12M\n\n1× Irisbus Evadys H 12.8M\n\n34× Irisbus Crossway 12.8M\n\n5× Irisbus Crossway LE 12.8M\n\n21× Irisbus Crossway LE 12M \n\n2× Irisbus Ares 15M\n\n10× Iveco Urbanway 12M CNG\n\n2× Iveco Crossway LE CITY 10.8M\n\n9× Iveco Crossway LE LINE 12M\n\n4× Iveco Crossway LINE 12M\n\n4× Iveco Crossway LE LINE 13M\n\n1× Iveco Crossway LE LINE 14.5M\n\n8× Karosa C954.1360\n\n39× Karosa C954E.1360\n\n3× MAN NG 313 Lion's City G\n\n3× MAN NL 263\n\n1× Mercedes-Benz Citaro I\n\n3× Solaris Urbino 12 III\n\n13× Solaris Urbino 18 III\n\n1× SOR BN 9.5\n\n8× SOR CN 9.5\n\nCelkem : 173 autobusů\n\nOd 11/2019 má také zapůjčeny vozy SOR NS 12 ev. č. 8095 s převodovkou Voith a Iveco Urbanway 12M CNG ev. č. 8096, které vypravuje na linku 171.\n\n"}
{"id": "394566", "url": "https://cs.wikipedia.org/wiki?curid=394566", "title": "Trh", "text": "Trh\n\nSlovo trh se užívá ve více významech:\n\n\n"}
{"id": "394567", "url": "https://cs.wikipedia.org/wiki?curid=394567", "title": "Inhibitor monoaminooxidázy", "text": "Inhibitor monoaminooxidázy\n\nInhibitor monoaminooxidázy (MAOI nebo též IMAO) je skupina léků používaných jako antidepresiva. Samy o sobě obvykle nejsou psychoaktivní, ale výrazně zpomalují metabolismus neurotransmiteru serotoninu a dalších látek, čímž dojde ke zvýšení jejich hladiny v těle.\n\nInhibitory monoaminoxidázy mohou být nebezpečné nebo způsobovat nežádoucí účinky v kombinaci s mnohými jinými léky, vždy je třeba poradit se s lékařem. Typickým příkladem kontraindikace jsou SSRI. Nebezpečná též může být kombinace s alkoholem a některými dalšími drogami, obzvláště typu MDMA, kde může mít až fatální následky. Též se doporučuje vyvarovat se některých jídel, zejména těch, co obsahují tyramin (sýry, maso, sója a další). Tato dietní opatření se netýkají novějších reverzibilních a selektivních přípravků (RIMA), kam patří moklobemid.\n\nAlkaloidy inhibující monoaminoxidázu se v různých množstvích vyskytují v mnohých rostlinách. Známé rostliny obsahující velké množství jsou Banisteriopsis caapi (Ayahuasca) a Peganum harmala. Menší množství obsahují například routa vonná, mučenka pletní, kotvičník zemní a údajně také káva a tabák.\n"}
{"id": "394569", "url": "https://cs.wikipedia.org/wiki?curid=394569", "title": "Libor Valenta", "text": "Libor Valenta\n\nLibor Valenta je dopravce podnikající v autobusové dopravě se sídlem v Nučicích poblíž Rudné. Zabývá se pravidelnou veřejnou linkovou dopravou na tzv. nákupních linkách s bezplatným provozem, zájezdovou a zaměstnaneckou autobusovou dopravou a pronájmem autobusů na filmové akce.\n\nPodnik vznikl v roce 1991. Jako první vůz majitel koupil ojetý autobus Karosa ŠD 11, o několik měsíců později vůz Karosa C 734, a v následujících letech další vozy Karosa různých typových řad, včetně Karosa LC 936 XE s klimatizací, v únoru 2007 koupil též autobus SETRA S 417 GT-HD a následně další vozy Setra. Základní činností byly zájezdy pro cestovní kanceláře, firmy, školy a sportovní oddíly a zaměstnanecká doprava.\n\n1. července 2004 zahájil dopravce provoz na městských linkách veřejné linkové dopravy 103115 (CRF1, z Nových Butovic) a 103101 (CRF2, z Velké Ohrady) k hypermarketu Carrefour Stodůlky. 21. října 2004 přibyla ještě linka 103114 (CRF3, ze Sídliště Řepy). Provoz linek byl plně hrazen objednatelem, pro cestující byla přeprava zdarma. Kvůli souběhu s dotovanou městskou linkovou dopravou byl na linkách ve směru k Carrefouru v nácestných zastávkách zakázán výstup a v opačném směru naopak zakázán nástup, což bylo v pražské městské hromadné dopravě poprvé, kdy bylo podobné opatření zavedeno: například dosavadní linky k Tesco Letňany mohli cestující používat bez podobných omezení. 1. listopadu 2005 byl provoz silně zredukován (linky CRF2 a CRF3 již byly v provozu jen v odpoledních hodinách). Od 1. dubna 2006 byla linka CRF1 zrušena a nahrazena linkou CRF4 (103106, Luka – Carrefour). Od 1. února 2007 byly označení linek i název konečné zastávky změněny v souvislosti s převodem obchodního centra z Carrefouru na TESCO; přitom byla linka CRF2 přečíslována na NCS1, linka CRF4 na NCS2 a linka CRF3 na NCS3. K 1. květnu 2009 byly všechny tyto tři linky zrušeny.\n\nOd 1. září 2008 převzal Libor Valenta po dopravci Hotliner s. r. o. provozování 4 linek k nákupnímu centru Letňany: šlo o linky T (103107), E (103108), S (103109) a O (103111). Od 1. ledna 2009 k nim přibyla ještě linka OCL (Obchodní centrum Letňany, 103113). Od 1. září 2010 byla linka E sloučena s linkou T, linka O byla zrušena, zbývajícím linkám T a S byla změněna trasa a v části linky S byla vyloučena místní frekvence.\n\nTradičně zajišťuje kyvadlovou autobusovou dopravu z Prčice při pochodu Praha-Prčice, v roce 2006 již poosmé, v roce 2011 potřinácté. Je uveden jako dopravce na jízdenkách. V roce 2006 nasadil 20 autobusů na dopravu do Heřmaniček a 10 na dopravu do Prahy, přičemž 6 vozů bylo jeho vlastní firmy a dalších 24 bylo spolupracujících firem jako subdodavatelů.\n\nOd listopadu 2017 provozuje 2 linky v rámci Pražské integrované dopravy (323 a 620).\n\n\n"}
{"id": "394574", "url": "https://cs.wikipedia.org/wiki?curid=394574", "title": "Westerplatte", "text": "Westerplatte\n\nWesterplatte je polský poloostrov vybíhající z pevniny do Baltského moře. V jeho těsném sousedství se nachází město Gdaňsk. Na poloostrově během dvacátých let 20. století postavili Poláci překladiště, které později chránila jejich vojenská jednotka. Útokem na ni začaly 1. září 1939 boje druhé světové války. Ač Němci měli převahu, a to jak počtem vojáků, tak materiální, dokázali jim polští obránci úspěšně vzdorovat po celých sedm dní. Pak se ale jejich velitel rozhodl kapitulovat. Na památku těchto obránců, kteří jsou v Polsku ceněni pro svou chrabrost, byl roku 1966 na Westerplatte vybudován pomník. U něj si vysocí političtí představitelé pravidelně připomínají začátek, ale i konec bojů druhé světové války v Evropě.\n\nWesterplatte je písčitý poloostrov u polského města Gdaňsk vybíhající do Baltského moře. Nachází se severně od ústí Mrtvé Visly do moře.\n\nVznikl v polovině 18. století, kdy tato část pevniny vystoupila nad vodní hladinu. Před rokem 1914 se na něm nacházely pláže a pobřežní pevnost obrácená do moře. Oblast města Gdaňsk a jeho okolí patřila do takzvaného Pomořanského koridoru, který odděloval Východní Prusko od zbytku Německa. Na délku měl koridor asi 150 kilometrů a v nejužším místě byl široký 50 kilometrů. Pro Polsko představoval jediné spojení s mořem. Z pohledu Němců naopak tvořil klín rozdělující celistvost Říše.\n\nMěsto Gdaňsk bylo hanzovní s většinou německého obyvatelstva. Z jeho přístavu již ve středověku vyplouvaly lodě s polským zbožím. Na začátku 20. století, po první světové válce, se podle Versailleské smlouvy měl Gdaňsk stát součástí Polska. Ovšem na přání Německa vzniklo z Gdaňsku a jeho okolí Svobodné město s vlastní vládou, měnou i vlajkou. Dozor nad ním vykonával zvláštní komisař Společnosti národů, jímž se stal Carl Jacob Burckhardt. Využívat tak přístav ve městě mohli jak Němci, tak také Poláci. Ti navíc museli zbourat starou pevnost na Westerplatte, naopak mohli mít v Gdaňsku vlastní poštu a na Westerplatte si směli vybudovat překladiště vojenského materiálu. Městský senát ovšem Polákům postupně znepříjemňoval postavení ve městě do té míry, že Polsko roku 1924 zahájilo stavbu vlastního námořního přístavu ve Gdyni. Po jeho dokončení se pro vykládání vojenského materiálu již gdaňské přístaviště nevyužívalo. Od roku 1925 ale mohli mít Poláci na Westerplatte pro ochranu překládaných vojenských materiálů ochranný oddíl čítající 88 mužů. Nesměli ale mít žádnou těžkou výzbroj a zapovězenu rovněž měli výstavbu opevnění. Gdaňské úřady mohly dodržování tohoto nařízení kontrolovat.\n\nPoloostrov Westerplatte má tvar oválu ve směru západ–východ. Ze severu a východu jej omývají vody Baltského moře, po západní a jižní straně Mrtvá Visla využívaná též jako přístavní kanál. Za ním jižně se nachází Nový přístav. Jediné spojení Westerplatte s pevninou je zajištěno úzkou šíjí v jihovýchodní části poloostrova. Tudy sem vedla železniční trať a silnice.\n\nV centrální části poloostrova se nacházela kasárna spolu s dalšími objekty obránců Westerplatte. Kolem těchto objektů stálo přibližně v kruhu pět strážních bunkrů označovaných čísly 1 až 5. Z dalších vojenských staveb se na ostrově nacházelo sedm menších pevnůstek. Jednou z nich byl i „Prám“ nacházející se jihovýchodně od zmíněných v kruhu vybudovaných bunkrů. Na severovýchodní straně poloostrova se nacházela železniční stanice, nicméně železniční koleje byly vedeny po celé východní i severní straně až k západnímu okraji Westerplatte.\n\nAč nesměli Poláci ostrov opevňovat, přesto tajně vyztužili stěny některých zdejších budov. Upravovalo se také okolí budov na poloostrově. Všechny tyto činnosti ale mohly být prováděny pouze v noci, aby Němci nic nepoznali. Přes den musel být vždy klid.\n\nNavíc se povedlo tajně posílit i jednotku polských obránců. Na Westerplatte totiž vedle vojáků pracovalo ještě asi třicet civilních zaměstnanců. Tvořili je především technici a řemeslníci. Na neděli však někteří vojáci dostávali propustku a mohli vyrazit do Gdyně. Dovážel je tam malý parník polského válečného námořnictva. Ráno vyrážel plný z Westerplatte a večer se vracel nazpět. Příslušník gdaňské policie vždy ráno ze břehu spočítal počet osob, které do lodě nasedly a stejný počet osob se pak musel navečer opět navrátit. Ve skutečnosti ale ranním spojem z Westerplatte necestovali vojáci, nýbrž civilní zaměstnanci oblečení do vojenských stejnokrojů a v příručním kufříku si vezli svůj civilní oděv. Když parník dorazil do Gdyně, převlékli se civilisté do běžného denního oblečení a odešli domů. Večer pak loďkou cestovali na Westerplatte noví vojáci. Následující den se civilní zaměstnanci dopravili na poloostrov přes Gdaňsk místní tramvají.\n\nBěhem noci z 24. na 25. srpna 1939 se na otevřeném Baltském moři setkaly dvě německé vojenské lodě. Jednou byla bitevní loď \"Schleswig-Holstein\" a druhou vojenská dopravní loď. Ta v podpalubí převážela ozbrojené vojáky. Když byly lodě v těsné blízkosti, natáhli mezi nimi námořníci můstek a vojáci po něm přešli z dopravní lodě na bitevní, na které se opětovně schovali do jejích útrob. Následně loď Schleswig-Holstein zamířila do Gdaňsku. Tam doplula 25. srpna. Když se blížila k přístavišti, vyjely jí naproti dva remorkéry, a sice \"Danzig\" a \"Albert Forster\", které ji následně podél Westerplatte zavedly hlouběji do přístavu. Podle zpráv berlínského i gdaňského tisku a rozhlasu připlula německá loď proto, aby se její námořníci (kadeti) na zdejším hřbitově poklonili svým předchůdcům z křižníku SMS \"Magdeburg\", kteří zde byli pohřbení, a na jejich hroby položili květiny.\n\nVečer ten den přetáhly loď \"Schleswig-Holstein\" remorkéry do těsné blízkosti Westerplatte. Zakotvily od něj ve vzdálenosti asi 200 metrů v místě, kde nikdy předtím žádná loď nekotvila a pouze tudy proplouvaly hlouběji do vnitrozemí. Následujícího dne (26. srpna) totiž plánoval Adolf Hitler zahájit válku s Polskem. Asi ve 20.30, když už byla úplná tma, spustili námořníci z německé lodi na hladinu několik člunů, na něž z podpalubí nasedali ukrytí vojáci. V tichosti se pak přeplouvali k poloostrovu, kde čekali na své spolubojovníky.\n\nProtože však 25. srpna poskytlo Spojené království Polsku v případě jeho napadení Německem písemné záruky a vojenskou pomoc, Hitler svůj původní úmysl přehodnotil a rozhodl se nezaútočit. Po 21. hodině tak radisté na lodi Schleswig-Holstein přijali telegrafickou depeši odvolávající připravovanou akci. Vojáci, kteří se tou dobou již nacházeli na pobřeží Westerplatte, tak opětovně nasedli na čluny a přeplavili se zpět na loď. Následně němečtí vojenští velitelé narychlo vymýšleli program, jenž by zdůvodňoval setrvávání válečné lodě v tomto prostoru.\n\nBěhem následujících dnů se na kotvící lodi konaly exkurze pro veřejnost a školní mládež. Sice tedy Němci 25. srpna nakonec Polsko nenapadli, ale jejich vojenští velitelé upozorňovali Adolfa Hitlera, že je nutné vbrzku skutečně zaútočit, aby Němci nepřišli o moment překvapení. Poslední srpnový den se tedy Hitler rozhodl, že ráno následujícího dne na Polsko zaútočí.\n\nTou dobou, na konci srpna, měla německá armáda v okolí Gdaňsku dislokovánu Skupinu armád Sever, které velel generálplukovník Fedor von Bock. Tvořila ji 3. a 4. armáda. První z nich velel generál dělostřelectva Georg von Küchler a nacházela se ve Východním Prusku. Druhá pod vedením generála dělostřelectva Günthera von Kluge vyčkávala na německo-polských hranicích západně od Gdaňsku. Podle německých plánů se měly po zahájení útoku tyto dvě armády spojit a rozdělit tak horizontálně polské území na dvě části, a sice oblasti kolem města Gdyně oddělit od zbytku Polska. Spojené armády pak měly postupovat směrem na Varšavu.\n\nPodle plánů Generálního štábu polské armády se měla westerplattská jednotka v případě napadení bránit šest hodin. Poté ji měl podpořit armádní sbor od Grudziądze. Poslední srpnový den se ale tato lhůta protáhla na dvojnásobek, tedy na dvanáct hodin. Navíc obránci Westerplatte netušili, že se armádní sbor, jenž jim měl v případné obraně pomoci, z rozkazu vrchního velitele maršála Edwarda Śmigły-Rydze stáhl hlouběji do vnitrozemí.\n\nPoláci na Westerplatte byli na přelomu srpna a září vyzbrojeni 35 těžkými kulomety, šesti lehkými kulomety, čtyřmi minomety ráže 81 milimetrů, 160 puškami, jedním pěchotním dělem ráže 75 milimetrů, dvěma protitankovými kanóny ráže 37 milimetrů, střelivem a ručními granáty.\n\nV pátek 1. září 1939 ve 4.45 ráno začala děla lodi Schleswig-Holstein, jíž velel námořní kapitán Gustav Kleikamp, bez vyhlášení války ostřelovat polské skladiště na Westerplatte. To bránilo 189 mužů, jimž velel Henryk Sucharski a jeho zástupcem byl Franciszek Dąbrowski. Útok německé lodi je považován za začátek druhé světové války, ačkoli na město Wieluń začaly padat bomby již ve 4.40 hodin.\n\nOstřelování z lodi trvalo sedm minut, během nichž na poloostrov dopadlo 67 střel. Po útoku se rozprostřelo ticho. Následně na skladiště zaútočily jednotky gdaňských SS, které dosud vyčkávaly na břehu podél přístavního kanálu. Obráncům Westerplatte se je ale podařilo odrazit.\n\nV další fázi začali cesty spojující jednotlivé objekty na Westerplatte ostřelovat němečtí kulometčíci nacházející se v hnízdech v nejvrchnějších patrech vysokých domů na protějším břehu kanálu Mrtvé Visly. Proti těmto ostřelovačům se obránci úspěšně bránili střelbou z 75mm pěchotního děla. Kolem osmé hodiny ranní následovalo několikaminutové ostřelování poloostrova z lodi Schleswig-Holstein, během něhož se Němcům podařilo vyřadit z provozu polské pěchotní dělo.\n\nPak útočníci plánovali polskou posádku přemoci útokem přes oblast nazývanou Prám. Nacházela se v jihovýchodních částech poloostrova. Útočníky kryla palba z lodi Schleswig-Holstein. I tento atak však obránci za pomoci střelby z minometů dokázali odrazit. Blížilo se poledne 1. září a Němci v tu dobu již útočili také na města Gdyně a Oksywie. Ač se Němci i nadále snažili, první den války se jim Westerplatte dobýt nepodařilo.\n\nBěhem nastalé noci navíc dva polští vojáci záměrně poškodili trať, která na poloostrov z vnitrozemí vedla. Obránci se totiž obávali, že by po ní mohli Němci poslat obrněný vlak, který by mohl těžce poškodit polské objekty. Útočníci o přerušení tratě nevěděli, neboť místo Poláci zamaskovali. Během nočních hodin také obránci pravidelně pohřbívali své padlé spolubojovníky.\n\nPrůběh bojů v Polsku sledoval také Adolf Hitler. Zaznamenal tak také neúspěch při dobývání Westerplatte. Němci totiž předpokládali, že ostřelování z lodi Schleswig-Holstein přiměje obránce pevnosti vzdát se hned 1. září ráno. Nařídil proto, že pevnost musí padnout ještě 2. září. Bojová loď se proto přesunula na jiné místo, odkud mohla účinněji pevnost ostřelovat. Přesun lodi probíhal v doprovodu torpédoborců a minolovek. Lodě začaly poloostrov ostřelovat. Největší škodu působil obráncům Schleswig-Holstein, jenž se pohyboval v těsné blízkosti Westerplatte. Střelba z ostatních lodí nebyla tak účinná. Když ataky lodí ustaly, vtrhli na poloostrov Němci. Dosáhli Prámu, kde zakopali těžké kulomety. Kryti jejich střelbou pak následně napadali polská postavení. Přesto se poloostrov dobýt nepodařilo. Odpoledne 2. září útok Němců ustal.\nV podvečer ale Němci podnikli na Westerplatte nálet. Útočilo 47 letadel Junkers Ju 87. Shazovaly zápalné fosforové pumy, které zapalovaly les na poloostrově, a tříštivé bomby o hmotnosti půl tuny. Asi po půl hodině letecká operace skončila a atakující letouny odletěly. Zůstal jen jeden německý hydroplán, jenž kroužil nad poloostrovem a monitoroval způsobenou škodu. Obránci při náletu přišli o všechny čtyři minomety umístěné na kasárenském dvoře a ztratili též jeden ze dvou malorážních protitankových kanónů. Letounům se také povedlo vyřadit z provozu radiotelegrafickou stanici ve Westerplatte. Z boje vyřadily rovněž strážnici číslo pět a významně poškodily strážnici číslo dvě. Ušetřen ale zůstal sklad střeliva, jehož železobetonový strop náletu odolal. Mezi 19. a 20. hodinou začal útok německé pěchoty. Žádnému z útočníků se ale polskou obranou projít nepodařilo, a tak pevnost nepadla ani druhý den války.\n\nJeště před rozedněním 3. září a pak opětovně za svítání se Němci pokusili poloostrov dobýt. V obou případech útočili vojáci z praporu námořníků z lodi Schleswig-Holstein. Ani jeden z ataků však nevedl ke zdárnému cíli. O 11. hodině dopolední londýnského času navíc vyhlásilo Spojené království válku Německu. Odpoledne o 17. hodině učinila tentýž krok také Francie. Téhož dne se navíc německým tankům pod vedením Heinze Guderiana podařilo přerušit Pomořanský koridor a oddělit tak oblast u břehu Baltského moře od zbytku Polska.\n\nBěhem čtvrtého dne bojů ostřelovaly Westerplatte nejen Schleswig-Holstein, ale také na druhém břehu Mrtvé Visly umístěná dělostřelecká baterie vybavená 88mm děly a současně z Baltského moře též dva torpédoborce. Doplňovaly je baterie minometů ráže 210 milimetrů a baterie nacházející se v Glettkau (oblast mezi Sopotami a Gdaňskem). Na poloostrov tak dopadaly střely ze všech stran. Přesto se odpor obránců nezlomil.\n\nPátý den se útočníci zaměřovali především na střed Westerplatte. Několikrát jej atakovali intenzivní dělostřeleckou palbou. Další dva útoky následovaly ještě během noci na 6. září. Poláci však stále odolávali.\n\nŠestý den bojů večer sestavili Němci vlak, skládající se z lokomotivy, která před sebou tlačila cisternový vůz naplněný směsí benzolu a benzínu. Souprava dojela k Westerplatte, kde na mírném svahu, po němž kolejnice klesaly hlouběji do poloostrova, útočníci železniční vůz od lokomotivy oddělili a ten pak vlastní vahou sjížděl vstříc obráncům. Vůz následně stačilo zapálit a vzniklá detonace by vše v jeho okolí zničila. Němci ovšem nevěděli, že Poláci již během noci z 1. na 2. září trať poškodili. V tomto místě jedoucí cisterna vykolejila. Následně ji Poláci rozstříleli, což zapříčinilo její výbuch a požár. Ten pak hořel celou noc.\n\nTěsně před rozedněním sedmého dne války zaútočili Němci na Westerplatte. Chtěli totiž ukončit zdejší boj, aby mohli jím vázané jednotky přesunout na jiná bojiště. Nejprve na poloostrov útočníci asi čtyři hodiny těžce pálili. Ataku, který poté následoval, se účastnila úderná rota válečného námořnictva, dále rota 1. pluku gdaňské policie, rota školního praporu ženistů se speciálním oddílem plamenometčíků a četa protitankových kanónů spolu s četou pěchotních děl. Nálože a vojáci s plamenomety měli nejprve zničit bunkry, jejichž palba až dosud neprostupně uzavírala průchod polskou obranou linií. Postupně Němci z boje vyřadili obranná stanoviště číslo jedna a dvě. Objekt číslo pět byl zničen již při náletu 2. září.\n\nAsi v čase 9.15 se velitel obránců Henryk Sucharski rozhodl kapitulovat. Příčinou tohoto rozhodnutí se stal nedostatek střeliva spolu s vyčerpáním jeho spolubojovníků a zdravotní stav raněných. Spolu s poddůstojníkem Leonardem Piotrowskim vyrazili držíce bílou vlajku vstříc Němcům. Kapitulovali podplukovníku Karlu Henkemu, jenž byl velitelem ženijního školního praporu. Ten Sucharskému dovolil i nadále nosit jeho šavli jako projev úcty, že se svými muži tak dlouho dokázal vzdoroval nepřátelské přesile. Zbylé vojáky pak přiváděl poručík Stefan Ludwik Grodecki.\n\nBěhem bojů padlo sedmnáct polských obránců a osmdesát dalších bojovníků bylo raněno. Ztráty útočníků naopak činily čtyři sta bojovníků. Polská armáda tak přes nižší počet bojovníků a navzdory horšímu vybavení dokázala po dobu sedmi dnů odolávat německé přesile. Houževnatost odporu obránců zapříčinila, že boje na Westerplatte vázaly část německého vojska, které tak nemohlo útočit na jiných místech Polska.\n\nObránce z Westerplatte vnímají Poláci jako symbol chrabrosti. Dne 9. října 1966 byl na pahorku na Westerplatte odhalen pomník obráncům tohoto místa. Monument dosahuje výšky 25 metrů a jeho autory jsou Adam Haupt, Franciszek Duszeńko a Henryk Kitowski. Sestává ze 240 žulových bloků o celkové hmotnosti 1150 tun. Do stěn pomníku jsou vytesány nápisy. U pomníku se schází vysocí političtí představitelé Polska i dalších států, a to jak při připomínce zahájení druhé světové války, tak také u příležitosti jejího konce.\n\nV okolí lze zhlédnout i další památky mající vztah k událostem ze začátku září 1939. Například zbytky polské kasárny či pozůstatky betonových bunkrů. Nachází se tu též hroby obránců a je zde vystaven tank T-34.\n\nPrůběh bojů dokumentuje film \"Westerplatte\" režiséra Stanislawa Rózewicze z roku 1967. Stejný námět má též snímek režiséra Pawła Chochlewa z roku 2013 nazvaný \"Tajemnica Westerplatte\".\n\nPrůběhu bojů na Westerplatte je věnována stolní desková hra pojmenovaná „“, kterou roku 2013 vydal Łukasz Woźniak.\n\n\n"}
{"id": "394579", "url": "https://cs.wikipedia.org/wiki?curid=394579", "title": "Pouťová jeskyně", "text": "Pouťová jeskyně\n\nPouťová jeskyně se nachází na území města Štramberk v bývalém vápencovém lomu Dolní Kamenárka, kde se dnes nachází Botanická zahrada a arboretum Štramberk. Speleology byla objevena teprve v roce 1999. Je součástí Štramberského krasu. Do hloubky 26 metrů byla zasypána sutí a kameny, pravděpodobně dělníky lomu. Hlouběji je zanesena čtvrtohorními glaciálními písky, které jeskyňáři postupně vytěžují na povrch a objevují nové prostory.\n\nJeskyně má propasťový charakter s průměrným sklonem 52 stupňů. Speleologové se zatím dostali do hloubky 53 metrů (rok 2006). Na stěnách jsou vyerodované hrnce. Krápníková výzdoba v zatím prozkoumané části jeskyně není. Jednu část jeskyně tvoří kapsa o rozměrech 1,5 × 3 × 2 m (šířka x délka x výška). Na jedné stěně jsou zkameněliny živočichů z období druhohor. V současnosti jsou zde vysazeny vzácné rostliny. Druhou částí je samotná propast. V některých místech se z ní oddělují a zase spojují oddělené vertikální chodby. Pokusné vrty nasvědčují tomu, že by jeskyně mohla být hluboká až 86 metrů. Pod horní vrstvou vápence je nepropustná vrstva, na které lze předpokládat výraznější krasové jevy (horizontální část jeskyně). V roce 1999 byla jeskyně pokusně napuštěna vodou a ukázalo se, že vyvěračka je asi 1 kilometr vzdálená.\n\n"}
{"id": "394587", "url": "https://cs.wikipedia.org/wiki?curid=394587", "title": "Hustota (rozcestník)", "text": "Hustota (rozcestník)\n\nHustota je pojem, používaný pro řadu různých veličin. Obvykle označuje množství (hmotnost, počet) něčeho vztažený na jednotku plochy či objemu.\n\n\n"}
{"id": "394592", "url": "https://cs.wikipedia.org/wiki?curid=394592", "title": "Klín (rozcestník)", "text": "Klín (rozcestník)\n\nKlín nebo klínek může být:\n\n\n\n"}
{"id": "394601", "url": "https://cs.wikipedia.org/wiki?curid=394601", "title": "Formule 1 v roce 1987", "text": "Formule 1 v roce 1987\n\n"}
{"id": "394602", "url": "https://cs.wikipedia.org/wiki?curid=394602", "title": "Wilsonova choroba", "text": "Wilsonova choroba\n\nWilsonova choroba (hepatolentikulární degenerace) je dědičné metabolické onemocnění projevující se postižením jater a centrálního nervového systému (CNS).\n\nOnemocnění způsobuje převážně geneticky zapříčiněný defekt enzymu transportujícího měď = ceruloplazmín. Tento prvek kvůli tomu není vylučován a hromadí se v tkáních lidského těla, především v játrech a mozku. Pokud je onemocnění včas diagnostikováno a léčeno, je možné jeho projevy zmírnit, zastavit, nebo jim i předejít.\n\nNejčastějším projevem onemocnění je jeho neurologická forma doprovázená různorodými příznaky, mezi které patří třes, zhoršení řeči, snížená mimika, poruchy koordinace a další. V pokročilých stádiích je nemoc doprovázena psychiatrickými příznaky včetně změny chování, depresí a psychóz.\n\nPostižení jater se projevuje nespecifickými příznaky jako jsou ikterus, poruchy srážlivosti krve, ascites, únava, projevy portální hypertenze a další. Pokud není choroba léčena, může progredovat až do jaterního selhání.\n\nUkládáním mědi jsou dále postiženy i další orgány, především ledviny, srdce, oči, žlázy s vnitřní sekrecí.\n\nDiagnostika Wilsonovy choroby se opírá o souhrn nespecifických klinických projevů postižení především jater a nervové soustavy. Typickým symptomem je Kayser-Fleischerův prstenec v oční rohovce způsobený ukládáním mědi, který je ovšem v některých případech hůře pozorovatelný.\n\nV laboratorním vyšetření jsou důležité změny jaterních testů (zvýšené jaterní enyzymy ALT, AST, zvýšený bilirubin), nízká hladina ceruloplasminu a tedy i mědi v krvi a naopak vysoká koncentrace mědi v moči.\n\nNa snímcích nukleární magnetické rezonance mozku jsou zvýrazněna bazální ganglia.\n\nHistologickým vyšetřením vzorku jater může být diagnóza Wilsonovy choroby potvrzena.\n\nProtože projevy nemoci způsobuje chronické působení mědi na organizmus (chronická intoxikace mědí), nejpoužívanější léčbou je snížení přísunu mědi potravou (vhodnou dietou) a podpoření vylučování mědi z organizmu - používány jsou především preparáty penicilaminu a zinku.\n\nMožnou, ovšem velmi invazivní, formou léčby je transplantace jater.\n\n\n"}
{"id": "394608", "url": "https://cs.wikipedia.org/wiki?curid=394608", "title": "Ergotamin", "text": "Ergotamin\n\nErgotamin je alkaloid produkovaný houbou \"Claviceps purpurea\" a vyskytující se v námelu. Sám o sobě se využívá v porodnictví a v kombinaci s kofeinem jako přípravek proti migréně. Dále se využívá pro syntézu dalších látek, především kyseliny lysergové. Zacházení s ergotaminem je v ČR regulováno, jelikož se jedná o prekurzor zakázané drogy LSD. Ergotamin může být smrtelně jedovatý a způsobuje mykotoxické onemocnění ergotismus.\n"}
{"id": "394609", "url": "https://cs.wikipedia.org/wiki?curid=394609", "title": "Tuna měrného paliva", "text": "Tuna měrného paliva\n\nTuna měrného paliva (tmp) je jednotka energie, používaná v energetice. Jednotka je používána především tam, kde se pracuje s velkými objemy reálných paliv o různé výhřevnosti, převážně ve střední Evropě.\n\nJednotka tmp nepatří do soustavy SI. Podle definice měrného paliva platí 1 tmp = 29,3076 GJ = 7 000 000 kcal = 8,141 MWh = 0,7 ekvivalentu tuny ropy (Ton of Oil Equivalent – TOE nebo t). \n\nTabulka níže udává množství paliva a jeho ekvivalent v tunách měrného paliva.\n"}
{"id": "394623", "url": "https://cs.wikipedia.org/wiki?curid=394623", "title": "Tauj", "text": "Tauj\n\nTauj ( ) je řeka v Chabarovském kraji a v Magadanské oblasti v Rusku. Je dlouhá 378 km. Plocha povodí měří 25 900 km². Na velké části toku se nazývá Kava ( ).\n\nÚstí do Amachtonského zálivu Taujské zátoky Ochotského moře.\nNejvětším přítokem je zleva Čelomdža.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 36 km od ústí činí 350 m³/s. Zamrzá ve druhé polovině října a rozmrzá ve druhé polovině května.\n\nVodní doprava je možná na dolním toku. Řeka je místem tření lososů.\n"}
{"id": "394624", "url": "https://cs.wikipedia.org/wiki?curid=394624", "title": "Kava", "text": "Kava\n\nKava může znamenat:\n\n\n"}
{"id": "394629", "url": "https://cs.wikipedia.org/wiki?curid=394629", "title": "Eduard V.", "text": "Eduard V.\n\nEduard V. (2. listopadu 1470, Westminster – asi 29. července 1483) byl král Anglie od 9. dubna 1483 až do svého sesazení o dva měsíce později. Jeho vláda byla poznamenána vlivem jeho strýce Richarda, vévody z Gloucesteru, který ho nahradil jako Richard III. Spolu se svým mladším bratrem Richardem, vévodou z Yorku, byli posláni (údajně z důvodu zajištění jejich bezpečnosti) do Toweru. Není známo, co přesně se s nimi pak stalo, ale běžně je z jejich smrti obviňován jejich strýc Richard. Eduard nebyl, přičiněním svého strýce Richarda, korunován.\n\nEduard se narodil ve Westminsterském opatství, kde se jeho matka Alžběta ukrývala před Lancastery, kteří v té době dočasné sesadili jeho otce Eduarda IV. v době války růží. Eduardovi byl udělen titul prince z Walesu v červnu 1471, poté co se jeho otci podařilo získat zpět anglický trůn.\n\nKrál Eduard IV. uzavřel roku 1480 dohodu s Francisem, vévodou Bretaňským, o tom, že jejich dědici – Eduard a Anna uzavřou po dovršení plnoletosti sňatek. Tyto plány nebyly vzhledem ke smrti Eduarda V. naplněny.\n\nEduard IV. zřídil radu Walesu a Marchu (pohraniční oblasti mezi Anglií a Walesem) a svého syna poslal na hrad Ludlow, aby se stal jejím prezidentem. Tam se Eduard dozvěděl o neočekávané smrti svého otce. Eduard se stal jeho následníkem 9. dubna 1483 ve věku dvanácti let, ale tato zpráva byla v Londýně zveřejněna až 11. dubna. Bratr jeho otce Richard byl pověřen funkcí protektora mladého Eduarda a jeho bratra Richarda.\n\nPři Eduardově návratu z Walesu zajal jeho stráže a doprovodil oba prince do Londýna. Po třech měsících si Richard přisvojil trůn pro sebe. 25. června prohlásil parlament oba mladé prince za nelegitimní potomky Eduarda IV, poté co kněz Ralph Shaa prohlásil, že před sňatkem Eduarda a Alžběty z Woodwilu sezdal Eduarda s Eleanorou Butlerovou. Tato informace učinila Eduardův a Alžbětin sňatek neplatným. Bratři Eduarda IV. Edmund a Jiří byli již mrtví, a tak se Richard stal nástupcem na anglický trůn.\n\nPoté co byli oba princové odvedeni do Toweru, nebyli již spatřeni. Co se událo, není jisté, ale všeobecně se má zato, že byli zavražděni a že za jejich smrt je zodpovědný buď jejich strýc Richard, Jindřich Stafford, vévoda z Buckinghamu, nebo Jindřich Tudor, který porazil Richarda III. v bitvě u Bosworthu a stal se anglickým králem.\n\nPoté co oba princové zmizeli, objevily se otázky na jejich osud. Pokud byli zavražděni, byla tato skutečnost dobře utajena. Nejsou známky o tom, že by přežili toto období nebo že by odjeli ze země. Někteří sympatizanti Yorků ještě po bitvě u Bosworthu věřili, že jsou princové živi.\n\nRoku 1674 při opravě Toweru byla vykopána krabice obsahující dvě malé kostry. Byly odhozeny na smetiště, ale později si někdo uvědomil, že by to mohly být kostry dvou mladých princů. Poté byly umístěny do urny a Karel II. je nařídil pohřbít ve Westminsterském opatství. Roku 1933 byly ostatky vyzvednuty, prozkoumány a znovu uloženy. Na základě prozkoumání kostí bylo možné určit pouze přibližný věk, větší kostra odpovídala věku asi 11-13 let, menší kostra věku 7-9 let. Nebylo možné určit pohlaví ani příčinu smrti.\n"}
{"id": "394632", "url": "https://cs.wikipedia.org/wiki?curid=394632", "title": "CFL řada 1600", "text": "CFL řada 1600\n\nČtyři lokomotivy typu NOHAB AA16 dodané Lucemburským železnicím (CFL) v roce 1955 firmou Anglo-Franco-Belge (AFB), odpovídaly svým provedením belgické řadě 202 (52). CFL jim přidělily řadu 1600. Jejich nátěr byl v kombinaci vínové (RAL 3005) a žluté (RAL 1004).\n\nBrzy po dodání - v roce 1958 - potkala lokomotivu 1630 u Bascharage těžká nehoda. Kvůli chybně postavené vlakové cestě narazila do stojícího vlaku. Lokomotiva byla těžce poškozena, prakticky na sešrotování. Přesto byla opravena a znovu nasazena do provozu. Po opravě byla její skříň asi o 30 cm kratší. \n\nKvůli možnosti zajíždění do Trevíru byly lokomotivám dosazena na čela třetí poziční světla. Lokomotivy sloužily až do svého konce v rychlíkové dopravě do Trevíru pouze na základě zvláštního ujednání s DB, jelikož nebyly vybaveny německým vlakovým zabezpečovačem Indusi. \n\nV roce 1971 byla čísla lokomotiv nahrazena většími a zároveň nahrazeno staré logo CFL novým. V této podobě lokomotivy jezdily až do svého vyřazení. Jako první byla odstavena 1601 v roce 1984 a o pět let později jako jediná lucemburská sešrotována. Zbylé tři byly vyřazeny v roce 1994.\n\n1602 koupil Märklin a později prodal belgickému PFT. Lokomotiva je restaurována do podoby belgických nohabek, třetí poziční světla jsou odstraněna a nese číslo 202.020, které jí původně mělo být přiděleno.\n\n1603 jezdila nejprve na Vennbahn a v roce 2006 ji také koupil PFT.\n\n1604 zůstala v Lucembursku jako provozní muzejní lokomotiva a je národní památkou. Spolek „1604 Classics a.s.b.l.“ ji zrestauroval (kromě 3. světla) do podoby po dodání 21. dubna 1955.\n"}
{"id": "394633", "url": "https://cs.wikipedia.org/wiki?curid=394633", "title": "SNCB řada 52", "text": "SNCB řada 52\n\nBelgické státní dráhy SNCB/NMBS objednaly v roce 1954 nové lokomotivy typu NOHAB AA16 v licenci GM. Svojí konstrukcí se přibližovaly norské řadě Di 3. Měly taktéž uspořádání Co’Co’, ale maximální rychlost byla vyšší – 120, resp. 140 km/h. Dodavatelem byla firma Anglo-Franco-Belge (AFB), která obdržela licenci NOHAB. Hnací agregáty dodala firma GM-EMD.\n\nLokomotivy byly vyrobeny ve třech provedeních:\n\n\nVšechny lokomotivy nesly tmavozelený nátěr se žlutými ozdobnými linkami. V 90. letech byly lokomotivy modernizovány. Při této příležitosti dostaly hranaté kabiny podobné řadě 62 a zvukovou izolaci, přišly tak o svůj charakteristický zjev i zvuk.\n\n"}
{"id": "394634", "url": "https://cs.wikipedia.org/wiki?curid=394634", "title": "Josef Beneš (kněz)", "text": "Josef Beneš (kněz)\n\nJosef Beneš (22. února 1905, Poděbrady – 23. května 1979, Praha) byl český římskokatolický kněz, politik, publicista a spisovatel, vůdčí osobnost tzv. vlasteneckých kněží (kněží kolaborujících s komunistickým režimem) a generální tajemník Mírového hnutí katolického duchovenstva po celou dobu jeho existence.\n\n\n"}
{"id": "394640", "url": "https://cs.wikipedia.org/wiki?curid=394640", "title": "Fish Banks", "text": "Fish Banks\n\nFish Banks, Ltd. je počítačem podporovaná hra, v níž je simulována tzv. tragédie obecní pastviny – pojem pocházející z oblasti systémové dynamiky. Hra simuluje rybolov, je určena pro max. 30 až 40 hráčů, kteří jsou rozděleni do týmů. Každý tým představuje jednu rybářskou společnost. Hráči se snaží maximálně zhodnotit svá aktiva v prostředí obnovitelných, ale zároveň omezených přírodních zdrojů (v tomto případě ryb). Hra má pomoct pochopení chování otevřených systémů, jejich dynamiky – roli zpoždění a citlivosti systému na změny v jeho jednotlivých součástech.\n\nHru vytvořil Dennis L. Meadows, spoluautor knihy Meze růstu (Limits to Growth), publikované r. 1972 a knihy Překročení mezí (Beyond the Limits), publikované r. 1992. Hra Fish Banks by měla podporovat rozvoj systémového myšlení žáků základních škol, studentů středních a vysokých škol i manažerů.\n\nExistují modifikované verze této hry, např. od Williama A. Prothera nebo např. The Fishing Game. Hra Fish Banks byla přeložena do českého jazyka a používá se v rámci ekologické výchovy. \n\nHráči jsou rozděleni do týmů, které představují konkurenční rybářské společnosti.\nCílem týmu je dosáhnout maximálního zhodnocení aktiv na konci hry. Zisk je roven sumě nashromážděné na bankovním kontě a zbytkové hodnotě lodí na konci posledního roku hry (za každou loď se počítá $ 250).\n\nKaždé kolo se tým rozhoduje o velikosti své flotily – může nabízet lodě v aukcích, obchodovat s loděmi s jiným týmem, objednávat si nové lodě v loděnicích nebo zachovat současný počet lodí. Následuje rozhodnutí, jak lodě rozdělit mezi mělkými a hlubokými vodami a přístavem. Nejlepším řešením je rozhodovat se podle dlouhodobé strategie velikosti flotily a jejího rozmístění. Důležité je také vhodně reagovat na akce konkurentů.\n\nHru týmy začínají s několika loděmi a bankovním kontem, na kterém je $ {200 x (počet lodí)}. Existují 2 rybářské oblasti.\n\nPříjmy\n\n\nVýdaje\n\n\nLodě nemohou být zničeny nebo ztraceny a lodě z druhé ruky jsou stejně dobré jako ty nové, vyrobené na zakázku.\nObčas nějaká společnost zbankrotuje a její lodě jsou prodány v aukci tomu, kdo nabídne nejvíc. Ten je také může začít hned používat. V aukci může flotilu získat pouze jedna společnost, ale může se dohodnout s jinou společností (už při aukci), že si lodě později rozdělí za dohodnutou cenu.\nBěhem obchodních jednání mohou všechny společnosti najednou vyjednávat o koupi nebo prodeji lodí. Po zakoupení lodi ji může společnost začít ihned využívat. Pronájmy mohou být realizovány tak, že jedna společnost loď prodá a druhá společnost jí např. 1 rok využívá. Pak jí prodá první společnosti za nižší cenu.\nKaždý rok přijímají loděnice objednávky na nové lodě. Lodě jsou dokončeny a zaplaceny na konci roku a jedna stojí $ 300.\nNa konci hry budou lodě sešrotovány. Zůstatková hodnota je $ 250 za jednu. Lodě nelze sešrotovat před koncem hry.\n\nDostupné k rybaření jsou dvě oblasti – velká oblast na hlubokém moři a menší pobřežní oblast. Přírodovědci odhadují v hlubokém moři hejna o 2000 až 4000 ryb a v mělčinách 1000 až 2000 ryb. Protože v minulosti se nijak intenzivně nelovilo, lze předpokládat počty ryb u horní hranice.\nV závislosti na počtu rybářských společností se minimální a maximální počty ryb mohou měnit. Rozhodčí určí tyto počty.\nBěžný roční úlovek v hlubokém moři je 25 ryb na 1 loď a v mělčinách 15 ryb na 1 loď. Náklady na provoz 1 lodi v hlubokém moři jsou $ 250 za rok a v mělčinách $ 150 za rok. Pokud loď zůstane v přístavu, společnost to přijde na $ 50 za rok. Provozní náklady jsou fixní, ale velikost úlovku se může měnit.\nCelkový úlovek je ovlivněn počtem lodí na moři, efektivitou lodi a počasím. Při dobrém počasí může být počet ryb až o 20 % větší než běžně, ale při špatném počasí může být úlovek až o 20 % menší než obyčejně. Počasí je stejné v obou oblastech, pro všechny týmy a v rámci jedné sezóny. \nEfektivita lodí – počet ryb ulovený jednou lodí za rok – závisí na běžné výtěžnosti oblasti a na hustotě ryb v moři.\nPočet lodí v oblasti neovlivňuje efektivitu lodí, ale pokud je v oblasti opravdu mnoho lodí, počet ryb v moři se sníží, což ovlivní úlovek příští rok.\nPočet ryb se zvyšuje reprodukcí a snižuje přirozenou smrtí a rybolovem. Plodnost ryb a délka života je ovlivněna hustotou ryb v moři.\n\nKaždý soutěžící tým si vede záznamy o průběhu hry. Ty pak slouží k úpravám strategie.\nPo skončení hry by měla následovat analýza jejího průběhu, hledají se body zlomu (kdy populace rybolov dosáhl kritické hranice) a případná preventivní opatření, která by mohla zabránit kolapsu celého systému.\n\nPři běžném průběhu hry je populace ryb brzo vyčerpána. Podle Williama A. Prothera je to důsledek agresivní strategie, kdy rybáři nadhodnocují budoucí úlovky, a proto si opatřují další lodě. Většinou je ale kupují na dluh a tak jsou při kolapsu rybolovu v dané oblasti v horší finanční situaci než rybáři s pesimističtějšími odhady budoucích úlovků. Ti totiž nekoupili tolik lodí, které jsou při vyčerpání zdrojů (ryb) fakticky neprodejné.\nTragédie obecní pastviny je důsledkem svobodného jednání jednotlivců, kteří se snaží maximalizovat svůj osobní užitek. Jednotlivec zvýšeným využíváním společných zdrojů získá víc, než jsou náklady vzniklé tímto využíváním společných zdrojů, protože náklady jsou rozděleny mezi všechny uživatele. \n\nKonkrétně ve hře Fish Banks může soutěžící tým poslat na moře další loď. O úlovek se tým s jiným týmem nedělí, ale v moři bude méně ryb pro všechny. Pokud začne nějaký tým uplatňovat agresivní strategii, je velmi pravděpodobné, že ji brzy začnou uplatňovat i ostatní týmy. Tím se zhroucení celého systému uspíší. Tomuto kolapsu může zabránit omezení svobody rozhodování podle individuálních zájmů – např. kvótami úlovků ryb.\n\nČlánky v českém jazyce:\n\n"}
{"id": "394649", "url": "https://cs.wikipedia.org/wiki?curid=394649", "title": "Helikon", "text": "Helikon\n\nHelikon, Helikón nebo Helicon může znamenat:\n\n"}
{"id": "394653", "url": "https://cs.wikipedia.org/wiki?curid=394653", "title": "Oscar Almgren", "text": "Oscar Almgren\n\nOscar Almgren (9. listopadu 1869 ve Stockholmu – 13. května 1945 Uppsale) byl švédský archeolog, jehož systém třídění římských a germánských spon je dodnes v platnosti.\n\n\nSyn majitele textilní továrny. Studoval lingvistiku a nordickou a klasickou archeologii, po studiích pracoval v Historickém muzeu ve Stockholmu, odtud přešel na katedru do Uppsaly.\n\nSpektrum jeho činnosti bylo široké, od neolitu přes dobu bronzovou k době železné. Jeho nejvýznamnějším přínosem ve vývoji prehistorie je systém třídění římských a germánských spon, který předložil ve své disertaci v roce 1897 a posléze s drobnými doplňky v r. 1923, s úpravami používaný dodnes.\n\nPro naše území je významná i jeho studie o germánské bronzové industrii v Marobudově říši na území Čech.\n\n\n"}
{"id": "394664", "url": "https://cs.wikipedia.org/wiki?curid=394664", "title": "René Boylesve", "text": "René Boylesve\n\nRené Boylesve vlastním jménem René-Marie-Auguste Tardiveu (14. duben 1867, La Haye-Descartes (Indre-et-Loire) – 14. leden 1926, Paříž) byl francouzský spisovatel, esejista a básník.\n\n\nRené Boylesve je autorem asi dvaceti románů. Realisticky v nich popisuje osudy a psychiku maloměšťanské společnosti v provincii Touraine. Je považován za předchůdce Marcela Prousta.\n\n\n\n\n\n\n"}
{"id": "394667", "url": "https://cs.wikipedia.org/wiki?curid=394667", "title": "Daniel Hubmann", "text": "Daniel Hubmann\n\nDaniel Hubmann (* 16. dubna 1983, Eschlikon) je švýcarský reprezentant v orientačním běhu, jenž v současnosti žije ve švýcarském Herrenschwandenu. Je šestinásobným mistrem světa, v každém typu závodu alespoň jednou. V současnosti běhá za slavný finský klub Koovee Tampere a švýcarský OL Regio Wil.\n\n"}
{"id": "394670", "url": "https://cs.wikipedia.org/wiki?curid=394670", "title": "85mm kanón vz. 44/59", "text": "85mm kanón vz. 44/59\n\n85mm kanón vz. 44/59 byl určen do objektů těžkého opevnění (pěchotních srubů) a tvořil v 60. až 90. letech 20. století hlavní složku výzbroje pěchotních srubů v oblasti Šatova, Hevlína a Mikulova na jižní Moravě a na Petržalce u Bratislavy.\n\nJiž koncem 40. let 20. století uvažovala československá armáda a znovuvyzbrojení předválečných pěchotních srubů na jižní hranici státu. Od roku 1947 probíhaly postupné rekonstrukční práce a objekty byly po stavební stránce dokončeny. V otázce výzbroje se nabízela možnost osadit původní zbraň a to protitankový kanón vz. 36 ráže 47 mm spřažený s těžkým kulometem vz. 37. Kanón měl být instalován do šesti objektů na jižní Moravě a pěti objektů na Petržalce. Vzhledem k již menším výkonům uvedené zbraně (protipancéřový granát prorážel 50mm pancíř na vzdálenost 1 100 metrů) se zvažoval vývoj výkonnější zbraně, nebo rekonstrukce a upravení některé vhodné polní zbraně pro pevnostní podmínky.\n\nNa začátku roku 1952 bylo rozhodnuto o použití tankového kanónu vzor 44 ráže 85 mm sovětského původu jako výchozí zbraně pro vývoj nového pevnostního kanónu. K rozhodnutí o typu pomohl tlak na unifikaci munice a uspokojivé vlastnosti tohoto kanónu (granát prorážel na vzdálenost 1000 metrů pancíř o síle 100 mm). Vývoj pevnostního byl zadán v tomtéž roce. Ke střeleckým zkouškám došlo v roce 1954, poté následovalo zastavení konstrukčních prací. O dokončení rekonstrukce bylo rozhodnuto až v roce 1958. Práce na upraveném kanónu byly dokončeny v roce 1959 a ve dnech 24. listopadu až 10. prosince 1959 proběhly na zkušebním objektu v Jincích vojskové zkoušky. Do výzbroje československé armády byl kanón zaveden usnesením kolegia ministra národní obrany ze dne 21. dubna 1959. Celkově bylo vyrobeno 20 kusů 85 mm pevnostního kanónu vz. 44/59, z toho jeden prototyp, 18 kanónů pro potřeby pěchotních srubů (12 kusů pro pěchotní sruby na jižní Moravě, 5 kusů pro pěchotní sruby na Petržalce, 1 kus pro cvičný objekt Jordán – později přemístěný do cvičného objektu ve Vojenském výcvikovém prostoru Libavá a 1 záložní zbraň). Rekonstrukce kanónů se uskutečnila v tehdejším národním podniku Konštrukta Trenčín na přelomu let 1959 až 1960.\n\nInstalace kanónů do pěchotních srubů byla dokončena v první polovině roku 1960. Z objektů na jižní Moravě byly kanóny demontovány v roce 1999.\n\n\n\nV dnešní době jsou dva pevnostní kanóny vz. 44/59 instalovány v pěchotním srubu MJ-S 3 Zahrada v Areálu československého opevnění Šatov, jeden kanón se nachází v sousedním muzejním objektu MJ-S 4 Zatáčka. Dále je možné vidět jeden kanón v podzemí dělostřelecké tvrze Bouda a další v imitaci střílny ve Vojenském technickém muzeu v Lešanech spadajícího pod Vojenský historický ústav Praha.\n\n"}
{"id": "394671", "url": "https://cs.wikipedia.org/wiki?curid=394671", "title": "Lucie z Lammermooru", "text": "Lucie z Lammermooru\n\nLucie z Lammermooru ( ) je opera autora Gaetana Donizettiho. Poprvé byla uvedena v 26. září 1835 v Neapoli. O čtyři roky později byla v Paříži uvedena francouzská verze ( ), která není pouhým překladem, ale mírně se liší.\n\nLibreto napsal Salvatore Cammarano volně podle románu \"Nevěsta z Lammermooru\" od Waltra Scotta. Tento román byl inspirován skutečnou událostí v rodině skotského právníka Sira Jamese Dalrymplea z roku 1669. Opera má tři dějství, je považována za nejúspěšnější autorovu operu a ten díky ní získal místo profesora na královské konzervatoři v Neapoli.\n\nPřed začátkem opery:\nRodiny Ashtonů z Lammermooru a Rawenswoodů žijí v nepřátelství. Lord Enrico Ashton porazil svého nepřítele Edgarda z Ravenswoodu, pobil jeho příbuzné a způsobil smrt jeho otce. Získal tím majetek Rawenswoodů. Později se ale jeho postavení u dvora zhoršilo a on spatřuje jedinou cestu, jak rodinu zachránit, ve sňatku své sestry Lucie s vlivným velmožem, lordem Arturem Bucklawem.\n\nZámek Lammermoor:\n\nNa pozemcích lorda Enrica Ashtona byl spatřen vetřelec. Jeho myslivec Normanno se sluhy vyrážení po něm pátrat. Enrico Ashton má obavy o budoucnost, protože jeho sestra Lucia si odmítá vzít Lorda Artura Bucklawa za manžela. Luciin vychovatel, kaplan Raimondo, Lucii omlouvá, protože stále truchlí za zemřelou matku. Normanno ale připomíná, že Lucie byla viděna s lovcem, který se podobal Enricovu nepříteli Edgardovi z Ravenswoodu. Vrací se sloužící a potvrzují, že vetřelec byl patrně Edgardo. Enrico přísahá Edgardovi pomstu.\n\nProměna: lesní studánka:\n\nLucia se svou společnicí Alisou čekají časně ráno u lesní studánky na Luciina milence Edgarda. Lucia vypráví o vidině, kterou na tomto místě měla: zjevil se jí duch dívky, kterou probodl její žárlivý milenec. Duch Lucii varoval před láskou k Edgardovi. Lucie ale varování nedbá a vyznává se z lásky ke svému milenci. Edgardo přichází a oznamuje Lucii, že musí odjet s diplomatickou misí do Francie. Rád by se před odjezdem smířil s jejím bratrem a domluvil jejich sňatek. Lucie jej ale prosí, aby jejich lásku zatím uchoval v tajnosti. Milenci si vymění prsteny a slíbí si věrnost.\n\nZámek Lammermoor, o několik měsíců pozdeji.\n\nEnrico a Normanno přemýšlejí, jak donutit Lucii ke sňatku s Arturem. Normano sděluje, že se mu podařilo zadržet všechy Edgarovy dopisy. dokonce se mu podařilo doručit Lucii podvržený dopis se zprávou, že si Edgardo našel jinou nevěstu. Lucia je tímto dopisem zdrcena a chce zemřít. Enrico ji ale přesvědčuje, že musí zachránit rodinu a vzít si Lorda Artura. Lucia se nechá přesvědčit a doufá, že její pozemská oběť bude po smrti odměněna.\n\nSvatební slavnost:\n\nEnrico omlouvá před ženichem Luciin smutek nedávnou smrtí její matky. Lucia neochotně podepisuje svatební smlouvu. Do sálu neočekávaně vtrhne Edgardo a hlásí se o svou snoubenku. Když je mu ukázána svatební smlouva s Luciiným podpisem, strhne Lucii prsten a prokleje ji. Pak odchází.\n\nVěž na Vlčím útesu, bouřlivá noc:\n\nEdgardo rozjímá v komnatě na posledním majetku, který mu zbyl. Přichází Enrico a posměšně jej informuje o tom, že Lucia právě uzavřela sňatek s lordem Arturem. Oba nepřátelé se dohodnou, že se za úsvitu střetnou v souboji nad hroby zemřelých Ravenswoodů.\n\nProměna: zámek Lammermoor:\n\nSvatební oslavy pokračují, jsou však přerušeny Raimondovým oznámením, že Lucia zešílela a zabila svého manžela. Objevuje se Lucia v zakrvácených šatech a blouzní o své svatbě s Edgardem. Doufá, že se s ním shledá v nebi a kácí se k zemi.\n\nProměna: hroby Ravenswoodů:\n\nEdgardo je stále přesvědčen, že jej Lucia zradila a doufá, že jej Enrico v souboji zabije. Od svatebních hostů se ale dozvídá, že je Lucia mrtva a při umírání volala jeho jméno. Edgardo se pod tíhou tohoto zjištění probodne a doufá ve shledání se svou snoubenkou na nebesích.\n\n\n"}
{"id": "394677", "url": "https://cs.wikipedia.org/wiki?curid=394677", "title": "Hatha jóga", "text": "Hatha jóga\n\nHatha Jóga (v dévanágarí हठयोग ), je specifický systém jógy jehož hlavní součástí jsou ásany (pozice těla), pránájáma (ovládání dechu) a meditace (zklidnění mysli).\nTento systém jógy, znám pod názvem Rádža jóga (\"Královská jóga\" pevné vůle a sebekázně), založili náthovští jogíni Matsjendra Nátha a jeho učedník Górákša Nátha z 10. až 11. století a rozpracoval další náthovský jogín Swátmáráma Jógi z 15. až 16. století ve svém spise \"Hatha Jóga Pradipika\". Cílem Hatha jógy je očista těla a ducha podle těch samých principů, které popisuje Pataňdžali ve svých Jóga sútrách. Na Západě je Hatha jóga často spojována s filosofií jógy, jejíž podstatou je obnovení spojení individuálního Já (átman) s universálním Bytím (paramátman), které vede k osvícení(mókša). Hlavním důvodem k praktikování Hatha jógy na Západě je zlepšení mentálního a fyzického zdraví.\n\nSanskrtské slovo \"hatha\" je složeno ze sanskrtských slovních kořenů \"ha\" a \"tha\" jejichž mnohačetnému významu odpovídají nejvíce významy \"nutit\" a \"stáhnout se\".\n\"Hatha\" znamená – nutit (duch) stáhnout se (od vnějších vjemů). Část \"ha\" pak prezentuje mužský element, energie slunce, Šíva, Puruša (vědomí), zápal, síla, pravý energetický kanálek prány Pingala, den, extrovertní síla, yang, zatímco \"tha\" je ženský element, intelekt, Šakti, Prákrti (příroda), levý pránický kanálek energie Ida, kreativita, lunární energie, myšlenky, potenciál, chladivý efekt, noc, introvertní síla, yin.Cílem hathajógové praxe je pak sladit tyto dva ko-existující elementy do centrálního pránického kanálku Sušumna (\"prána\" – životní energie), kdy nastává harmonie těla, mysli i duše a sádhaka (praktikant) dojde ke stavu Samadhi.\n\nTradiční Hatha jóga je všezahrnující jogínský způsob života, zahrnující jak mravní disciplíny (\"jáma a nijáma\"), tak i tělesné pozice (\"ásana\"), procedury k čistění těla (\"šatkríja\"), pózy (\"mudry\"), jogínské dýchání (pránajáma) a meditaci. Na Západě převládá praktikování tělesných pozic a jsou tím rozuměna především fyzická cvičení. Hatha jóga a radža jóga se konceptuálně od sebe liší, i když v některých bodech se kryjí. Za radža jógu (radža – královská), neboli ashtanga jóga (aš-osm, tanga-pilíř), tradičně považujeme Patandžaliho osmidílnou stezku na cestě za osvícením, prezentovanou Patandžaliho knihou Jóga Sútra. Stáří Jóga Sútry se odhaduje na 200 př. n. l., ačkoliv se o stáří spisu Jóga Sútra vedou debaty. Radža jóga je tak nicméně mnohem starší než Hatha jóga. Rozdíl mezi nimi spočívá zejména v tom, že zatímco záměr radža jóga je od počátku ovládnout mysl, hatha jóga tvrdí, že je potřeba nejdříve očistit a ovládnout činnost fyzického (hruběhmotného) těla, a to pomocí hathajógových praktik, prezentovaných právě v Hatha Yoga Pradipika. Radža jóga a Hatha jóga se tak navzájem doplňují a prolínají, ačkoliv každá z nich má svůj vlastní koncept. Hatha jógu pak můžeme vnímat jako přípravný krok k radža józe.\n\nV Hatha Yoga Pradipika se uvádí deset jam, a jsou to tyto: Ahimsa (neubližování), Satja (\"satya\"-pravda), Astéja (\"asteya\" -nekradení, nepřivlastňování si), Brahmačárija (\"brahmacharya\"-zdrženlivost), Kšáma (\"Ksham\"a -trpělivost), Drití (\"dhriti\"-odvaha), Dajé (\"daye\"-soucit) Ardžáva (\"arjava\" -upřímnost), Mitahára (\"mitahara\"-střídmé stravování), Sauča (\"shaucha\"-čistota).\n\nDále v Hatha Yoga Pradipika nalezneme deset nijam, tyto jsou: Tapa (\"tapa\"-odříkání), Santóša (\"santosha\"-spokojenost), Ástikja (\"astikya\"- víra v Boha), Dána (\"dan\"-darování), Išvara Púdžana (\"ishwara pujana\"-uctívání Boha), Ládža Hrí (\"lajja hri\" – cudnost, nenáročnost), Sidhánta vákja šravána (\"siddhanta vaakya shravana\" – poslech vznešené Hudby), Buddhi (\"buddhi\" -soudnost, intelekt, schopnost rozlišování), Džapa (\"japa\"-opakovaná recitace manter), Hóma (\"hom\"-obětování). Jamy a Nijamy uvedené v Hatha Yoga Pradipika se liší od těch v Patandžaliho Jóga Sútra.\n\nHatha Yoga Pradipika, v překladu \"světlo na hathajógu\" kompilována jogínem Swatmaramou v 15. století, představuje 15 asán. Jsou to: Swastikasana (sed se skříženýma nohama), Gomukhasana (pozice kravského obličeje), Veerasana (Hrdina), Koormasana (Želva) , Kukkutasana (Kohout), Uttankoormasana, Dhanurásana (Luk) , Matsyendrásana (Ryba), Pasčihimotanásana (předklon v sedu), Šavásana (Mrtvola), Siddhásana (Pohodlný sed), Padmásana (Lotosový sed), Simhásana (Lev), Bhadrásana (Sed se složenýma nohama).\n\n\n\n"}
{"id": "394685", "url": "https://cs.wikipedia.org/wiki?curid=394685", "title": "Ruská revoluce (1905)", "text": "Ruská revoluce (1905)\n\nRuská revoluce roku 1905 (Революция 1905—1907 годов в России/\"Revoljucija 1905-1907 godov v Rossii\") byla řada revolučních nepokojů, které proběhly v letech 1905 až 1907 v Ruském impériu. Nepokoje byly způsobeny především rusko-japonskou válkou a krvavou nedělí v roce 1905.\n\nProti autokracii a konzervativnímu zřízení, které v Rusku bylo po většinu jeho dějin, došlo v 19. století k opakovaným a různým povstáním proti carovi a k zavedení konstituční monarchie. Takto došlo již v roce 1825 k povstání děkabristů proti imperátoru Mikuláši I. Toto povstání bylo neúspěšné, stejně jako pokus v roce 1905, který následovala řada reforem, ale k žádné rozhodující změně nedošlo. Nenásledovala ani sociální revoluce v ruské společnosti, ani se Rusko nestalo konstituční monarchií.\n\nPředevším závažné problémy ve vnitřní politice donutily ruskou vládu ke konfliktu s Japonskem. Rusko-japonská válka skončila pro Rusko debaklem a znamenala ztrátu skoro celé ruské flotily. Japonsko dosáhlo převahy na dálném východě. Porážka způsobila carskému režimu ztrátu autority v zahraniční i domácí politice. Hospodářská situace země se zhoršovala kvůli recesi: nezaměstnanost v průmyslových centrech prudce stoupala, nařízení vlády se nedostavovala, zemědělství mělo problémy, protože došlo k zhroucení exportních trhů.\n\nV Moskvě a Petrohradu, ale i v jiných ruských městech se ustavily různé kritické skupiny, které byly nakloněny revoluci. Šlo o průřez společnosti - měli v ní zastoupení intelektuálové, komunisté, příznivci Strany socialistů-revolucionářů a anarchisté. Car Alexandr III., syn zavražděného cara Alexandera II., je nechal brutálně stíhat. K tomu přišly sociální problémy, které země prožívala z důvodu industrializace. Další příčinou revoluce byla rostoucí nespokojenost obyvatelstva, zejména vzdělané třídy. \n\nZa vlády cara Mikuláše II. se utlačování a policejní dozor zvětšil, protože Mikuláš se pevně držel zásad svého otce. Ztráta autority a hospodářská krize s následky v zhoršujících se společenských a životních poměrech spojila v pravdě rozličné skupiny proti vládnoucímu systému: občanské a šlechtické liberály, sedláky, sociální revolucionáře a sociální hnutí proti nezaměstnanosti. Dalšími, kteří se na revoluci hodně podíleli, bylo služebnictvo.\n\nProtože vláda potřebovala pro vedení války s Japonskem veřejný souhlas, povolila kongres v Petrohradě v listopadu 1904. Požadavky ohledně reforem, které zněly kongresem, zůstaly u vlády bez povšimnutí. Na velmi malé množství chleba se u firem, kde byli dělníci zaměstnaní, muselo čekat i několik nocí. Ze začátku odešly z firem pouze ženy a začaly stávkovat. Potom, jak se zjistilo, že není distribuován všechen chléb, ale část se jej skladuje, přestali pracovat i muži a přidali se ke stávce. Vůdci dělníků volali po demonstracích. \n\n22. leden 1905 (9. ledna 1905 podle juliánského kalendáře, který tehdy v Rusku platil), vstoupil do dějin jako „Krvavá neděle“. V ten den pochodovalo asi 150 tisíc dělníků, v jejichž čele stál pop Georgij Gapon, pokojně a neozbrojeno k Zimnímu paláci, aby vyhlásili své požadavky na občanská práva, parlament, hospodářské ulehčení a osmihodinový pracovní den. Dav byl před palácem bezdůvodně a překvapivě napaden armádou. Napadení si vyžádalo stovky (asi 1000) obětí či zraněných. Vzpoura proti násilnému potlačení klidné dělnické demonstrace vedla k solidaritě mnohých dělníků a k radikalizaci a mobilizaci obyvatelstva. Gapon tentýž rok odešel do Finska, kde byl následující rok zavražděn.\n\nNa venkově následovalo vyvlastňování orné půdy a ve městech se stávkovalo. Vrcholem stávkového hnutí byla stávka na železnici v říjnu 1905. K tomu se připojily vzpoury v námořnictvu, jako například na bitevní lodi \"Potěmkin\" (Kňaz Poťomkin-Tavričeskij) 27. června (14. června - juliánský kalendář) 1905. Po připlutí bitevní lodi do Oděsy, ve které se konala generální stávka, způsobily carské oddíly v následujících dnech při potlačování nepokojů krveprolití, které se potom zvrhlo v protižidovské pogromy. Tato příhoda se stala základem pro němý film \"Křižník Potěmkin\" z roku 1925.\n\nBěhem revolučního stávkového a protestního hnutí podporoval Lenin, který se vrátil zpět do Ruska, bezpodmínečný boj proti carovi. Po porážce šel znovu do exilu. V průběhu revoluce ztratila vláda a byrokracie vliv, takže poprvé vzniknul v Rusku veřejný politický život svého zvláštního druhu. Dělnické stávkové hnutí bylo nejsilnější silou mezi revolučními proudy, dokázalo krátkodobě zastavit železniční dopravu, poštu a telegrafní spojení.\n\nKdyž na konci revoluce byla rozpuštěna 2. státní duma a bylo odsouhlaseno Mikulášem II. v červnu 1907 zavedené volební právo, čímž byla pojištěna převaha konzervativních sil v parlamentu.\n\nNeúspěšná revoluce ukázala carovi nespokojenost, která v zemi panuje. Car zkusil taktický ústupek říjnovým manifestem, který slíbil lidu občanská práva a zákonodárné shromáždění, které by vzešlo z voleb. Tímto manifestem dosažené ústupky mohly být vzaty zpět, jakmile by si stát potřeboval pojistit své mocenské postavení. Říjnový manifest rozštěpil opoziční skupiny a revoluce ochabla. Armáda mohla starý pořádek zavést silou. Duma (lidové shromáždění) mělo vzbuzovat zdání, že jde o konstituční monarchii. Ve skutečnosti přece jenom vládl car stále autoritativně, protože důležitá rozhodnutí jako například vojenská a dvorní nebyla Dumou vůbec projednávána. Car měl, stejně jako šlechtou obsazená horní sněmovna, právo veta pro zákony, které Duma projednala a schválila.\n\n"}
{"id": "394697", "url": "https://cs.wikipedia.org/wiki?curid=394697", "title": "H1", "text": "H1\n\nSpojení písmene H a číslice 1 může mít různé významy:\n\n"}
{"id": "394702", "url": "https://cs.wikipedia.org/wiki?curid=394702", "title": "Jean Todt", "text": "Jean Todt\n\nJean Todt (* 25. února 1946 ve francouzském Pierrefortu) byl výkonný ředitel závodní stáje Scuderia Ferrari, která působí v závodech Formule 1. Dne 25.10. 2006 byl zvolen CEO (hlavní výkonný ředitel), o rok a půl později (přesněji 18.3.2008) na tuto funkci rezignoval. 23. října 2009 byl v Paříži zvolen prezidentem FIA.\n\nNarodil se v Pierrefortu ve francouzském departementu Cantal, jeho předkové pocházeli z Francie a Polska. Jeho automobilová kariéra začala ve chvíli, kdy si vzal otcův Mini Cooper S, aby se projel. Poté prošel rolemi jezdců různých šampionátů, ale rozhodl se ukázat svou sílu jako spolujezdec – s týmem Peugeot Talbot Sport Rally Team spolupracoval až do roku 1981, kdy odešel do závodního důchodu.\n\nTento tým mu přenechal pozici v managementu, jejíž pracovní náplní bylo organizovat konstrukci a design Peugeotu 205 Turbo 16 na Světový šampionát v rallye roku 1984. Po pomalém startu vyhrál typ 205 světové šampionáty v roce 1985 a 1986. Pod Todtovým vedením sbíral úspěchy i další vůz – Peugeot 905, který vyhrával šampionáty sportovních prototypů (např. Le Mans nebo Světový šampionát sportovních aut) až do 90. let. Peugeot, přes jeho naléhání, odmítl účast v šampionátu Formule 1, takže když mu v roce 1993 Scuderia Ferrari F1 team nabídl místo, chytil se této příležitosti. Po odchodu z této funkce se stal ředitelem FIA.\n\nStal se prvním jmenovaným prezidentem Ferrari Lucou di Montezemolo, který byl dosazen do vedení kdysi legendárního týmu, jež „se stal tak trochu vtipem“. Během vedení Todta a di Montezemola byl v roce 1996 najat Michael Schumacher, se kterým přišel do závodní stáje i stratég Ross Brawn a designer Rory Byrne. Tato šťastná souhra vytvořila téměř nerozlučný tým. Todt a Luca di Motezemolo, prezident společnosti Ferrari, jsou považováni za odpovědné za změnu celého týmu Ferrari z bezmocného (bez zakladatele Enzo Ferrariho se tým zdál být již minulostí) v silného soupeře, kterým je dnes.\n\nBěhem roku 2004, když se blížil čas odchodu prezidenta FIA Maxe Mosleyho do důchodu, vzrostl počet zvěstí o tom, že by na jeho místo mohl kandidovat právě on sám. Mosley to okomentoval slovy, že ačkoli by mohl být vynikajícím prezidentem, je spokojený ve Ferrari. Dlouhou dobu se pak usuzovalo, že až Michael Schumacher odejde z Formule 1, mohl by své místo opustit. Zřejmě proto, aby si udržel Todtovu věrnost, prezident Montezemolo jej podporoval ve vůdčím postavení v kompletní činnosti společnosti, která zahrnovala i výrobu tramvají.\nVe funkci ředitele ředitele týmu Scuderia F1 Team zůstal jednu sezónu. 1.1.2008 ho v této funkci vystřídal Stefano Domenicali, ve funkci hlavního výkonného ředitele Ferrari však setrvává.\nFrancouzská vláda mu udělila titul „Chevalier“ (rytíř) z „Legion d´Honneur“, dále byl v lednu 2007 titulován „Grand Officier“. V Malaisii se mu dostalo oficiálního titulu „Datuk“, což je obdoba britského rytířského titulu.\n\nMalou roli manažera červené hippodromové stáje si zahrál ve filmu Asterix a Olympijské hry (spolu s Michaelem Schumacherem jako svým jezdcem).\n\nZásnuby s herečkou Michelle Yeoh oznámil 28.9.2005, ona je však následně odmítla. V březnu 2007, Yeoh popřela své tvrzení ohledně nastávající svatby. Během rozhovoru s Craigem Fergusonem v The Late Late Show na CBS (31.7.2008) potvrdila fámu, že s ním byla zasnoubená.\nJeho syn Nicolas je manažerem jezdců Formule 1, mezi ně patří i současný jezdec Williamsu Felipe Massa.\n\n"}
{"id": "394709", "url": "https://cs.wikipedia.org/wiki?curid=394709", "title": "Inerciální navigace", "text": "Inerciální navigace\n\nInerciální navigační systém je založen na soustavě gyroskopů. Osa rotujícího setrvačníku gyroskopu zachovává svoji orientaci vůči inerciální souřadné soustavě, i pokud je gyroskop uzavřen uvnitř pohybujícího se tělesa. Měřením sil vznikajících při pohybu na ložiscích gyroskopů je možné určit změnu polohy tělesa, aniž by k tomu bylo potřeba jakékoli interakce s hmotným okolím.\n"}
{"id": "394715", "url": "https://cs.wikipedia.org/wiki?curid=394715", "title": "Království Tungning", "text": "Království Tungning\n\nKrálovství Tungning (čínsky tradičně 東寧王國, zjednodušeně 东宁王国, pinyin Dōngning Wángguó), také někdy nazývané království Čeng (čínsky tradičně 鄭氏王朝, zjednodušeně 郑氏王朝, pinyin Zhèngshì wángcháo) nebo království Jen-pching (延平王國, Yánpíng wángguó) byl stát na Tchaj-wanu existující v letech 1662–1687 jako centrum odporu obyvatel věrných dynastii (jižní) Ming v boji proti mandžuské dynastii Čching. V čele státu stáli Čeng Čcheng-kung, jeho syn Čeng Ťing a vnuk Čeng Kche-šuang. Politické uspořádání bylo podobné čínskému, kulturně byl stát čínský (jelikož jej vytvořili čínští, přesněji chanští uprchlíci z pevniny). Předpokládá se, že v době vládnutí rodiny Čeng počet obyvatel dosáhl přibližně 120 000; zvláštní význam království spočívá v tom, že v tomto období byl Tchaj-wan poprvé nezávislým státem.\n"}
{"id": "394718", "url": "https://cs.wikipedia.org/wiki?curid=394718", "title": "Traun (řeka)", "text": "Traun (řeka)\n\nTraun (česky \"Travna\") je rakouská řeka, pravostranný přítok Dunaje. Má délku 153 km.\n\nPramení v pohoří Totes Gebirge, protéká oblastí Solná komora (Salzkammergut) a u Lince se vlévá do Dunaje. Jsou na ní jezera Hallstätter See a Traunsee.\n\nPrůměrný průtok vody činí 135 m³/s.\n\nŘeka se využívá k zisku vodní energie. Protéká městy Bad Aussee, Bad Goisern, Bad Ischl, Gmunden, Wels a Traun.\n"}
{"id": "394725", "url": "https://cs.wikipedia.org/wiki?curid=394725", "title": "SMF", "text": "SMF\n\nStandard MIDI File (zkráceně SMF) je souborový formát určený pro uložení hudebních dat a jejich přenos mezi různými zařízeními. Tyto soubory mají obvykle příponu .mid. Základním rozdílem oproti formátům pro uložení zvuku (WAV, MP3, OGG) je ten, že zatímco ve zvukových souborech je zaznamenán přímo digitalizovaný, případně komprimovaný zvuk, v SMF jsou uloženy parametry použitých hudebních nástrojů, informace o tempu hudby, informace o různých kanálech, jednotlivé noty uložené jako kombinace [čas, nota, rychlost] a další MIDI události.\n\nData jsou v souboru uložena v blocích (tzv. „chunk“), kde každý blok obsahuje textový identifikátor dlouhý čtyři znaky (čtyři bajty) a informaci o délce bloku (také čtyři bajty). Vícebajtová čísla se v SMF ukládají v pořadí zvaném big-endian, tedy významnější bajty dříve. Po čtyřech bajtech délky následuje příslušný počet bajtů představujících datovou část bloku. Potom začíná další blok nebo končí soubor.\n\nV praxi lze narazit na dva typy bloků:\n\nStopa začíná identifikátorem MTrk následovaným tradičními čtyřmi bajty udávajícími délku bloku a poté již následuje posloupnost \"událostí\" ve tvaru \"časový přírůstek, stavový bajt, datové bajty\". Stavový bajt nemusí být uveden, v takovém případě se parametry vztahují k předchozímu stavovému bajtu.\n\n\"Časový přírůstek\" (někdy také \"deltačas\") udává dobu od předchozí události. Může zabírat i více bajtů, v takovém případě je vlastní časový přírůstek „rozsekán“ po sedmi bitech a nejvyšší bit u všech bajtů, kromě posledního (nejnižšího) bajtu, je nastaven na jedničku. Např. číslo 127 (hexadecimálně 0x7F, binárně 01111111) se vejde do sedmi bitů a bude proto uloženo v jednom bajtu. Naopak číslo 33090 (0x8142, \"10000001 01000010\", po sedmi bitech zprava \"10 0000010 1000010\") bude uloženo ve třech bajtech 0x82 0x82 0x42 (10000\"10\" 10000010\" 01000010\"). Je zde určitá podobnost s kódováním UTF-8, kde ASCII znaky zabírají pouze jeden bajt (s nulovým nejvyšším bitem), zatímco znaky s vyšším pořadím zabírají bajtů více a jsou také zakončeny bajtem s nulovým nejvyšším bitem.\n\n\"Stavový bajt\" (také \"příkaz\", \"zpráva\") definuje druh události. Jedná se o jeden bajt následující bezprostředně za časovým přírůstkem a lze jej poznat tak, že jeho nejvyšší bit je jednička. (Pokud je stavový bajt vynechán, má bajt za deltačasem nejvyšší bit nulový a jedná se o datový bajt.) Podle stavového bajtu lze rozhodnout, kolik následuje datových bajtů. Horní půlbajt obvykle udává druh příkazu a dolní půlbajt upřesňuje jeho význam, nejčastěji představuje číslo kanálu.\n\n\"Datové bajty\" (jinak také \"parametry\" příkazu nebo zprávy) následují za stavovým bajtem, případně hned za deltačasem, pokud není stavový bajt uveden. Jejích délka závisí na stavu.\n\nPříklady stavových a datových bajtů:\n\n\nMusical Instrument Digital Interface – MIDI\n\n"}
{"id": "394726", "url": "https://cs.wikipedia.org/wiki?curid=394726", "title": "Vanda Hybnerová", "text": "Vanda Hybnerová\n\nVanda Hybnerová (* 30. září 1968 Praha) je česká herečka, dcera herce, mima a divadelního pedagoga Borise Hybnera, bývalá manželka herce Saši Rašilova.\n\nVanda Hybnerová absolvovala pražskou jazykovou základní školu v Ostrovní ulici. Vystudovala fotografii na grafické škole a herectví na pražské DAMU.\nS bývalým manželem Sašou Rašilovem má dvě dcery, Antonii a Josefínu.\n\nPřibližně 7 let hrála v Divadle Labyrint a hostovala v celé řadě dalších pražských divadel. Nyní účinkuje v Divadle Rokoko, v Divadle Ungelt a v Divadle Palace.\n\n\n\n\n"}
{"id": "394738", "url": "https://cs.wikipedia.org/wiki?curid=394738", "title": "Pajasan žláznatý", "text": "Pajasan žláznatý\n\nPajasan žláznatý (\"Ailanthus altissima\") je druh opadavého listnatého stromu z čeledi simarubovitých, pocházející z Asie. V Česku je poměrně často pěstován jako okrasná dřevina a často zplaňuje, zejména v prostředí lidských sídel, například v oblastech rumišť, nebo dopravních staveb.\n\nJeho domovským areálem je severovýchod až východ Číny a Korejský poloostrov. Odtud se postupně rozšířil do celého mírného až subtropického pásu nearktické a palearktické oblasti včetně oblasti indomalajské. A nyní se šíří i do severní Afriky, Střední a Jižní Ameriky, Austrálie, na Nový Zéland i Tichomořské ostrovy. Invazivně proniká zejména do travnatých a skalnatých oblastí, na lesní mýtiny i rumiště.\n\nNa území dnešní České republiky byl prokazatelně vysazen v roce 1803 v Lednici na Moravě. V roce 2004 již byl evidován na 202 lokalitách převážně v teplých oblastech jižní Moravy a v Polabí v nadmořské výšce do 350 m n. m. Agresivně se prosazuje i v Národním parku Podyjí a v Chráněné krajinné oblasti Pálava.\n\nPajasan žláznatý je dvoudomý strom dorůstající do výšky až 25 m. Kmen má hladký, rovný a jeho průměr může být až 1 metr. Borka je šedě zbarvená a dlouze podélně pruhovaná. Koruna je široce vejčitá, řídce rozvětvená se spodními větvemi často převislými. Listy po rozdrcení nepříjemně páchnou po myšině, lístky mají na bázi žlázy, které toto nepříjemné aroma produkují. Jsou licho- nebo sudozpeřené, 5 až 13 jařmé, 30 až 100 cm dlouhé. Jejich celokrajné nebo jemně zubaté, vejčitě kopinaté lístky jsou 5 až 15 cm dlouhé a 2 až 4 cm široké, na podzim od vřetene listu opadávají. Listy po poranění produkují tekutinu, která může u citlivých jedinců vyvolat alergické reakce.\n\nSamčí pětičetné květy jsou nápadné, skládají se z tyčinek a zakrnělého semeníku, jsou velmi aromatické a je jich asi třikrát více než samičích. Samičí žlutozelené květy, uspořádané do koncových lat dlouhých 10 až 40 cm, jsou drobnější, také pětičetné, obsahují semeník a tyčinky, které nejsou funkční a neprodukují pyl. Kvete v červnu až červenci a jeho pyl je silným alergenem. Plodem je protáhlá dvoukřídlá nažka, po dozrání šedohnědé barvy, obvykle na stromě setrvává až do jara. Jsou velice lehké, asi 30 000 ks váží 1 kg. Dřevo stromu je tvrdé, lehké, ohebné a dobře snáší sucho.\n\nSemena brzy ztrácejí klíčivost, dokáží se však do daleka rozšířit větrem nebo po vodě. V prvém roce mohou semenáčky dorůst do výšky až 2 metrů, začínají plodit v 10. roce. V reakci na poškození vytváří dřevina intenzivní kořenové a pařezové výmladky, je světlomilná a nesnáší zastínění. Je krátkověká, po 30 až 50 letech usychá.\n\nJedná se o velice rychle rostoucí dřevinu, která je schopna kořeny i listy alelopaticky působit na okolí a tím omezovat růst okolní vegetace; vylučuje hlavně ailanthon, který způsobuje potíže růstu zhruba sedmdesáti druhů listnatých a jehličnatých stromů. Tyto látky produkují zejména mladí jedinci, kteří tak vyhrávají boj o světlo s ostatními dřevinami. Pajasany patří mezi 40 nejvíce invazních dřevin na světě. Nejlepší možné odstranění těchto mnohdy nežádoucích dřevin je hluboký řez a následné potírání pařezů herbicidy.\n\nPajasan žláznatý je velmi odolný vůči průmyslovým emisím a proto bývá vysazován jako rychle rostoucí dřevina do parků, měst i větrolamů. Díky své schopnosti růst na půdách vápenitých, nekultivovaných i podmáčených se vysazuje jako prvotní dřevina po rekultivaci.\n\nZ jeho dřeva se dříve vyráběl nábytek, nyní se využívá jen pro stavební účely a na topení. Je ovšem třeba dbát na jeho stáří, protože trpí uhníváním kořenového systému. Stromy starší 35 let by se proto měly preventivně kácet, aby se předešlo tragédiím při neočekávaném pádu stromu. Ve větrných polohách často trpí polomy.\n\nV Asii se z něho vyrábějí homeopatika k potlačení malárie a úplavice. Jeho listy jsou hostitelem larev motýla martináče hedvábného (\"Samia cynthia\"), z jejichž kokonů kukel se získává hedvábí.\n\nNejznámější variety pajasanu žláznatého:\n\n"}
{"id": "394745", "url": "https://cs.wikipedia.org/wiki?curid=394745", "title": "Samorost (rozcestník)", "text": "Samorost (rozcestník)\n\nSamorost může být:\n"}
{"id": "394746", "url": "https://cs.wikipedia.org/wiki?curid=394746", "title": "Vroni König-Salmiová", "text": "Vroni König-Salmiová\n\nVroni König-Salmi (* 6. červenec 1969, Wellington) je švýcarská reprezentantka v orientačním běhu. Jejím největším úspěchem jsou tři zlaté medaile ze štafet a sprintu na Mistrovství světa. V současnosti běhá za finský klub Turun Suunnistajat.\n\n"}
{"id": "394752", "url": "https://cs.wikipedia.org/wiki?curid=394752", "title": "Elam", "text": "Elam\n\nElam (persky: تمدن ایلام) byla starověká civilizace, jejíž počátky sahají až do 6. tisíciletí (nejnovější výzkumy datují jeho stáří dokonce do 7. tisíciletí) před naším letopočtem. Byl jednou z nejstarších kulturních oblastí ve světové historii, stejně tak jedním ze středisek samobytné kultury přední Asie.\n\nStarověký Elam se rozkládal v okolí dolního toku řeky Tigris severovýchodně od Perského zálivu na jihozápadě dnešního Íránu (přesněji v jihozápadní části íránského pohoří v současných provinciích Chúzistán a Lurestán). Svou polohou tvořil spojnici mezi Persií a Mezopotámií. Metropolí Elamu byly (zřejmě již od 4. tisíciletí př. n. l.) Súsy.\n\nZe sumersko-akkadských pramenů z 3. tisíciletí před naším letopočtem známe celou řadu městských států: Anšan, Simaški (později Marchaši), Adamdun (zřejmě sumerský tvar slova Hatamti), Madakt, Dúr-Untaš, (Al-Untaš-Napiriša, akadsky „Untašova pevnost“, dnešní Čóga Zambil). atd. V 2. tisíciletí př. n. l. byly nejdůležitějšími částmi Elamu Šušen (Šušun) a Anšan; Elamští vládci tato města neustále uvádí ve své vlastní titulatuře. \n\nObyvatelé Elamu svou zemi nazývali \"Haltamti\", Sumerové ji nazývali \"Nim-ma\" nebo \"Nim\", obyvatelé Akkadu \"Elamtu\", (\"Elamû\"). V hebrejštině podle Starého zákona Elam (Genesis 10:22). Staří Peršané jej nazývali \"Hūjiya\", později \"Huz\"a nejmladší Peršané \"Xuz\". \n\nNejstarší historie Elamu je pouze fragmentární, ale podle vykopávek provedených v Tepe-Mussianu sahá až do neolitu. Byly zde odkryty ukázky ornamentované keramiky a jiných předmětů, které dokazují, že zde sídlila velmi svérázná kultura. Kmeny v horách vedly zřejmě kočovný způsob života a postupně se usazovaly v říčních údolích Kercha a Kárůnu, kde v době pravěké přešli k usedlému zemědělství. Při vykopávkách prvního sídliště v Susách byly nalezeny srpy a drtiče na obilí. Starověcí obyvatelé Elamu dokázali velmi vyspěle zpracovávat kámen a na stejné úrovni byla i keramika a tkalcovství. Hutnictví se vyvíjelo pomalu a měděné nástroje mají dlouho tvar nástrojů kamenných.\n\nTzv. Staroelamské období (cca 2550–1520 př. n. l.). První psané poznatky o Elamu se datují přibližně ke konci 27. a první polovině 26. stol. př. n.l., kdy vládne Avanská dynastie (podle sídelního města Awan). Okolo roku 2300 byl Elam pokořen Akkadskou říší. Akkaďané se zem pokoušeli spravovat několik let, ale nedokázali ji udržet. Nový akkadský vládce Rimuš však zemi znova obsadil a úplně zpustošil. Přesto se mu nepodařilo si Elam podrobit. Stejně tak ale museli bránit akkadští (i nejstarší sumerští) vládci a králové před elamskými kmeny zemědělské oblasti Mezopotámie. Ve svých záznamech píší o vpádech Elamitů, ne vždy však úspěšných; tak vládce Lagaše „Eannatum (tento Ennatum na chvíli sjednotil celý Sumer, jak tvrdí Samuel Noah Kramer) rozdrtil Elamu hlavu. Elam byl zahnán do své země.“ Akkadský král Maništusu dobyl Anšan a uvalil na něj daně. Jak bylo napsáno výše, akkadským se nepodařilo Elam nikdy úplně ovládnout a nakonec Maništusův synovec, vládce Narám-Sín, uzavřel s Elamem písemnou smlouvu, ve které je Elam povinen přizpůsobovat svou vnější politiku s Akkadskou říší, ale zachová si svou vnitřní nezávislost (toto je první známá mezinárodní smlouva ve světové historii; je napsaná elamsky, ale akkadským klínovým písmem, jež v této době počíná nahrazovat původní elamské obrázkové, (protoelamské) písmo). Za Šulgiho (2093–2046 př. n. l.), krále III. Dynastie Uru, si Sumerové podmanili některé elamské oblasti, které pak spravovali zvláštní sumerští úředníci. Pád třetí urské dynastie za vlády Ibbi-Sina, kdy Elamové spolu s Amorejci vystupňovali nápor na Sumer a následně dobyli Ur a poplenili další sumerská města, přispěl i k osvobození Elamu a k obnovení nezávislosti elamského království. Elamští králové začali opět vpadat do mezopotamského údolí a dokonce se pevně uchytili v jeho jižní části, Larse. Též babylonský král Chammurapi (Chamurappi) (1792–1750 př. n. l.) musel s Elamity velmi úporně bojovat a teprve až pod svou nadvládou sjednotil značnou část Mezopotámie, vypudil Elamity ze Sumeru (Avdiev), porazil současného krále Šimut-wartaše a jako guvernéra zde dosadil Siwe-palar-chuppaka (1768–1745 př. n. l.). Po Chamurapiho smrti nebyli jeho následníci schopni rozsáhlou říši udržet a Elam znova nabral na síle. O několik desetiletí později vládce Kutir-Nachchunte I., který využil poměrů v Mezopotámii a mezi lety 1730–1720 několikrát vpadnul na její území, kde dobyl na třicet měst. Po jeho smrti se Elam za vlády Kuk-našura (1650–1635 př. n. l.) stává opět vasalským státem Babylonie. To ale netrvá dlouho, za vlády krále Pala-iššana (1570–1545 př. n. l.), se Elam od nadvlády Babylonu osvobodil, načež v roce 1520 př. n. l. do země vtrhli Kassité, kteří ji dobyli a nastává dvě stě let trvající „kassitské temno.“\n\nTzv. Středoelamské období (1320–1116 př. n. l.) začalo vzestupem Anšanské - Súzské dynastie kolem roku 1500 př. n. l. Tato doba nám zanechala největší množství archeologických památek, mezi které patří slavný zikkurat Dur-Untaš (nyní Čoga-Zambil) do něhož přiváděl vodu kanál dlouhý přes 50 km. Sídelním městem se stávají Súsy. Elam se vymanil jak z vlády Kassitů, tak další okupace Babylonem. Za vlády Šutruk-Nachchunte I. (1180–1159 př. n. l.) se z Elamu stává hlavní mocnost kolem Perského zálivu a ve východním Íránu. Roku 1160 Šutruk-Nachchunte I. spolu se svým bratrem vpadnul do Babylónie, kde dokonce sesadili z tůnu jejího krále a ta se stala vasalským státem Elamu. Šutruk-Nachchunterovi následníci se snažili říši ještě rozšířit, a to se jim nějakou dobu i dařilo. Ovšem když v neobsazené části Babylónie Šilchan-In-Šušinak (1140–1125 př. n. l.) porazil tamějšího krále Marduk-Kabít-Achchéšu u pevnosti Németti-Marduk, a nedokázal dobýt město, kde se král s poraženým vojskem uzavřel, vedlo to v konečném důsledku ke ztrátě kontroly nad celou Babylónií a k postupnému úpadku Elamu, kterému nedokázal zabránit ani Šilchan-In-Šušinakův syn Chutelutuš-In-Šušinak (1125–1116 př. n. l.. Ten sice při vpádu do Babylonie roku 1124 př. n. l. v bitvě na řece Kerchá Babylonce porazil a v roce 1120 př. n. l. dobyl v Babylonu 31 měst, nakonec však byl v roce 1116 př. n. l. poražen issinským králem Nabukadnesarem I., který se předtím zmocnil celé Babylónie.\n\nZačíná podle historických pramenů vládou Chumban-tachrase (770–755 př. n. l.). Za vlády Chumban-nigaše I. (742–717 př. n. l.), který celý život upevňoval pozice Elamu došlo v roce 720 př. n. l. ke střetnutí s asyrským králem Sargonem II. v bitvě u Déru, kde ho společně s babylonskými vojsky porazil. Tímto začíná řetěz neustálých střetnutí s Asyřany, které trvají až do konce elamské éry. V roce 711 př. n. l. vedl do Elamu svá vojska asyrský král Sinacherib (vládnoucí v letech 721–705 př. n. l.). V letopisu svých výprav praví: „Třicet čtyři opevněných měst jsem dobyl, spolu s malými vesnicemi, vyplenil, zbořil, zpustošil, vydal ohni a dýmem jejich spálenišť pokryl širé nebe jako uragan.“ Elamský král Kudurnachunti rozkázal obyvatelstvu ukrýt se v pevnostech a sám je opustil do vzdálených horských oblastí. Sinacherib se vrátil zpět do Ninive. Asyřanům se nepovedlo Elamity úplně vyhladit ani při druhém odvetném tažení do hor obývaných nezávislými kmeny a asyrský vliv se tak v Elamu nikdy neupevnil.\nAž do roku 639 př. n. l. (podle Avdieva 645 př. n. l.), elamští vládci bojovali a uzavírali spojenectví či mírové smlouvy jak s Asýrií, tak s Babyloňany. Země procházela různými politickými zvraty, Asyřanům se ji podařilo několikrát podmanit, ale vzápětí byli opět vytlačeni. Nakonec za vlády Chumba-chaldaše III. asyrský vládce Aššurbanipal Elam zpustošil, nechal masově vyvraždit místní obyvatelstvo, dobyl Súsy, ve kterých zahynul i poslední Elamský král.\nV budoucnosti se stalo území Elamu jednou z významných satrapií Persie Súsiana. V Súsách Dareios I. vybudoval zimní sídlo perských králů, které však v roce 331 př. n. l. bylo zničeno Alexandrem Velikým.\n\n\n"}
{"id": "394761", "url": "https://cs.wikipedia.org/wiki?curid=394761", "title": "Pop rock", "text": "Pop rock\n\nPop rock je hudební žánr, který mísí chytlavost popu a nenáročné texty ve většinou kytarových rockových skladbách. Existují různé definice tohoto pojmu, od pomalého a jemného rocku po podžánr popu. Kritici tento žánr označují za podbízivý, komerční a méně autentický, než je rocková hudba. Známými interprety jsou například Queen, Anastacia, Alanis Morissette,Coldplay, Oasis, Chinaski, Nightwork a další.\n"}
{"id": "394764", "url": "https://cs.wikipedia.org/wiki?curid=394764", "title": "Triangl (hudební nástroj)", "text": "Triangl (hudební nástroj)\n\nTriangl je bicí hudební nástroj, vyrábí se z ocelové kulatiny a většinou má tvar rovnostranného trojúhelníka s oblými vrcholy, u jednoho vrcholu rozdělený kvůli lepší rezonanci. Při hře je třeba jej zavěsit na prsty pomocí vhodného provázku, který zabrání tlumení tónu. Do trianglu se ťuká ocelovou paličkou a délka tónu se reguluje zatlumením prsty.\n\nPoněkud neobvyklé konstrukce je tzv. jednoruční triangl, který má tvar písmene \"V\" a je spolu s malou kuličkou uzavřen do pouzdra, které se drží v dlani. Kmitavým pohybem pouzdra kulička ťuká střídavě do obou stran \"véčka\" a k zatlumení slouží palec a ukazovák. Toto provedení umožňuje velmi rychlé střídání krátkých a dlouhých tónů, proto se hodí zejména pro latinskoamerickou hudbu.\n\nTriangl je nástrojem, o jehož oblíbenosti ve středověku svědčí řada obrazových dokladů. Patří mezi Orffovy nástroje.\n\n"}
{"id": "394784", "url": "https://cs.wikipedia.org/wiki?curid=394784", "title": "Dimini", "text": "Dimini\n\nDimini (řecky Διμήνι) je malá vesnice poblíž města Volos v Thessálii ve středním Řecku. Při archeologických výzkumech v 19. století zde byla objevena raně neolitická osada a mykénské osídlení.\n\nRaně neolitické osídlení bylo objeveno v souvislosti s výzkumem mykénské kupolové hrobky, který vedli Christos Tsountas a Valerios Stais. Objevilo se kolem roku 4800 př. n. l.\n\nNa nejvyšším bodě vyvýšeniny byl umístěn obytný dům (megaron) se dvorem a okolo něj se rozkládalo 6 – 7 pásů opevnění, mezi nimiž stály další obytné domy. Megaron mělo dlážděnou podlahu, v přední místnosti se nacházelo ohniště, vzadu pec. Nalezená keramika byla vyráběna ručně a byla jednobarevná. Jiné druhy nalezené keramiky byly zdobeny meandry, spirálami nebo šachovnicovým motivem. \n\nLidé kultury Dimini vytvářeli sošky žen z hlíny a kamene. Rozvíjelo se zemědělství, zejména pěstování obilnin a luštěnin, a chov prasat. Tato kultura současně existovala s mladší fází kultury Sesklo. \n\n"}
{"id": "394787", "url": "https://cs.wikipedia.org/wiki?curid=394787", "title": "Vlasta Matulová", "text": "Vlasta Matulová\n\nVlasta Matulová (31. října 1918 v Brně-Židenicích – 18. dubna 1989 v Praze) byla česká herečka.\n\nAbsolvovala dramatické oddělení brněnské konzervatoře (1937), hrát divadlo začala v rodném Brně, kde v letech 1937–1938 hostovala v Zemském divadle. Do dalšího angažmá nastoupila u divadelní společnosti K. Jičínského (1938/1939) a později jednu sezonu působila ve Východočeském divadle v Pardubicích. \n\nOd roku 1940 až do doby svého odchodu do důchodu v roce 1984 hrála v činoherním souboru Národním divadle v Praze.. Roku 1943 se provdala za lékaře MUDr. Vlašimského, manželství nebylo šťastné. Roku 1958 se provdala podruhé, za divadelního a filmového manažera Jiřího Šebora, polovinu tvůrčí skupiny Šebor-Bor. \n\nZejména v době svého mládí byla poměrně vyhledávanou filmovou herečku půvabného zjevu s příjemným hlasovým projevem a neokázalým civilním hereckým stylem. Věnovala se rovněž recitaci a vystupovala v rozhlase a televizi.. Vyučovala rovněž na pražské konzervatoři. V roce 1984 odešla do důchodu.\n\n\n\n\n"}
{"id": "394789", "url": "https://cs.wikipedia.org/wiki?curid=394789", "title": "Klínek", "text": "Klínek\n\nKlínek může být:\n\n"}
{"id": "394790", "url": "https://cs.wikipedia.org/wiki?curid=394790", "title": "Dún an Doras", "text": "Dún an Doras\n\nDún an Doras (irsky zavřete dveře) je česká akustická skupina hrající irskou hudbu, kterou založil v roce 1997 rodák z Českých Budějovic René Starhon se zpěvačkou Kateřinou García. První sestava byla ale mezinárodní, duo doplňovala švédská houslistka Nilla Axelsson a irský kytarista Simon Delaney. O něco později přišli další dva Irové: hráč na loketní dudy Scott Mavroudis a bodhránista Tom English a hráčka na rytmické nástroje Lucy Shoe. Tato sestava hrála zhruba dva roky a s irským hráčem na perkuse či didgeridoo Jonnyho Tennanta, který s kapelou úzce spolupracoval, nahráli první album \"Bossa Nudski\" (na albu chybí pouze Tom English). Album kromě irských instrumentálních skladeb obsahuje i vlastní skladby Nilly Axelsson a další.\n\nV letech 1999 a 2000 došlo k výraznému obměnění složení kapely. Přišli houslista Daniel Malczyk, kytarista Petr Košumberský a flétnista Radvan Markus, koncerty byly proměnlivé, Jonny Tennant hrál pouze tehdy, když zrovna pobýval v Praze, v kapele působila také hráčka na djembé Kristina Kyndlová. Tato sestava natočila v roce 2002 sedmipísňovou demonahrávku, ale už na podzim téhož roku přišel do kapely hráč na tabla, darbuku a djembé Jakub Severin. O rok později vydali album \"Sweet and Sour\" a kapelu poté opustil zakládající člen René Starhon. V roce 2004 do Dún an Doras přišel kontrabasista Filip Klinecký. Po vydání zatím posledního alba \"Rua\" má v současnosti kapela zdravotní pauzu. Kateřina García s Lubošem Malinou založila skupinu Garcia (album \"Woven Ways\", 2007), do repertoáru nové skupiny přešly i některé písně Dún an Doras.\n\n\n"}
{"id": "394792", "url": "https://cs.wikipedia.org/wiki?curid=394792", "title": "Kris Burm", "text": "Kris Burm\n\nKris Burm (* 1957 Antverpy, Belgie) je belgický tvůrce společenských her. Z her které vytvořil patří k nejznámějším ty z GIPF projektu: GIPF, ZÈRTZ, DVONN, YINSH, PÜNCT a TZAAR. Všechny jeho hry, s výjimkou Dicemasteru jsou abstraktní strategie pro dva hráče.\n\n\n"}
{"id": "394794", "url": "https://cs.wikipedia.org/wiki?curid=394794", "title": "Muflová pec", "text": "Muflová pec\n\nMuflová pec (angl. Muffle furnace) se používá ke spalování průmyslových odpadů, které jsou tekuté (kašovité, pastovité) nebo odpadů, které mění během spalování své skupenství. Příkladem takových odpadů jsou odpady ze zdravotnictví.\n\nV muflové peci se nepoužívají rošty, ale ke spalování dochází na podlaze pece v keramické nístěji.\n\nKapacita muflové pece typu MP 150 pro kapalný odpad je 920 kg/24h (při výhřevnosti odpadu 18MJ/kg).\n\nMuflové pece jsou rovněž konstruovány pro laboratorní účely a můžeme se s nimi setkat třeba ve školních nebo zubních laboratořích (Nabertherm LE 2/11 nebo LE 14/11)\n\nV muflových pecích se spaluje většinou při teplotách v rozmezí přibližně 900 °C až 1500 °C.\n\nPoužití rovněž v keramickém a sklářském průmyslu.\n"}
{"id": "394799", "url": "https://cs.wikipedia.org/wiki?curid=394799", "title": "Ladění (programování)", "text": "Ladění (programování)\n\nLadění je v informatice metodický postup pro nalézání a snižování množství chyb v počítačových programech nebo elektronického hardware tak, aby fungoval, jak se předpokládá. Ladění chyb bývá obtížnější v systémech, které jsou silně provázané, protože jedna chyba vyvolává další. Ladění probíhá pomocí testování systému, u software za pomoci ladicích výpisů nebo ladicích nástrojů (debugger, Valgrind, …)\n\nExistuje několik polemik o původu termínu \"debugging\". Pojmy \"bug\" (tj. chyba) a \"debugging\" (tj. ladění) jsou připisovány Grace Hopperové do roku 1940. Zatímco ona pracovala na počítači Mark II na Harvardově univerzitě, její spolupracovníci objevili \"můru\", která uvízla v relé, a tím narušila činnost počítače. Odstraňování této závady nazvali „debugováním“, neboli „odstraňováním hmyzu“ (laděním much). Avšak výraz \"bug\" ve smyslu technické chyby, je datován nejméně do roku 1878 od Thomase Edisona. Pojem \"debugging\" se ještě před začátkem používání ve světě počítačů používal jako výraz v letectví. A skutečně, v jednom rozhovoru Grace Hopperová poznamenala, že nebyla tvůrcem tohoto výrazu. \"Bug\" byl vhodným a existujícím výrazem a hodil se do dané terminologie, tak jej tak ponechali.\nPokud se podíváme do Oxfordského slovníku angličtiny na slovo debugging, vypadne nám pojem \"debugging\" použitý v odkazu na testování leteckého motoru v roce 1945 v časopise Royal Aeronautical Society. Hopperová použila tento výraz 9. září 1947. Pojem byl přijat počítačovými programátory až do začátku roku 1950. V roce 1951 napsal S. Gill významný článek, kde je nejstarší zaznamenaná diskuse o programových chybách, ale nepoužívají se zde přímo pojmy \"bug\" nebo \"debugging\". V digitální knihovně ACM je termín ladění poprvé použit až ve třech dokumentech z roku 1952 z Národního setkání ACM. Dva ze tří používají termín v uvozovkách. Do roku 1963 byl výraz \"debugging \"dostatečně běžný, že byl bez vysvětlení použit na straně 1 v manuálu CTSS.\nKidwellův článek „Stalking the Elusive Computer Bug“ se zabývá původem slova \"bug\" a \"debugging \"podrobněji.\n\nLadění je obecně velmi zdlouhavý a únavný úkol. Zkušenosti programátora s laděním pravděpodobně nejvíce ovlivňují schopnost odstranit problém, ale obtížnost ladění softwaru se značně liší i dle použitého programovacího jazyka, dostupných nástrojů, jako jsou \"debuggery\" apod. Debuggery jsou softwarové nástroje, které umožňují programátorovi sledovat průběh programu, pozastavit jej, znovu spustit, nastavit body zastavení (breakpoints), změnit hodnoty v paměti a dokonce v některých případech krokovat program zpět. Pojem debugger také může ukazovat na osobu, která provádí ladění. \n\nObecně platí, že vyšší programovací jazyky, jako je Java, provádí ladění snáze, protože mají takové vlastnosti, jako je zpracování výjimek, které jsou schopny snáze nalézt v aktuálních zdrojích kód s nevypočitatelným chováním. U nižších programovacích jazyků, jako je C nebo Jazyk symbolických adres, mohou chyby způsobit skryté problémy, jako jsou přepsání paměti (memory corruption), a je často velmi obtížné zjistit, kde se původní problém vyskytl. V těchto případech může být zapotřebí nástroj jako je paměťový debugger (memory debugger).\n\nV určitých situacích může být výhodné použití všeobecných softwarových nástrojů, které jsou schopny reagovat na specifický jazyk. Nazývají se nástroji pro statickou analýzu kódu. Tyto nástroje hledají ve specifickém souboru známé běžné i vzácné problémy, vyskytující se v obsaženém zdrojovém kódu. Všechny tyto problémy by dokázaly nástroje, jako je kompilátor nebo interpret, odhalit jen vzácně, protože se nejedná o chyby v syntaxi, ale spíše v sémantice. O některých nástrojích výrobci tvrdí, že jsou schopny detekovat až 300 problémů + unikátní problémy. Komerční i bezplatné nástroje pak existují pro různé jazyky. Tyto nástroje mohou být velmi užitečné při kontrole velmi velkého počtu souborů, kde je nepraktické, aby se kód procházel a kontroloval ručně. Typickým příkladem detekce problému, by mohla být dereference proměnné, ke které dochází, pokud je jí přiřazena hodnota. Dalším příkladem by mohlo být provedení silné typové kontroly, pokud samotný jazyk tuto kontrolu sám nevyžaduje na takové úrovni. Proto jsou tyto nástroje lepší v lokalizaci pravděpodobné chyby, než skutečné chyby. Výsledkem je, že mají pověst vytváření falešných poplachů. Příkladem může být nástroj codice_1 pro kontrolu zdrojových kódů v jazyce C.\n\nPro ladění elektronického hardwaru stejně jako softwaru, fungujícího na nízké úrovni (např. BIOSy, ovladače zařízení) a firmware, se používají jednotlivě nebo v kombinaci nástroje, jako jsou osciloskopy, logické analyzátory nebo obvodové emulátory (ICE). ICE může provádět mnoho z úloh typických pro softwarový debugger na softwaru a firmwaru na nízké úrovni.\n\nVýpis ladění je pozorováním (živých nebo zaznamenaných) hlášení, které indikují průběh provedení procesu. \n\nPrvním krokem při ladění je pokus o \"reprodukci (zopakování) problému\". To nemusí být triviální úkol, například v případě paralelních procesů nebo některých neobvyklých softwarových chyb. Také záleží na konkrétním uživatelském prostředí, historii práce a nastavení systému. Všechny tyto a další aspekty mohou zkomplikovat snahu o vyvolání stejného problému. \n\nV okamžiku, kdy se podaří problém zopakovat, je třeba zjednodušit vstup do tohoto programu, aby se snáze provádělo ladění. Například chyba v kompilátoru se může projevit, až když se provádí parsování velikého zdrojového souboru. Avšak po zjednodušení testovaného případu může postačit jen pár řádků z původního zdrojového kódu k tomu, aby byla stejná havárie napodobena. Takové zjednodušení lze provést ručně, přístupem „rozděl a panuj“. Programátor odstraňuje některé části z původního testu a kontroluje, zda se problém stále ještě vyskytuje. Při ladění problému v GUI se programátor snaží přeskočit některé akce uživatele z původního popisu problému a zjišťuje, zda zbývající opatření stále působí příslušnou chybu. Testování lze zjednodušit automatizovanými testy, kdy lze použít např. delta debugging. \n\nV okamžiku, kdy je testovaný případ dostatečně jednoduchý, může programátor používat debugger, zkoumat stavy (hodnoty proměnných, zásobník volání) a hledat původ celého problému. Jako alternativu lze použít \"trasování programu\" (\"tracing\"). V jednoduchém případě je trasování pouze několik vypsaných hlášení, které zobrazí hodnoty proměnných v určitých bodech vykonávání programu.\n\n\"Vzdálené ladění\" (\"remote debugging\") je způsob odstraňování chyb, kdy laděný program běží na jiném systému, než kde je umístěn debugger. Pro spuštění vzdáleného ladění se debugger připojí ke vzdálenému systému přes počítačovou síť. Po připojení může debugger kontrolovat plnění programu na vzdáleném systému a získat informace o jeho stavu. \n\n\"Post-mortem ladění\" (\"post-mortem debugging\") je laděním výpisu z procesu. Výpis z vyhrazeného prostoru procesu bývá možné získat automaticky od systému nebo ručně pomocí interakce uživatele. Výpisy z havárií (výpisy z jádra) jsou často generovány, až když je proces ukončen kvůli neošetřené výjimce.\n\nAnti-debugging je „zavedením jedné nebo více technik do počítačového kódu, které brání pokusům o reverzní inženýrství nebo ladění finálního programu“. Existuje několik typů těchto technik:\n\nLadění může být omezeno pomocí jedné nebo více z výše uvedených technik. K dispozici je mnoho anti-debugging technik, které dokáží dostatečně chránit software proti většině hrozeb.\n\n"}
{"id": "394800", "url": "https://cs.wikipedia.org/wiki?curid=394800", "title": "Kontejner (rozcestník)", "text": "Kontejner (rozcestník)\n\nSlovo kontejner (z anglického \"container\", tedy věc, která něco obsahuje) může mít například tyto významy: \n\n"}
{"id": "394802", "url": "https://cs.wikipedia.org/wiki?curid=394802", "title": "Stírka (rozcestník)", "text": "Stírka (rozcestník)\n\nStírka může být: \n\n"}
{"id": "394803", "url": "https://cs.wikipedia.org/wiki?curid=394803", "title": "Přímé zahraniční investice", "text": "Přímé zahraniční investice\n\nPřímé zahraniční investice (zkráceně PZI) jsou investice do jiné země za účelem získání podílu na kmenových akciích a rozhodovacích pravomocích ve výši alespoň 10 % (či takového podílu, který dává zahraničnímu investorovi rozhodující pravomoci). Podmínkou je trvalý zájem investora na společnosti a jeho podíl na řízení.\n\n\n\nPřímé zahraniční investice mají řadu přímých i nepřímých dopadů na hostitelskou ekonomiku, které ovlivňují splnění většiny cílů hospodářské politiky. Pro hodnocení vhodnosti investice je třeba komplexně vnímat přímé i nepřímé dopady a brát v úvahu jejich čistý přínos v dlouhém období.\n\n\n"}
{"id": "394804", "url": "https://cs.wikipedia.org/wiki?curid=394804", "title": "Keplerovo muzeum", "text": "Keplerovo muzeum\n\nKeplerovo muzeum bylo malé muzeum připomínající pobyt Johanna Keplera v Praze a dílo, které v té době vytvořil. Muzeum bylo otevřeno 25. srpna 2009 v domě U Francouzské koruny v Karlově ulici 4 na Starém Městě blízko Karlova mostu. Jde o dům, kde Kepler během svého pražského pobytu žil. Praha byla posledním městem, kde tento významný astronom trávil část svého života, a které nemělo muzeum věnované jeho osobnosti a práci.\n\nKromě informačních panelů nabízelo muzeum i několik displejů se zajímavými animacemi, např. záznamem reálného růstu sněhové vločky (Kepler byl první, kdo určil, že tvar sněhových vloček je vždy šestiúhelníkový). V muzeu byl také funkční model zubového čerpadla, které Kepler vytvořil pro fontány na zahradě Rudolfa II.\n\nOtevření muzea bylo jedním z vrcholů probíhajícího Mezinárodního roku astronomie.\nZúčastnil se jej mj. kardinál Miloslav Vlk.\n\nPůvodně mělo být muzeum otevřeno 14. května 2009, ale termín byl kvůli nejisté dotaci posunut, nový termín byl stanoven na 25. srpna 2009, kdy bylo muzeum také otevřeno. Současně se také změnila náplň muzea: pro velkou finanční náročnost nutného pojištění nebyly do expozice zakomponovány původně uvažované originální exponáty z Keplerovy doby.\n\nKoncem roku 2017 byla po osmi letech činnost Keplerova muzea na Starém Městě ukončena. Provoz, který dosud zajišťovala Agentura ProVás, převzalo Národní technické muzeum v Praze na Letné, kam byla část expozice Keplerova muzea přenesena a pro veřejnost zpřístupněna od jara roku 2019.\n\n"}
{"id": "394806", "url": "https://cs.wikipedia.org/wiki?curid=394806", "title": "Spona (archeologie)", "text": "Spona (archeologie)\n\nSpona je kovová součást oděvu spojující jeho jednotlivé součásti. Funguje jako spínací špendlík, současně však plní i funkci šperku. Protože spony rychle podléhaly módě, jsou pro archeologii jedním z nejvýznamnějších prvků při vytváření chronologických a periodizačních systémů.\n\nVýznam spon tkví především v tom, že jako předměty podléhající značně dobovému vkusu a módním změnám jsou silně chronologicky citlivé. Podle jejich vývojové řady lze sestavit chronologické schéma a datovat s jejich pomocí i další archeologické nálezy; umožňují tak detailní třídění jednotlivých období a datování jejich vývojových stupňů. Jejich podoba (i způsob užití či nošení) podléhá i krajovým zvyklostem, napomáhají tedy i rozpoznání vzájemných kontaktů mezi různými územími.\n\nNapř. na základě sestavení vývojové řady spon doby laténské rozdělil v roce 1885 německý archeolog Otto Tischler toto období posledních pěti staletí před zlomem letopočtu do tří vývojových stupňů; podobně významný je systém třídění římských a germánských spon, který předložil ve své disertaci v roce 1897 švédský badatel Oscar Almgren; užívané je i třídění spon téhož období polského badatele Józefa Kostrzewského a řady dalších.\n\nPrvní spony se objevují již ve starší době bronzové a užívají se jako spinadlo mužského i ženského oděvu v celém následujícím období pravěku a doby protohistorické až do vrcholného středověku, do 14. století, kdy začínají být funkčně nahrazovány knoflíky, funkčnost spony se vytrácí a ta začíná být v podobě brože nošena pouze jako šperk.\n\nSpony se vyráběly z rozmanitých materiálů, především z bronzu, ale i z drahých kovů – stříbra a zlata, i v kombinaci s jinými materiály, často jsou zdobeny různými výzdobnými technikami. Obliba nejčastěji používaného materiálu se v různých obdobích poněkud liší. V době bronzové to byl samozřejmě bronz, nejluxusnější exempláře byly ze zlata. Doba železná přináší použití železa i na sponách, bronz však stále převažuje; v době halštatské bývají spony vykládány/obkládány jantarem; v době laténské jsou na bronzových sponách oblíbené vložky z korálu nebo výzdoba emailem, objevuje se použití pseudofiligránu a především v nejmladším laténském období jsou v oblibě jemně pracované spony železné, stříbro se v tomto období téměř nepoužívá. Germánské populace doby římské opět preferují bronz, používá se stříbro, v době stěhování národů často zlacené nebo se používá zlato samotné, objevuje se tauzie, vrubořez a použití vložek z destiček ze skla či polodrahokamů vsazovaných do přihrádek tvořících ornament.\n\nPrimární funkce spon byla jistě spojovat k sobě jednotlivé kusy oděvu, současně však byly užívány jako často velmi honosný šperk; v některých případech (např. velmi rozměrné, bohatě zdobené spony kultury popelnicových polí) dokonce reprezentačního charakteru.\n\nSpony lze rozdělit do dvou základních typů:\n\n(mladší doba železná), cca 500 př. n. l. – 0\n\nJiž Otto Tischler vystihl základní chronologické schéma laténských spon:\n\n\n"}
{"id": "394808", "url": "https://cs.wikipedia.org/wiki?curid=394808", "title": "Jiří Bruder", "text": "Jiří Bruder\n\nJiří Bruder (13. dubna 1928 Praha – 31. května 2014 Praha) byl český herec.\n\nPocházel z umělecké rodiny, jeho tatínek byl hercem a zpěvákem ve Vinohradském kabaretu, rovněž oba jeho strýcové byli zpěváky a muzikanty. Jeden ze strýců hrál na saxofon v orchestru Jaroslava Ježka. Jeho bratr byl herec, dabér a zpěvák Stanislav Bruder (1933–2019), se kterým byl v začátcích často v angažmá. Během své základní vojenské služby hrál v Armádním divadle společně s paní Jiřinou Jiráskovou, poznal zde i Jiřího Šlitra, o mnoho let dříve, než jej poznal Jiří Suchý.\n\nS herectvím začínal v Divadle 5. května, poté vystřídal několik dalších divadelních a estrádních souborů (např. Divadlo Jiřího Wolkera či divadlo Paravan, Divadlo Na Fidlovačce), nakonec bezmála 30 let působil v Městských divadlech pražských (1963–1987), i později zde vystupoval jako host; naposledy působil v Divadle ABC.\n\nJeviště ho lákalo už od časných mladých let. Hereckou školu přesto nevystudoval, vyučil se mechanikem psacích a počítacích strojů. Zároveň vedle školy zkoušel kabaret a účinkoval v divadelním komparzu. Získal cenné praktické zkušenosti a později složil profesní zkoušky před komisí.\n\nMezi jeho divadelní úspěchy bezesporu patří kanadský Montreal, kde spolu s kolegou Lubomírem Lipským hráli klauny ve hře \"Revue z Bedny\". I přes silnou konkurenci, mimo jiné v podobě slavného Kinoautomatu, sklidilo představení velký úspěch. Následovaly další měsíce se stejným představením, tentokrát v Brazílii.\nZahrál si mnoho desítek televizních a filmových převážně drobných či epizodních rolí. Jednalo se o výrazného komediálního a výborného dabingového herce, což osvědčil například v animovaném seriálu \"Simpsonovi\" nebo hlasem, který propůjčil Méďovi Béďovi, účinkoval i v seriálu \"Tom a Jerry\". Svůj hlas propůjčil i známému francouzskému komikovi Bourvilovi. S Bourvilem je spojena i jedna příhoda, kdy se při premiéře filmu \"Smolař\" objevilo v úvodních titulcích vedle Františka Filipovského jako Louise de Funèse místo „Bourvil – Jiří Bruder“ spojení „Bourvil – Stanislav Bruder“. Po odvysílání tehdy následovalo množství pokut a jiných postihů, ale Jiří Bruder prý vzkázal: „Ať to tam nechají, vždyť je to přece brácha!“ Překlep tam tedy zůstal a ještě v roce 2004 jej tak vysílala TV Nova.\n\nV roce 1996 se objevily vážné zdravotní problémy, podstoupil sérii těžkých operací dolních končetin. Divadlo mu scházelo, po letech opět stanul na jevišti Divadla ABC v menší roli ve hře \"Jezinky bezinky\". V pokročilém věku tímto představením uzavřel svou bohatou divadelní kariéru. Penzi trávil v domku na pražském Smíchově.\n\nZemřel po dlouhé nemoci ve věku 86 let v Motolské nemocnici v Praze.\n\n\n\n\n\n"}
{"id": "394809", "url": "https://cs.wikipedia.org/wiki?curid=394809", "title": "Nová věcnost", "text": "Nová věcnost\n\nNová věcnost (něm. \"Neue Sachlichkeit\", angl. \"New Objectivity\") je označení pro umělecký směr v malířství, fotografii, literatuře, filmovém umění a architektuře, který byl důležitý zejména v Německu ve 20. letech 20. století. Termín vytvořil kritik Gustav Friedrich Hartlaub po retrospektivní výstavě v Mannheimu roku 1925. Nová věcnost je z hlediska dějin umění spojovacím článkem mezi expresionismem (ze kterého vyrůstala a vůči kterému se zároveň vymezovala), dadaismem a surrealismem. Měla velký vliv na socialistický realismus. Nová věcnost oproti subjektivistickým směrům od radikálního expresionismu až po kubismus vyzdvihla význam objektu. Její vývoj byl přerušen nástupem nacismu roku 1933.\nNová věcnost se řadí do světové meziválečné avantgardy. Tvůrcem programu v Evropě byl Albert Renger-Patzsch. Ve fotografii nové věcnosti se přestaly používat ušlechtilé tisky, došlo k funkčnímu využívání světla, tonality, ohniskové vzdálenosti a úhlu záběru. Werner Gräff vydal v roce 1929 knihu \"Přichází nový fotograf\" (\"Es kommt der neue Fotograf\"), kde publikoval typické fotografie nové věcnosti. V Německu byla dále zastoupena umělci jako byli John Heartfield, Karl Blossfeldt, Walter Peterhans, Helmar Lerski a August Sander. V USA se nazývala pojmem \"americký velkoformátový verismus\" a zastupovali jej Paul Strand, Edward Weston, Imogen Cunninghamová, Ansel Adams, Walker Evans nebo Aenne Biermann. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\". V Československu zastupoval tento směr Josef Sudek, jehož volná tvorba na přelomu 20. a 30. let splývala s užitou, byly to všechno ostře a detailně vykreslené fotografie, podobné Strandovým nebo Westonovým.\n\nZ fotografů, kteří uskutečňovali principy avantgardního konstruktivismu a nové věcnosti patří například František Čermák, Vladimír Hnízdo, Helmar Lerský, Károly Escher nebo Polák Wladyslaw Bednarczuk.\n\nFotografové Boris Ignatovič společně s Alexandrem Rodčenkem byli jedněmi z organizátorů a vedoucích skupiny \"Říjen\" (\"Oktjabr\"). Ve 30. letech se podíleli na propagaci nové věcnosti v Rusku. V kompozici využívali úhlopříčky, dvojexpozice, montáž, koláž, kombinaci s kresbou nebo typografií. Invenční prací s úhlem pohledu, místem snímání a kompozicí dával Rodčenko a jeho příznivci svým snímkům dynamiku, která se ukázala jako účinný způsob tlumočení myšlenky.\n\nJe obdobný směr, který ovlivnil německou literaturu v letech 1923-1930. Hlavními představiteli byli Egon Erwin Kisch a Alfred Doeblin, kteří našli inspiraci v popisném stylu Jamese Joyce.\nV architektuře se tento směr nijak samostatně neprojevil, nicméně zastával stejné myšlenky jako měl Bauhaus\n- kladl funkci nad formu. Krása budovy byla zcela závislá na její funkčnosti a efektivitě.\n\nTento směr se v hudbě řídí zákony barokní polyfonie. Klade důraz na antiromantický hudební projev, pevnou rozumovou hudební konstrukci, rytmickou motoriku a potlačení citové složky. Ve spojení s tímto stylem se hovoří také o expresionismu a neoklasicismu. Přichází ve dvacátých letech 20. století vedle atonality a revoluční dodekafonie. Protagonistou byl německý skladatel Paul Hindemith.\n"}
{"id": "394810", "url": "https://cs.wikipedia.org/wiki?curid=394810", "title": "Arantxa Parraová Santonjaová", "text": "Arantxa Parraová Santonjaová\n\nArantxa Parraová Santonjaová (* 9. listopadu 1982 ve Valencii, Španělsko) je současná španělská profesionální tenistka. Ve své dosavadní kariéře vyhrála 3 turnaje WTA ve čtyřhře.\n\nArantxa Parraová Santonjaová se zúčastnila 1 zápasu ve Fed Cupu za tým Španělska s bilancí 1-0 ve dvouhře.\n\n\n"}
{"id": "394812", "url": "https://cs.wikipedia.org/wiki?curid=394812", "title": "Land art", "text": "Land art\n\nLand art je umělecký směr 60. let, který vznikl v USA. V užším smyslu slova nepatří k zahradnímu umění, ale v současné krajinné architektuře se dodnes používají prvky land artu. Hlavně tam, kde se používají skulptury a objekty z organických a anorganických materiálů. Umělci tohoto směru se obrátili proti komerčnímu umění a měli záporný postoj k výrobě umění, které je v galeriích a muzeích. Namísto toho tvořili umělecká díla na přírodních místech, která jsou těžko dostupná a nepřetvořená zásahem člověka. Díla Land artu někdy působí svou monumentalitou. Umělci využívají intenzitu vnímání a přírodní zkušenosti pozorovatelů s efekty vznešenosti v přírodě a pracují s jednoduchými formami.\n\nLandart – neboli krajinné umění – má blízko k fotografii krajiny. Uplatňuje přechod z ateliérů do přírody a má svůj předobraz v historii. Od visutých zahrad královny Semiramidy, přes parky s keřovými bludišti, skrze přísně vymezené francouzské zahrady, k čínským nebo japonským klášterním zahradám.\n\nEvropští umělci, jako například David Nash, Andy Goldsworthy nebo Mihael Singer, měli od začátku subtilnější přístup k přírodě. Se svými díly se pokoušeli krajinu akcentovat a pracovat s přírodními materiály jako jsou půda, kámen, dřevo, voda nebo led.\n\nU nás byl průkopníkem Ladislav Novák, dnes ho následují například Jan Šimek, Jiří Šigut nebo Jan Pohribný.\n\nFotograf Jan Pohribný (* 1961) využívá jako tvůrčí postupy ve své tvorbě pohybovou neostrost v kombinaci s vícenásobnou expozicí. Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou.\n\nJiří Šigut (* 1960) se v devadesátých letech věnoval technice fotogramu, kdy rozmísťoval a nechával ležet v krajině fotocitlivý papír, který po několikadenní expozici ustálil. Ve fotografických obrazech zaznamenal tvarové zlomky přírodnin, ale i záznam přírodních světelných změn, stopy energie či pohybu hvězd, Měsíce, ale třeba i světlušek a dalších živých tvorů. Důležitý je i osobní umělcův přístup a prožitek, chodí do přírody, aby na nejrůznějších místech, jako jsou vodní tůně, potoky, pole nebo louky, kladl fotografické papíry, které tu leží i řadu dní, až týdny, postrádají okamžikovost fotografie. Například na příčně položeném papíru v potoce se zobrazí přírodniny, které potok přinesl z různých míst. Zanechají svou stopu a časem putují dále. Spadlý list zaznamenaný na papíře, který již nikdy nebude stejný, je pamětí stromu nebo smutkem lesa. Krucili holubky .\n\nKarolina Kohoutková si zasadila rostlinu do pupíku, který se nachází v \"krajině břišní\".\nTeresa Murak používá rostliny jako pokrývku těla, sleduje jejich krátký život, který se posouvá k zániku. Petr Štembera si vštěpoval větvičku do ruky. Vladimír Havlík se při „Pokusu o spánek“ pokoušel spočinout pod přikrývkou trávy.\n\n\n\n"}
{"id": "394813", "url": "https://cs.wikipedia.org/wiki?curid=394813", "title": "Česnek hadí", "text": "Česnek hadí\n\nČesnek hadí (\"Allium victorialis\") je druh jednoděložné rostliny z čeledi amarylkovité.\n\nJedná se o vytrvalou cca 30-80 cm vysokou rostlinu s podzemní cibulí, cibule je vejčitě válcovitá, obalné šupiny se síťnatě rozpadají. Lodyha je v dolní části zahalena pochvami listů. Listy jsou řapíkaté, čepele jsou úzce kopinaté až široce eliptické, na rubu vynikle žilnaté, cca 10-20 cm dlouhé, 1,5-9 cm široké. Květy jsou uspořádány do květenství, jedná se o lichookolík (stažený šroubel), který je kulovitý a má asi 4 cm v průměru. Květenství je podepřeno toulcem, který je kratší než stopky květů. Okvětní lístky jsou cca 4-5 mm dlouhé a 2-2,5 mm široké, nažloutlé. Prašníky jsou žluté, nitky delší než okvětí. Plodem je tobolka.,\n\nAreál druhu je rozsáhlý ale značně ostrůvkovitý. Jeho domovem jsou hlavně horské oblasti od jihozápadní Evropy, přes Alpy, Karpaty po hory Balkánu, v Polsku jsou lokality i v nížině. Dále roste v Asii, např. na Kavkaze, na Uralu, v Himálajích, dále až po dálný východ a Japonsko, do Severní Ameriky přesahuje jen na Aljašku.\n\nV ČR to je vzácný a silně ohrožený druh, kategorie C2. Roste jen v subalpínských polohách Krkonoš a Hrubého Jeseníku, další ojedinělé lokality jsou ve Slezsku v Beskydech a v Bílých Karpatech a pak u Havířova i v nížině.\n\n\n \n"}
{"id": "394818", "url": "https://cs.wikipedia.org/wiki?curid=394818", "title": "Friedrich Carl von Savigny", "text": "Friedrich Carl von Savigny\n\nFriedrich Carl von Savigny (21. ledna 1779 Frankfurt nad Mohanem – 25. října 1861 Berlín) byl německý právník, nejznámější představitel historické právní školy.\n\nSavigny pocházel z lotrinské zámožné rodiny, ve 13 letech osiřel a roku 1795 začal studovat práva v Marburgu. Po kratších pobytech na univerzitách v Jeně, Lipsku a Halle roku 1800 v Marburgu promoval a začal přednášet trestní právo a pandekty, soubor římského práva. Roku 1803 vydal knihu „Právo držby“ (\"Das Recht des Besitzes\"), která ho proslavila a prosadila nový způsob studia římského práva. Roku 1804 se oženil a podnikl cestu po Francii a jižním Německu, kde hledal nové prameny římského práva. Roku 1808 byl jmenován profesorem v Landshutu a roku 1810 na doporučení Wilhelma von Humboldt v Berlíně, kde se stal třetím rektorem.\n\nZároveň pracoval na různých právních reformách a byl soukromým učitelem korunního prince. Roku 1814 vyšla jeho kniha „O povolání naší doby v zákonodárství a právní vědě“, kde Savigny hájil své přesvědčení, že právní systém každé země je součástí její specifické kultury, která se nedá libovolně měnit. V letech 1815-1831 vycházely jeho „Dějiny římského práva ve středověku“, kde Savigny ukázal, jak římské právo přežívalo po rozpadu říše, jak znovu rozkvetlo od 12. století v Itálii (Bologna) a žilo pak v dílech komentátorů. V letech 1840-1849 vyšel jeho osmidílný „Systém dnešního římského práva“, který dokazuje, že právní tradice je v Německu římská. Získal celou řadu vyznamenání a v letech 1842-1848 byl Velkým kancléřem, tj. pruským ministrem spravedlnosti.\n\n\n"}
{"id": "394819", "url": "https://cs.wikipedia.org/wiki?curid=394819", "title": "Okres Weiz", "text": "Okres Weiz\n\nWeiz je okres v rakouské spolkové zemi Štýrsko. Má rozlohu 1097,76 km² a žije tam 88 696 obyvatel (1. 1. 2015). Sídlem okresu je město Weiz. Sousedí s okresy Bruck-Mürzzuschlag, Hartberg-Fürstenfeld, Graz-Umgebung a spolkovou zemí Dolní Rakousko. Okres se dále člení na 31 obcí - z toho dvě města Weiz a Gleisdorf.\n\n"}
{"id": "394823", "url": "https://cs.wikipedia.org/wiki?curid=394823", "title": "Sýkořice (rozcestník)", "text": "Sýkořice (rozcestník)\n\nSýkořice má více významů:\n\n"}
{"id": "394828", "url": "https://cs.wikipedia.org/wiki?curid=394828", "title": "Kordelia", "text": "Kordelia\n\nKordelia je ženské křestní jméno. Pochází zřejmě z keltského jména Cordeilla, jehož význam je neznámý. Podle Geoffreyho z Mormouthu, Cordeilla byla nejmladší ze tří dcer krále Leara jediná, která zůstala svému otci věrná.\n\nDalší varianta Cordula je ženské křestní jméno latinského původu (\"cordis, cor\"), vykládá se jako \"srdíčko, srdečná\". Ve čtvrtém století se svatá Cordula přátelila se svatou Uršulou.\n\nCora, Cordulka, Cori, Corinka, Delia\n\n\nMiloslava Knappová, Jak se bude vaše dítě jmenovat?\nRobert Altman, Osud podle jména\n"}
{"id": "394829", "url": "https://cs.wikipedia.org/wiki?curid=394829", "title": "Konstance", "text": "Konstance\n\nKonstance je ženské křestní jméno latinského původu (Constantia). Podle českého kalendáře má jmeniny 8. dubna. Vykládá se jako \"pevnost, stálost, neměnnost\". Příbuzné jméno je Konstantina a Konstancie.\n\nKonsi, Konstantka, Konstinka\n\n\nMiloslava Knappová, Jak se bude vaše dítě jmenovat?\n"}
{"id": "394834", "url": "https://cs.wikipedia.org/wiki?curid=394834", "title": "Generální stávka", "text": "Generální stávka\n\nGenerální stávka je formou všeobecné stávky zahrnující téměř celou danou oblast, např. město, region či stát. Stávky tohoto typu jsou rozsáhlé, zasahují víceméně téměř všechna pracoviště a provozy na daném území. Jejím cílem je ochromit hospodářství a donutit tak politické představitele ke splnění kýžených požadavků.\n\nK významným generálním stávkám došlo například 14. října 1918 v českých zemích v Rakousko-Uhersku proti válce nebo v Československu v roce 1989 na podporu studentských demonstrací a proti komunistickému režimu. Rovněž i ve Francii v roce 1968 byla vyhlášena generální stávka, ve které pracující projevili svůj ostrý nesouhlas s reakcí vlády na tehdejší události.\n\n"}
{"id": "394837", "url": "https://cs.wikipedia.org/wiki?curid=394837", "title": "SAP Open", "text": "SAP Open\n\nSAP Open byl profesionální tenisový turnaj mužů naposledy hraný v kalifornském San José, kde se událost konala do roku 2013. Představoval druhý nejstarší tenisový turnaj na území Spojených států amerických, poprvé konaný již v roce 1889. Celkem se do sezóny 2013 uskutečnilo 124 ročníků.\n\nNa okruhu ATP World Tour patřil od sezóny 2009 do kategorie ATP World Tour 250. Probíhal každoročně v únorovém termínu. Mezi roky 1994–2013 se konal ve víceúčelové hale HP Pavilion, kde byly položeny dvorce s tvrdým povrchem.\n\nPremiérový ročník proběhl v roce 1889 pod názvem Pacific Coast Championships. Hrálo se v areálu Old Del Monte Lodge kalifornského Monterey. Na americkém území je starším turnajem pouze US National Championships, jehož první ročník se odehrál v rhodeislandském Newportu roku 1881. SAP Open se tak konal dříve než grandslamy Australian Open a French Open. Turnaj probíhal v areálu Berkeley Tennis Clubu v kalifornském Berkeley a také na dvorcích klubu Bill Graham Civic Auditorium v San Francisku. V letech 1994–2013 se jeho dějištěm staly kryté dvorce haly HP Pavilion kalifornského San Jose.\n\nPřed otevřenou érou světového tenisu zahrnoval mužskou i ženskou část. Během druhé světové války na něm hráli vlastní soutěž vojáci. V letech 1930–1967 se nepravidelně konala také smíšená čtyřhra.\n\nV průběhu existence jej sponzorovaly společnosti Redwood Bank, Fireman's Fund, Transamerica, Volvo a Comerica. V období 1994–2001 se jednalo o firmu Sybase (Sybase Open) a mezi roky 2002–2004 pak o Siebel Systems (Siebel Open). Od sezóny 2005 byla hlavním sponzorem firma SAP (SAP Open).\n\nDo roku 2013 turnaj vlastnila společnost Silicon Valley Sports and Entertainment (SVS&E), která odkoupila polovinu práv od Barryho MacKaye, když se akce přestěhovala do San Jose a druhou polovinu získala v roce 1995. SVS&E je také vlastníkem hokejového klubu NHL San Jose Sharks. MacKay turnaj řídil turnaj od roku 1970.\n\nRočník 2013 byl poslední. V sezóně 2014 jej v únorovém termínu nahradí nová dálost Rio Open zařazená do kategorie ATP World Tour 500.\n\nVícenásobnými vítězi soutěže mužské dvouhry jsou William H. Taylor, Samuel Hardy, Sumner Hardy, George F. Whitney, Melville H. Long, Maurice McLoughlin, George C. Janes, Bill Johnston, Fred Perry, Don Budge, Robert Riggs, Ted Schroeder, Barry MacKay, Stan Smith, Arthur Ashe, John McEnroe, Michael Chang, Andre Agassi, Pete Sampras, Mark Philippoussis, Andy Roddick, Andy Murray a Milos Raonic.\n\nSoutěž ženské dvouhry vícekrát vyhrály Helen Willsová Moodyová, Helen Jacobsová, Edith Crossová, Alice Marbleová, Margaret Osborneová duPontová, Dorothy Headová Knodeová, Darlene Hardová a Margaret Courtová.\n\nNejvíce singlových titulů získal Američan Bill Johnston, když zvítězil desetkrát. Prvním neamerickým šampiónem se stal v roce 1932 Brit Fred Perry.\n\nNíže jsou uvedeni tenisté, kteří si připsali celkový nejvyšší počet titulů ze soutěží dvouhry, čtyřhry a smíšené čtyřhry:\n\n V období let 1948 a 1950 byl turnaj Pacific Coast Championships spojený s U.S. Women's Hardcourt Championships.\n\n"}
{"id": "394841", "url": "https://cs.wikipedia.org/wiki?curid=394841", "title": "Božidara", "text": "Božidara\n\nBožidara je ženské křestní jméno slovanského původu. Znamená „dar boží, bohem daný“. Její variantou jsou Theodora, Božena a Bohdana.\n\n\nMiloslava Knappová, Jak se bude vaše dítě jmenovat?\n\nRobert Altman, Osud podle jména\n"}
{"id": "394842", "url": "https://cs.wikipedia.org/wiki?curid=394842", "title": "Administrativní dělení Argentiny", "text": "Administrativní dělení Argentiny\n\nArgentina je federativní stát, který se skládá z 23 provincií a jednoho federálního distriktu - hlavního města Buenos Aires.\n"}
{"id": "394847", "url": "https://cs.wikipedia.org/wiki?curid=394847", "title": "Bell 8000", "text": "Bell 8000\n\nBell 8000 je série raketových motorů vyvinutá na přelomu 50. a 60. let firmou Bell Aircraft Corporation. Motor byl převzat ze zbraňového programu amerického letectva 117L (později zrušen), což byl raketově poháněný závěs pro jaderné zbraně nadzvukového bombardéru B-58 Hustler. Využíván byl výhradně jako pohonná jednotka stupně Agena, který sloužil jako druhý stupeň raket Atlas, Delta a Titan. Motor spaluje asymetrický dimethylhydrazin a kyselinu dusičnou, protože se jedná o hypergolickou směs (vznítí se při vzájemném kontaktu), není nutný žádný systém zážehu.\n\nChladicí okruh je klasický regenerativní systém chlazení, využívaný již od dob V-2, avšak Bell 8000 je jedinečný svou koncepcí chladicích kanálků, které nejsou klasické špagetové konstrukce, ale jsou tvořeny pouze soustavou děr vyvrtaných v hliníkovém bloku trysky. Vektor výstupních plynů mohl být směrován díky výkyvnému systému zavěšení. Bylo vyráběno několik verzí, které byly používané mezi lety 1959-1987 na stupních Agena A/B/D. Po roce 1966 začal být stupeň Agena nahrazován výkonnějším stupněm Centaur a motory řady Bell 8000 nenašly jiné uplatnění a přestaly být používány spolu se stupněm Agena.\n\n"}
{"id": "394851", "url": "https://cs.wikipedia.org/wiki?curid=394851", "title": "Přední Indie", "text": "Přední Indie\n\nPřední Indie je poloostrov v jižní Asii. Rozprostírá se jižně od Indoganžské nížiny mezi Arabským mořem a Bengálským zálivem. Tvoří značnou část indického subkontinentu.\n\nPobřeží poloostrova je málo členité. V severozápadní části vystupuje do Arabského moře Káthijávárský poloostrov obklopený vodami Kaččhského a Khambhátského zálivu.\n\nNejvyšší místo je vrchol hory Anamudi (2695 m) v jižní části Západního Ghátu, který se zvedá podél západního pobřeží. Podél východního pobřeží se táhne pohoří Východní Ghát. Centrální část je tvořena trapy Dekánské plošiny. V severní části poloostrova se rozprostírá pohoří Sátpurá, Vindhja, nejvyšší části pohoří Arávalí a plošina Málva.\n\nPodnebí je monzunové, deště přichází v červnu.\n"}
{"id": "394853", "url": "https://cs.wikipedia.org/wiki?curid=394853", "title": "Vladimír Kirillovič Ruský", "text": "Vladimír Kirillovič Ruský\n\nVladimír Kirillovič Romanov (rusky Владимир Кириллович Романов, 30. srpna 1917, Porvoo, Finské velkoknížectví – 21. dubna 1992, Miami, Florida, USA) byl jediný syn velkoknížete Kirilla Vladimiroviče, roku 1924 se prohlásivšího \"«imperátorem vší Rusi»\", a jeho manželky Viktorie Fjodorovny (rozené Viktorie Melity, princezny Sasko-Kobursko-Gothajské, Britské a Irské).\n\nVladimír Kirillovič se v roce 1938 se stal hlavou ruské carské dynastie. Na rozdíl od jeho otce mu tato role byla přiznána většinou tehdy žijících členů rodiny Romanovců.\n\nVladimir Kirillovič se narodil ve Finsku, kde v té době žili jeho rodiče. Od narození mu, stejně jako jeho starším sestrám, náležel titul Kníže carské krve, neboť byl po mužské linii pravnukem vládnoucího cara Alexandra II.\n\nRoku 1924 byl prohlášen imperátorem a jeho otec mu udělil titul «Cesarevič následník a Velkokníže».\n\nPo smrti otce roku 1938 přijal ve věku 21 let označení \"«Hlava ruského carského domu»\" a jako takový byl akceptován šesti velkoknížaty a knížaty carské krve, stojícími bezvýhradně za ním v dynastickém pořadí následnictví, а také většinou vládnoucích domů Evropy. Později se však členové rodiny Romanovových zachovali kriticky k prohlášení jeho jediné dcery, Marie Vladimirovny, jeho následnicí.\n\nNa rozdíl od svého otce sе neprohlašoval za imperátora, ale do konce života používal pouze titul \"«Velkokníže»\".\n\nZemřel v dubnu roku 1992, kdy byl na návštěvě na Floridě v USA, při projevu před americkými podnikateli, které vyzýval k ekonomické podpoře obrodivšího se Ruska.\n\nPodle jeho poslední vůle byly jeho ostatky převezeny do Sankt Petěrburku. V Isakievském chrámu v Sankt Petěrburku jej coby hlavu ruské carské rodiny na poslední cestu vyprovázel nejsvětější Patriarcha moskevský a celé Rusi Alexij II. Vladimír Kirillovič je pohřben ve velkoknížecí hrobce Petropavlovského chrámu v Sankt-Petěrburku.\n\nVladimir Kirillovič se roku 1948 oženil s dcerou knížete Georgije Iraklieviče Bagrationa, hlavy gruzínského panovnického domu v exilu, Leonidou Georgijevnou Kirby, rozenou kněžnou Bagration-Muchranskou. Leonida Georgijevna předtím byla provdána za bohatého Američana, Sumnera Moore Kirbyho, s nímž se rozvedla v roce 1937.\n\nJediný potomek z manželství Vladimira Kirilloviče a jeho ženy Leonidy Georgijevny, dcera Marija Vladimirovna, se narodila 23. prosince 1953 v Madridu.\n\nKe konci života Vladimira Kirilloviče již nebylo žádných mužských představitelů ruského carského rodu, kteří by nebyli v nerovnorodých, nedynastických (neboli morganatických) manželstvích. Děti pocházející z takových manželství nejsou, podle Základních zákonů Ruského impéria a podle Úřadu carské rodiny, považovány za členy ruské imperátorské rodiny, nejsou velkoknížaty a dokonce ani knížaty carské krve. I když se Vladimír Kirillovič nikdy sám za imperátora neprohlašoval a neucházel se o virtuální trůn, z moci hlavy carského zákonodárství označil za svoji nástupkyni dceru Marii Vladimirovnu, narozenou z rovnorodého manželství. Zeť Vladimíra Kirilloviče, princ František Vilém Pruský, přijal pravoslaví a začal sebe označovat za velkoknížete Michaila Pavloviče (pár se ovšem brzy rozvedl a on se navrátil k luteránství) a syna narozeného v tomto manželství (tedy vnuka Vladimira Kirilloviče) následníkem cesarevičem a velkoknížetem Georgijem Michajlovičem. Podle \"Zákona o následnictví (ст. 30 Основных законов)\" skutečně po přerušení mužské následnické linie rodu přechází následnictví na ženskou linii posledního vládnoucího panovníka.\n\nRuská pravidla pro následnictví byla právně upravena dvěma výnosy cara Pavla I. ze dne 5. dubna 1797. První z nich, Statut o carské rodině se týkal organizace, členství, práv a titulů členů romanovské dynastie, včetně jejich sňatků. Tento výnos byl upraven carem Alexandrem III. v roce 1886 a následně také carem Mikulášem II. v roce 1911. Druhý pak, nazvaný Carský výnos o následnictví, se týkal vlastního následnictví, kde bylo ustanoveno polo-salické právo v nástupnictví na ruský trůn.\n\n\n"}
{"id": "394856", "url": "https://cs.wikipedia.org/wiki?curid=394856", "title": "Vladimir Romanov", "text": "Vladimir Romanov\n\nJméno Vladimir Romanov má více lidí:\n\n"}
{"id": "394859", "url": "https://cs.wikipedia.org/wiki?curid=394859", "title": "Stjepan Radić", "text": "Stjepan Radić\n\nStjepan Radić (Trebarjevo Desno u Sisaku 11. červen 1871 – 8. srpen 1928, Záhřeb) byl chorvatský politik v časech království Srbů, Chorvatů a Slovinců. Jako předseda a zakladatel chorvatské selské strany byl vlivným politickým představitelem a reprezentantem nemalého počtu chorvatských obyvatel tehdejší Jugoslávie.\n\nV roce 1896 odcestoval do Ruska a v letech 1897–1899 vystudoval v Paříži Vysokou politickou školu. Později se živil nějakou dobu v Praze ve spolupráci s českými listy. Jakmile byla situace nevhodná a policie začala Radiće pronásledovat, odešel do Zemunu (který byl před první světovou válkou nejvýchodnějším cípem Chorvatska). Tam pracoval jako zahraniční dopisovatel pro řadu deníků, ať už českých, tak i francouzských apod. Od roku 1902 pracoval v Záhřebu jako sekretář Sjednocené chorvatské opozice; byl také redaktorem časopisu Hrvatska misao (Chorvatská mysl). Se svým bratrem Antunem založil roku 1904 Chorvatskou lidovou selskou stranu (HPSS). Do chorvatského Saboru byl poprvé zvolen v roce 1908 za volební obvod Ludbreg.\n\nPo skončení první světové války se Radić jako politik nějakou dobu aktivní v chorvatské politické scéně podílel na vyjednávání uspořádání společného jihoslovanského státu. Při tom se ostře postavil proti centralizačním snahám, jejichž zastánci byli především Srbové.\n\nKdyž se diskutovalo o budoucí podobě jugoslávské ústavy, Radićova HRSS stála zcela mimo všechny tábory, které se víceméně jen lišily mírou autonomie pro jednotlivé subjekty království. On naopak vypracoval návrh, ve kterém počítal s takovou podobou Chorvatska, uvnitř Jugoslávie, které by mělo statut plně suverénní selské republiky. Na základě této koncepce také i fungovala HRSS a takovou politiku Radić později prosazoval na půdě jugoslávského parlamentu. I přesto, že byla prosazena Vidovdanská ústava, která centralistické uspořádání posvětila; Radić neustále pokračoval v ostré kritice poměrů, které považoval za nevýhodné pro Chorvatsko a své oponenty z řad hlavně Srbů velmi často napadal. V polovině 20. let se HRSS přiklonila k Selské internacionále, organizované z Ruska, což tehdejší silně antibolševickou jugoslávskou vládu vedlo k tomu, aby proti Radićově straně tvrdě zakročila. Nejprve tak tehdejší jugoslávský premiér činil výhrůžkami, později ale i konkrétními kroky. Radić věděl o tom, že se ho bude snažit vláda zatknout, a proto odešel na krátkou dobu do západní Evropy. Nakonec byl ale dopaden, zatčen a odsouzen k odnětí svobody. Byl proti němu použit stejný postup, jaký použila jugoslávská vláda proti komunistické straně v roce 1920. Souzeni byli také i členové vedení HRSSS; bylo jim zakázáno vydávat politické publikace a konat sjezdy.\n\nHRSS však mohla i nadále kandidovat ve volbách a svojí kandidátku sestavila na základě členů s nižším postavením. Radić byl sám značně prorusky orientován; apeloval na jugoslávskou vládu, aby navázala diplomatické styky se Sovětským svazem co nejrychleji. To však bylo právě vzhledem k vyhraněnému antikomunismu bělehradské vlády složité. Tehdejšímu premiérovi Svetozaru Pribičevićovi se naopak proruské postoje politického rivala ukázaly být jako dobrou politickou zbraní; sám o něm vydal dehonestující informace o jeho stycích s III. internacionálou.\n\nPo úspěchu radićovců ve volbách v roce 1925 bylo ohlášeno, že jak předseda, tak i celá strana uznávají ústavu, státní zřízení a postavení dynastie Karađorđevićů. Nic tak již nestálo v cestě k Radićově omilostnění; HRSS sestavovala novou vládu a Radić v ní měl post ministra školství.\n\nDíky účasti ve vládě však nyní mohl snadno prosadit svůj cíl, kterým byla revize jeho stranou tolik nenáviděné Vidovdanské ústavy. Koaliční vláda však nakonec skončila v roce 1927 krachem (odchodem ministrů za HSS), neboť mezi jejími představiteli docházelo neustále k rozporům. Po roce 1927 s vytvořili Radić s Pribićevićem opoziční blok s názvem Selsko-demokratská koalice.\n\nRadićova politická kariéra skončila střelbou poslance Račiće v bělehradském parlamentu v červnu 1928, při které byl zasažen. Na následky zranění počátkem srpna zemřel. Jeho smrt vyprovokovala mnohé Chorvaty k neústupnosti a vedla k vytvoření až mučednického obrazu tohoto politika. I současné době je považován v Chorvatsku za jednoho z nejvýznamnějších předáků národa v meziválečném období.\n\nV roce 1990 byla na jeho počest přejmenována vesnice \"Šabac Vrbovečki\", nacházející se jihovýchodně od Vrbovce, na Naselje Stjepana Radića (tj. vesnice Stjepana Radiće).\n\n"}
{"id": "394862", "url": "https://cs.wikipedia.org/wiki?curid=394862", "title": "Nikola Pašić", "text": "Nikola Pašić\n\nNikola Pašić (cyrilicí Никола Пашић) byl srbský předseda vlády Srbského království a později Království Srbů, Chorvatů a Slovinců. Tuto funkci zastával hned několikrát, hlavně v období politické nestability a častého střídání vlád v první polovině 20. let 20. století. Byl však odmítnut Regentem při sestavování první vlády společného státu v roce 1919. V 19. století také zastával funkci primátora Bělehradu. Politicky patřil k stoupencům ideje velkého Srbska. Od socialistických názorů, které zastával v mládí, přešel později k demokratickému přístupu, ke stáru pak zastával pozice národně-konzervativní.\n\nByl významným představitelem radikální strany od doby jejího vzniku na počátku 80. let 19. století. Za účast strany v Timocké vzpouře byl odsouzen k trestu smrti, ještě předtím ale uprchl do Bulharska. Vrátit se do Srbska mohl poté, co byl roku 1889 v souvislosti se vzestupem radikální strany omilostněn. V roce 1891 se stal poprvé předsedou vlády. Znovu byl odsouzen při represích po neúspěšném atentátu na krále Alexandra, na kterém se však strana nepodílela. Za vypočítavé přiznání nepřímé viny byl vzápětí omilostněn. Jeho postoje v té době přispěly k rozdělení radikální strany, od které se oddělila Nezávislá radikální strana.\n"}
{"id": "394865", "url": "https://cs.wikipedia.org/wiki?curid=394865", "title": "Zobrazovací jednotka", "text": "Zobrazovací jednotka\n\nZobrazovací jednotka může znamenat:\n"}
{"id": "394867", "url": "https://cs.wikipedia.org/wiki?curid=394867", "title": "Přehrávač", "text": "Přehrávač\n\nZkratka přehrávač může znamenat např.:\n"}
{"id": "394873", "url": "https://cs.wikipedia.org/wiki?curid=394873", "title": "Učebna", "text": "Učebna\n\nUčebna je obvykle větší místnost, která je určena pro vyučování a další vzdělávací činnost dětí, mládeže i dospělých.\n\nNa základních a středních školách učebny také běžně nazýváme třída, respektive školní třída. Velké vysokoškolské učebny určené\n\npro přednášky označujeme obvykle slovem posluchárna (vysokoškolští studenti jsou posluchači vysoké školy).\n\nUčebny se vyskytují především ve všech typech škol a dalších vzdělávacích institucích, určených nejen pro děti a mládež, ale i pro dospělé. Pro účely školení a doškolování svých zaměstnanců je mívají často zřízeny i větší firmy a významné společenské instituce. Funkci učebny v těchto případech může někdy převzít i běžná zasedací místnost (zasedačka), závodní jídelna, v minulosti se mohlo jednat i o závodní klub.\n\nStandardní vybavení učeben je v Česku díky povinné školní docházce známo téměř všem lidem. Kromě školní tabule, školních lavic, židlí na sezení, obrazu státníka, psacího stolu pro učitele a odpadkového koše bývají učebny vybaveny také umyvadlem, školním rozhlasem, případně i elektrickým zvonkem. Moderní učebny mohou být navíc vybaveny doplňkovými technickými prostředky současné audiovizuální a výpočetní techniky (školní rozhlas, diaprojektor, zpětný projektor, dataprojektor, osobní počítač, zásuvka počítačové sítě apod.).\n\nV minulosti bývaly školní učebny v přední části v prostoru u tabule vybaveny stupínkem, což byla vyvýšená část učebny, na stupínku byl i umístěn psací stůl pro vyučujícího, kterému se proto také říkavalo katedra. Dnes se od tohoto zastaralého uspořádání upouští.\n\n\n"}
{"id": "394902", "url": "https://cs.wikipedia.org/wiki?curid=394902", "title": "Micro-Star International", "text": "Micro-Star International\n\nMSI (Micro-Star International Co., Ltd, ) je tchajwanská multinárodní firma se sídlem v čínském Jhonghe, vyrábějící výpočetní techniku. Navrhuje, vyvíjí a poskytuje počítačový hardware, související produkty a servis, do kterých patří notebooky, základní desky, grafické karty, All-in-One počítače, servery, průmyslové počítače, počítačové periferie, informační systémy do aut, atd.\n\nFirma byla založena v srpnu 1986 pěti zakladateli – Hsu Xiang (a. k. a. Joseph Hsu), Huang Jinqing (a. k. a. Jeans Huang), Lin Wentong (a. k. a. Frank Lin), Yu Xian'neng (a. k. a. Kenny Yu), a Lu Qilong (a. k. a. Henry Lu). První byznys začal v tchajwanské Nové Tchaj-peji. MSI později expandovala do Čínské Republiky kde byla založena vyzkumná a vývojová centra. Společnost také poskytuje globální záruční servis v severní, centralní a Jižní Americe, Asii, Australii a Evropě.\n\nSpolečnost také sponzoruje několik eSportových teamů a také je známá pro pořádání mezinárodní herní soutěže MSI Masters Gaming Arena (dříve známo jako MSI Beat IT).\n\nZaloženo v roce 1986, MSI se nejdříve soustředila na design a výrobu základních desek. Později toho roku MSI představilo první přetaktovanou základní desku řady 286.\n\nRoku 1989 MSI představila první základní desku řady 486.\n\nV roce 1993 MSI představila první základní desku řady 586.\n\nV roce 1995 MSI představila základní desku Dual Pentium.\n\nV roce 1997 MSI představila Intel Pentium II základní desku s Intel MMX Technologií, zároveň se svými prvnímy grafickými kartami, a první barebone.\n\nV roce 1998 se MSI stala veřejnou firmou a představila první základní desku Socket 7.\n\nV roce 2000 byla založena MSI Computer (Shenzhen) Co., Ltd.\n\nV roce 2001 byla založena MSI Electronics (Kunshan) Co., Ltd.\n\nV roce 2002 MSI představila první PC2PC Bluetooth & WLAN základní desku.\n\nV roce 2003 MSI představila první Pen Tablet PC (PenNote3100).\n\nV roce 2004 MSI představila první Notebook product (M510C).\n\nV roce 2008 MSI získala ocenění Top 20 Taiwan Global Brands.\n\nV roce 2009 MSI představila první Ultrabook (X320) a první All-in-One PC (AP1900).\n\nV roce 2011 získala MSI ocenění Top 100 Taiwan Brands mezi 500. značkami.\n\nV roce 2013 MSI získala 15. rok za sebou ocenění Taiwan Excellence.\n\nV roce 2015 byla MSI hodnocena jako čtvrtá nejlepší notebooková značka za rok 2015 v magazínu Laptop Magazine v USA.\n\nPočátkem roku 2016 MSI oznámila spolupráci s HTC na Vive systému za cílem poskytnutí zážitku Virtuální reality.\n\n"}
{"id": "394910", "url": "https://cs.wikipedia.org/wiki?curid=394910", "title": "Čolek horský", "text": "Čolek horský\n\nČolek horský (\"Ichthyosaura alpestris\") je středně velký ocasatý obojživelník. Podobně jako u jiných čolků je poměrně velký vzhledový rozdíl mezi vodní (období rozmnožování) a suchozemskou formou. U čolka horského je popsáno mnoho poddruhů.\n\nSamečkové dosahují velikosti asi 8 cm, samičky až 11 cm. Ocas je ze stran zploštělý. V době suchozemského života mají suchou, sametovou kůži. Hřbetní strana suchozemské formy bývá šedá až černavá, břišní žlutooranžová až ohnivě červená. Samečci ve svatebním šatu (ve vodě v období rozmnožování) jsou pestře zbarveni. Hřbetní strana je šedá, modrošedá či blankytně modrá. Uprostřed hřbetu se nachází asi 2 mm vysoký černě tečkovaný lem. Stejně zbarvený pruh se nachází na bocích. Břišní strana je žlutooranžová až ohnivě červená. Samičky jsou méně nápadné, mají zelenavý, hnědý, či šedý až černý hřbet, často s mramorováním. Břicho mají žluté až červené, vždy bez skvrn (rozlišení od čolka velkého).\n\nBěhem období rozmnožování žijí čolci horští ve vodě, jinak žijí většinou skrytě suchozemsky. Přes den jsou schovaní v úkrytech pod kameny, kmeny, v mechu či mezi kořeny. V noci se vydávají na lov různého hmyzu, pavouků či červů. Na podzim (většinou v říjnu) vyhledávají bezmrazé úkryty, kde ve strnulém stavu přečkají zimu.\n\nNa jaře, po procitnutí ze zimního spánku, se čolci vydávají do vody k rozmnožování. Asi za dva týdny už se páří. Sameček se samičce dvoří, mává ocáskem a vypouští vonné látky. Pokud je samička ochotná k páření, sameček vypustí spermatofor. Spermatofor zůstane viset na kloace samičky a pak do ní vnikne. Oplodněná samička klade jednotlivě velké množství vajíček mezi listy vodních rostlin. Přibližně za dva týdny se líhnou okolo 8 mm dlouhé larvy. Vývoj larvy v malého čolka trvá asi 3 měsíce. Pohlavně dospívají asi ve stáří tří let. Z Balkánu jsou známy neotenické populace čolků horských.\n\nJak jméno napovídá, žije hlavně v horách a podhůří, ale vyskytuje se i v nížině. Dává přednost biotopům v blízkosti vod, jako například údolí potoků či listnaté lesy. Rozmnožuje se hlavně v lesních tůních, klidných úsecích potoků nebo v horských jezerech.\n"}
{"id": "394916", "url": "https://cs.wikipedia.org/wiki?curid=394916", "title": "Jan Žižka (rozcestník)", "text": "Jan Žižka (rozcestník)\n\nJan Žižka může být:\n\n\n\n\n"}
{"id": "394920", "url": "https://cs.wikipedia.org/wiki?curid=394920", "title": "Mama", "text": "Mama\n\nMama může znamenat:\n\n\n"}
{"id": "394921", "url": "https://cs.wikipedia.org/wiki?curid=394921", "title": "Mama (řeka)", "text": "Mama (řeka)\n\nMama ( je řeka v Burjatské republice a v Irkutské oblasti v Rusku. Je dlouhá 406 km včetně delší zdrojnice Levá Mama ( ). Povodí řeky je 18 900 km².\n\nVzniká soutokem Levé a Pravé Mamy na severních svazích Hornoangarského hřbetu. Její tok je velmi členitý. Ústí zleva do Vitimu (povodí Leny).\n\nZdrojem vody jsou převážně dešťové srážky. Průměrný roční průtok vody činí přibližně 350 m³/s. Zamrzá v říjnu a rozmrzá v květnu. V létě (květen až září) dochází k povodním, které jsou způsobené dešti, a jejich součástí je prudký vzestup hladiny a zatopení okolí koryta.\n\nVodní doprava je možná do vzdálenosti 110 km od ústí. V jejím povodí jsou naleziště slídy.\n"}
{"id": "394926", "url": "https://cs.wikipedia.org/wiki?curid=394926", "title": "Neotenie", "text": "Neotenie\n\nNeotenie neboli \"pedogeneze\" je stav, kdy živočich dosáhne pohlavní dospělosti, ačkoli u něj stále přetrvávají juvenilní znaky. Jinak řečeno – neoteniční jedinci jsou larvy, které jsou schopny pohlavního rozmnožování. Může se objevit u mnoha skupin živočichů. U některých živočichů se jedná přímo o jejich životní strategii. Nejznámějším příkladem je obojživelník axolotl mexický, u kterého je proměna v dospělce vzácnost. Dalším příkladem mohou být některé druhy mšic, nebo bejlomorek, či motolic.\n\nAdolf Portmann pojímá člověka jako v mnohých aspektech neotenického primáta, u nějž mnohé juvenilní rysy přetrvávají do dospělosti.\n\nV rostlinné říši se neotenie projevuje například u jarních efemér – rostlin s extrémně rychlým vývojovým cyklem. Ty jsou plodné už v době, kdy stav jejich vegetativních částí i rychlý růst ještě odpovídají stadiu semenáčku; na některých rozrazilech již dozrávají semena, ačkoli rostlina ještě nese děložní lístky.\n\n\n"}
{"id": "394927", "url": "https://cs.wikipedia.org/wiki?curid=394927", "title": "ATP syntáza", "text": "ATP syntáza\n\nATP syntáza je složitý transmembránový bílkovinný komplex, schopný syntézy ATP. U eukaryot je umístěný zejména na vnitřní membráně mitochondrií, ale je přítomen i ve vnitřní membráně chloroplastů. U bakterií je umístěn na plazmatické membráně (u gramnegativních bakterií na té vnitřní).\n\nATP syntáza je protein složený z několika podjednotek. Velká hlava umístěná v matrix mitochondrie, připomínající hlavu lízátka, se nazývá F část (také stator) a je připevněná na podlouhlé duté podjednotce, připomínající stopku (ta se označuje jako F neboli rotor). Obě tyto části, tedy F a F, jsou každá složené z několika podjednotek. Rotor je tvořen 14 podjednotkami (ty jsou nazývány „c“), statorová hlava obsahuje šest podjednotek (tři alfa a tři beta).\n\nSyntéze ATP předchází transport protonů (vodíkových kationtů) přes membránu (díky procesům probíhajícím v dýchacím řetězci buněčného dýchání), čímž vzniká mezi oběma stranami membrány silný protonový gradient (též proton-motivní síla). Vodíkové kationty mají proto tendenci vracet se nazpět přes membránu, aby tak vyrovnaly tento gradient.\n\nTyto vodíkové kationty však nemohou nazpět přecházet libovolně, jediným místem, jímž mohou vodíkové kationty procházet, jsou právě kanálky ATP syntázy. Vodíkové kationty tedy u eukaryot prochází v mitochondriích vnitřkem ATP syntázy z mezimembránového prostoru do matrix, v chloroplastech z lumen tylakoidů do stromatu a konečně u bakterií z vnější strany plazmatické membrány nazpět dovnitř buněk.\n\nPrávě proud vodíkových kationtů skrz kanálek ATP syntázy umožňuje výrobu ATP, tedy tzv. chemiosmózu. Konkrétně se dá říct, že jedna molekula ATP vzniká při průchodu tří iontů vodíku skrz molekulu ATP syntázy. ATP syntáza v podstatě katalyzuje tuto reakci:\n\nPři průchodu rotorem způsobují vodíkové kationty jeho roztočení (proto se také někdy ATP syntáza přezdívá „molekulární mlýnek“). Stopka se otáčí se statorem a ta způsobuje změny konformace (prostorového uspořádání) statoru ATP syntázy. Díky těmto periodickým změnám jsou odhalována aktivní místa, na nichž prochází výše uvedená reakce.\n\n\n"}
{"id": "394936", "url": "https://cs.wikipedia.org/wiki?curid=394936", "title": "Carlos Gardel", "text": "Carlos Gardel\n\nCarlos Gardel (11. prosince 1887/1890 – 24. června 1935 Medellín, Kolumbie) je možná nejvýznamnější postavou v historii tanga. Ačkoliv není jasné, narodil-li se v Uruguayi nebo Francii, tak od útlého dětství vyrůstal v Argentině, a později, v roce 1923, získal také argentinské občanství. Vyrůstal v okolí Abasty, bývalého hlavního ovocného a zelného trhu v Buenos Aires, nyní obchodního domu. Zemřel při leteckém neštěstí na vrcholu své kariéry, čímž se stal archetypem tragického hrdiny oplakávaného celou Latinskou Amerikou. Gardel je pro mnohé ztělesněním tango stylu, který vznikl v 19. století v barrios Buenos Aires a Montevideu. Běžně se mu říká “Carlitos”, “Král tanga”, “El Mago” (Kouzelník) či ironicky také “El Mudo” (Němý).\n\nJeho neomylný baryton a dramatické frázování dělají z každé ze stovek jeho písní umělecké skvosty. Společně s textařem a dlouholetým spolupracovníkem Alfredem La Perou Gardel napsal několik klasických tang, zejména pak: \"Mi Buenos Aires querido, Cuesta abajo, Amores de estudiante, Soledad, Volver, Por una cabeza\" a \"El día que me quieras.\"\n\nGardelova pěvecká kariéra začala v barech a na soukromých večírcích, kde zpíval s Franciscem Martinim a později v triu s Martinem a José Razzanovými. V roce 1917 nazpíval píseň \"Mi Noche Triste\" od Pascuala Contursiho a Samuela Castriota, čímž dal vzniknout zpívanému tangu (\"tango-canción\"). Píseň se stala latinskoamerickým hitem a prodalo se 10 000 jejích nahrávek. Poté se Gardel vydal na turné po Argentině, Uruguayi, Chile, Brazílii, Portoriku,Venezuele, Kolumbii, ale vystupoval také v Paříži, New Yorku, Barceloně a Madridu. Během prvních třech měsíců své návštěvy v Paříži roku 1928, prodal 70 000 svých nahrávek. S rostoucí popularitou se rozhodl natočit několik filmů pro Paramount Pictures ve Francii a USA. Sentimentální filmy jako \"El día que me quieras\" a \"Cuesta abajo\" sice postrádají trvalé dramatické hodnoty, přesto jsou výjimečnou ukázkou jeho pěveckého talentu a hvězdné vizáže.\n\nV roce 1915 byl prý postřelen Che Guevarovým otcem – Ernestem Guevarou Lynchem – jako následek barové rvačky v \"Palais de Glace\" v okrsku Recoleta v Buenos Aires. Různé verze se však liší v tom, zdali byl zasažen do hrudi, nebo do nohy, ale tvrdí také, že střelcem vůbec nebyl otec Che Gevary, ale spíše Robert Guevara, známý rváč z dobře situované rodiny.\n\nGardel zemřel roku 1935 při havárii letadla v Medellínu (Kolumbie). Spolu s ním v letadle zahynul Le Pera, dva z kytaristů jejich skupiny (Guillermo Desiderio Barbieri a Ángel Domingo Riverol) a několik dalších obchodních partnerů a přátel členů skupiny. Někdo tvrdí, že třetí kytarista, José María Aguilar, zemřel několik dní po nehodě. Avšak jiní tvrdí, že Aguilar žil až do roku 1951, ačkoliv již nikdy se mu nevrátil zrak, ani cit v rukou.\n\nMiliony fanoušků z celé Latinské Ameriky Gardela oplakávaly a tisíce z nich se s ním přišly rozloučit, když bylo jeho tělo převezeno do Montevidea, kde tou dobou žila jeho matka. Gardel leží pochován na hřbitově La Chacarita v Buenos Aires. V roce 2003 bylo v domě, kde Gardel žil se svou matkou, otevřeno muzeum Carlose Gardela.\n\nGardel je stále ctěný od Tokia po Buenos Aires a oblíbené latinskoamerické rčení, které jen potvrzuje jeho dlouhotrvající popularitu, zní : \"Gardel zpívá lépe každým dnem.\" Jeho socha v životní velikosti stojící na jeho hrobce téměř vždy drží hořící cigaretu, kterou tam nechávají jeho obdivovatelé. Další časté latinskoamerické rčení tvrdí: \"Veinte años no es nada\" (\"Dvacet let je nic\"), což pochází z jeho písně \"Volver\".\n\nMísto Gardelova narození je neustále předmětem polemiky mezi Uruguayí, Argentinou a Francií.\nNěkteří věří, že se narodil v malém městečku zvaném Valle Edén v Uruguayské oblasti Tacuarembó. Tato teorie je podpořena jeho žádostí o argentinské občanství, ve které tvrdí, že pochází z Uruguaye, a také ohořelým pasem, který byl nalezen u jeho ostatků, a který udává Tacuarembó jako jeho místo narození. Existují ovšem spekulace, že Gardel vydával Tacuarembó za své rodiště, aby se za první světové války vyhnul nástupu do vojenské služby v rodné Francii.\n\nPsané záznamy však naznačují, že se Gardel narodil v Toulouse ve Francii jako nemanželský syn Berthy Gardès (1865–1943) a byl zde pokřtěn jako Charles Romuald Gardès. Jeho matka ho poté odvezla do Venezuely (odkud se nejspíš vrátila do Francie kvůli malému zájmu o její klobouky, které vyráběla), a později, když bylo malému Gardelovi 27 měsíců, do Argentiny. Původní francouzský rodný list je nyní v majetku Gardelova žáka, portorické televizní osobnosti a vlastníka tamějšího rádia Gilberta Mameryho. Navíc v domnělé Gardelově poslední vůli se tvrdí, že se narodil v Toulouse.\n\nKdybyste se zeptali na jeho národnost, Gardel by nejspíš odpověděl: \"Narodil jsem se v Buenos Aires v Argentině, ve věku dvou a půl let...\" Má se za to, že by odpověděl vyhýbavě, aby zakryl okolnosti narození se svobodné matce.\n\nArgentinský spisovatel Fernando Esteves, podal v Gardelově životopise \"Carlos Gardel, La Biografía\" důkazy o tom, že Gardelovým otcem byl Paul Jean Lasserre – strojní inženýr, který se seznámil s Berthou, když pracovala v kloboučnickém obchodě jeho matky. Lasserre si však vzal jinou ženu krátce po Gardelově narození, a proto měl na Gardelovu výchovu jen minimální vliv. Zaplatil sice, na Berthin požadavek, její cesty do Jižní Ameriky, a vyhledal Gardela v Argentině v době, kdy již byl mezinárodně uznávaným zpěvákem, nicméně Gardel se rozhodl se s ním nesejít. Lasserre zemřel v roce 1921 na žloutenku.\n\n\n"}
{"id": "394937", "url": "https://cs.wikipedia.org/wiki?curid=394937", "title": "HC Děčín", "text": "HC Děčín\n\nHC Děčín (celým názvem: Hockey Club Děčín) je český klub ledního hokeje, který sídlí v Děčíně v Ústeckém kraji. Založen byl v roce 1945 pod názvem HO SK Podmokly-Děčín. Svůj současný název nese od roku 1999. Od sezóny 1993/94 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nV klubu působí i oddíl ženského ledního hokeje, který v letech 2014–2017 působil v nejvyšší soutěži. Od sezóny 2017/18 působí v 1. lize, druhé české nejvyšší soutěži ženského ledního hokeje.\n\nSvé domácí zápasy odehrává na zimním stadionu Děčín s kapacitou 5 100 diváků.\n\nPrvní zápis v děčínské hokejové kronice pochází z 1. září 1945. Činnost hokejového oddílu však byla přerušena v závěru padesátých a první polovině šedesátých let 20. století. Novodobá historie je spojena především se zastřešením zimního stadionu v roce 1983. Zimní stadion v Děčíně v roce 2013 oslavil 30 let od svého vzniku.\n\nV současné době patří lední hokej neodmyslitelně ke sportovnímu dění v Děčíně. V roce 2013 tomu bylo již 20 let od doby, kdy se celek dospělých probojoval do 2. české hokejové ligy, což je vzhledem k současným finančním možnostem optimální soutěž. Děčín je tak v této soutěži tradičním účastníkem a vždy patřil k nejúspěšnějším týmům (1x soutěž vyhrál, dvakrát skončil druhý a jednou třetí). V sezóně 2012/2013 se děčínský celek probojoval poprvé v historii až do finále play-off skupiny „západ“, což bylo historickým úspěchem a ozdobou závěrečných bojů byly vynikající divácké návštěvy, které se pohybovaly kolem 3 000 diváků.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "394942", "url": "https://cs.wikipedia.org/wiki?curid=394942", "title": "Mnoho povyku pro nic", "text": "Mnoho povyku pro nic\n\nMnoho povyku pro nic (anglicky \"Much Ado About Nothing\") je divadelní hra, kterou roku 1599 napsal anglický renesanční dramatik William Shakespeare. Jedná se o komedii vyprávějící o dvou párech – sladce zamilovaných Claudiovi a Heře a jízlivých a výmluvných Benedettovi a Beatricii.\n\n\nDěj se odehrává po roce 1283 v sicilské Messině.\n\nMessinský vládce Leonato má dceru Heru, kterou si chce vzít Claudio z Florencie. Ale Don Juan (nevlastní bratr aragonského prince Dona Pedra) spolu se svým sloužícím Boraciem nastraží na Claudia a Heru lest. Řeknou Claudiovi, že je mu budoucí žena s Boraciem nevěrná. Claudio nevěří, tak se za ni Boraciova přítelkyně Markéta přestrojí a před jejich zraky s Boraciem flirtuje.\n\nClaudio se rozzlobí a v den svatby Heru přímo před oltářem a přede všemi zahanbí. Leonato se ji rozhodne očistit tak, že rozhlásí, že zemřela. Claudio se však nakonec dozví o intrice Dona Juana a uzná svou chybu. Souhlasí, že se ožení s Heřinou sestřenicí (ne s Beatrice). Během svatby je ona sestřenice ke Claudiově radosti i překvapení odmaskována jako Hera.\n\nVedlejší dějová linka se týká Heřiny sestřenice Beatrice, která je jízlivá, hádavá, samostatná a odmítavá. Odjakživa se hádá a špičkuje s Claudiovým přítelem Benedettem. Ostatní se je spolu pokoušejí sblížit známým způsobem – před jedním mluví o tajné lásce toho druhého. Beatricie s Benedettem se do sebe skutečně zamilují, ale když zjistí, že to na ně ostatní nahráli, zase se začnou hádat. A nakonec se – z trucu – vezmou.\n\n\"Mnoho povyku pro nic\" přeložil poprvé do češtiny Jakub Malý (1811–1885, poprvé hráno v Praze 1859, premiéra Národní divadlo 1884), dále např. Josef Václav Sládek (Národní divadlo 1907), Martin Hilský (Národní divadlo 1999), Jiří Josek (Divadlo v Dlouhé, 2014).\n\n"}
{"id": "394946", "url": "https://cs.wikipedia.org/wiki?curid=394946", "title": "Bitva u Sfakterie", "text": "Bitva u Sfakterie\n\nBitva u Sfakterie se odehrála v roce 425 př. n. l. jako součást Peloponéské války. Střetla se v ní vojska Athén a Sparty.\n\nBitvě přecházela bitva u Pylu, do které bývá některými historiky bitva u Sfakterie začleňována. Athénská vojska, pod velením stratéga Démosthena (neplést s řečníkem Démosthénem) se plavila směrem k Sicílii. Cestou zakotvila v zátoce u mysu Pylos, kde se část vojsk vylodila a zbudovala zde pevnost. Sparťané se ji v Bitvě u Pylu pokusili, pozemním i námořním útokem, dobýt. Jejich útok ale skončil bezúspěšně. Na blízkém ostrově Sfakteria tak zůstalo odříznuto přes 400 spartských hoplitů, kteří zde byli před nějakým časem umístěni.\n\nDémosthénes se rozhodl na ostrově vylodit a spartskou posádku zneškodnit. Za tímto účelem bylo na ostrově vyloděno 800 hoplitů a dalších 2000 lehkooděnců. Spartští vojáci se těmto silám nemohli moc účelně bránit, protože jim jakékoliv manévrování ztěžovala nepřátelská salva šípů. Spartské jednotky i flotila musely kapitulovat. Bylo to poprvé, kdy se spartská vojska vzdala, a pro Spartu to byla velká potupa. Pod jejím vlivem dokonce Sparta nabídla Athénám mír, ten ale Kleón odmítl. Brzy se ukázalo, že to byla velká chyba.\n\n"}
{"id": "394947", "url": "https://cs.wikipedia.org/wiki?curid=394947", "title": "Seznam ministrů pro lidská práva České republiky", "text": "Seznam ministrů pro lidská práva České republiky\n\nSeznam ministrů pro lidská práva České republiky představuje chronologický přehled ministrů vlády České republiky, kterým byla při jmenování do funkce svěřena gesce lidských práv. Všem dosavadním ministrům byla k tomu navíc svěřena ještě odpovědnost za další oblasti.\n\nPrvním členem vlády odpovědným za lidská práva byl Petr Mareš ve vládě Vladimíra Špidly. Ve vládách Stanislava Grosse a Jiřího Paroubka a v první vládě Mirka Topolánka ministr odpovědný za lidská práva nezasedl. Post byl obnoven až v druhé Topolánkově vládě. Po přijetí demise Michaela Kocába v březnu 2010 už předseda vlády Jan Fischer dalšího ministra do této funkce ve své končící vládě prezidentovi nenavrhl. Post nebyl obsazen ani ve vládách Petra Nečase a Jiřího Rusnoka. Byl obnoven ve vládě Bohuslava Sobotky – postu se ujal Jiří Dienstbier. V první vládě Andreje Babiše místo zaniklo.\n\nMinistr sídlil při Úřadu vlády ČR bez aparátu ministerstva a byl tak ministrem bez portfeje.\n\nNa Úřadu vlády ČR existovala též funkce vládního zmocněnce pro lidská práva, která byla spojena s předsednictvím Rady vlády pro lidská práva. Tuto funkci zastával v letech 1998–2001 Petr Uhl, v letech 2001–2004 Jan Jařab, od listopadu 2004 Svatopluk Karásek. V září 2006 jej první vláda Mirka Topolánka odvolala a do funkce byl jmenován Jan Litomiský, jehož prvním úkolem od vedoucího úřadu vlády Jana Nováka v roce 2006 bylo zrušit na Úřadu vlády ČR sekci pro lidská práva a rovné příležitosti. Poté, co Michael Kocáb rezignoval na funkci ministra pro lidská práva a řízení příslušného útvaru na Úřadu vlády ČR se ujal předseda vlády Jan Fischer, odvolal vládního zmocněnce pro lidská práva Jana Litomiského a 19. dubna 2010 jmenoval do této funkce Michaela Kocába. Ten si po několika měsících stěžoval, že se vláda o činnost jeho útvaru nezajímá a nespolupracuje s ním, a nedlouho poté, co si předseda vlády Petr Nečas za svého poradce pro oblast lidských práv zvolil křesťanského konzervativce Romana Jocha, za nejasných okolností pohrozil svou rezignací, což si Petr Nečas vyložil jako akt podání rezignace, a následně byl Kocáb vládou dne 15. září 2010 odvolán. Zpočátku média spekulovala o tom, zda a kdo bude jmenován jeho nástupcem, avšak ačkoliv Petr Nečas deklaroval, že funkce zůstane zachována, zůstala několik měsíců neobsazena a činnost útvaru ještě více stagnovala, například vládní rada pro lidská práva přestala pracovat, protože ji nikdo v pravidelném termínu nesvolal. Vláda dne 16. února 2011 jmenovala vládní zmocněnkyní pro lidská práva Moniku Šimůnkovou. Ta na tuto funkci 17. října 2013 rezignovala poté, co ji vláda Jiřího Rusnoka odvolala z funkce ředitelky sekce lidských práv.\n"}
{"id": "394949", "url": "https://cs.wikipedia.org/wiki?curid=394949", "title": "Pivovar Kácov", "text": "Pivovar Kácov\n\nPrvní zmínky o pivovaru v Kácově jsou z roku 1457. Kácovský pivovar je tak jedním z nejstarších u nás, a to i díky tomu, že je dodnes stále na stejném místě v původní středověké lokaci. \nV letech 1916-1918 patřil rakouskému císaři Karlu I. a od roku 1922 byl státní. Už tenkráte se tu vařilo pivo Hubertus. V roce 1948 byl jako mnoho dalších znárodněn. Poté byl provoz součástí podniků: 1948–1952 Středočeské pivovary n.p., 1953–1954 Benešovské pivovary n.p., 1955–1957 Středočeské pivovary n.p. V roce 1957 po rovných pěti stech letech nepřerušené činnosti ukončil výrobu.\nJeho nová historie se začala psát v roce 1992, kdy pivovar zakoupili dva podnikatelé z Prahy a od roku 1993 v něm zase začali vařit pivo. To dodávali do pivovarské restaurace, několika restaurací v Posázaví a do vlastního hotelu v Praze. V roce 1996 je však provoz znovu přerušen. V roce 2001 má pivovar znovu nového majitele a zase se zde začíná vařit pivo. V roce 2002 je pivovar několikrát vyplaven velkou vodou. Povodeň přišla do pivovaru i v roce 2006. Přesto výroba neustala a pokračuje dále. 13.6.2011 byl zahájen provoz linky na výrobu lahvového piva Hubertus.\n\nProdukty kácovského pivovaru jsou 10,11,12 a 13stupňová piva, z nichž 10 a 12stupňová jsou vyráběná také jako nefiltrovaná a nefiltrovaná kvasnicová. Pivo je plněno do sudů, pet-lahví i do skleněných lahví. Pivovar disponuje moderními přístroji a technologií na vaření i plnění piva do lahví.\n\nV roce 2011 se odehrál velký pivní podvod, v rámci nějž putovalo do distribuce 33 tisíc litrů kácovského piva Hubertus s označením Gambrinus nebo Staropramen.\n"}
{"id": "394951", "url": "https://cs.wikipedia.org/wiki?curid=394951", "title": "Čolek", "text": "Čolek\n\nČolek je české rodové jméno, ve skutečnosti používané pro několik rodů obojživelníků z čeledi mlokovití, podčeledi \"Pleurodelinae\":\n\n"}
{"id": "394954", "url": "https://cs.wikipedia.org/wiki?curid=394954", "title": "Jiří I.", "text": "Jiří I.\n\nJiří I. (28. května 1660 – 11. června 1727) byl od roku 1698 vévoda brunšvicko-lüneburský od roku 1708 kurfiřt hannoverský a od 1. srpna 1714 panovník Království Velké Británie a Irska.\n\nNarodil se v Osnabrücku a později zdědil panství vévody brunšvicko-lüneburského. Ve věku 54 let po smrti královny Anny se stal britským panovníkem jako dědic Hannoverské dynastie. Větší nárok na dědictví trůnu měla řada jiných příbuzných královny Anny, byli však katolického vyznání a na základě zákona Act of Settlement 1701 byla tudíž možnost jejich nástupu na britský trůn vyloučena. Anniným nejbližším protestantským příbuzným byla Jiřího matka Žofie Hannoverská, jež byla dcerou Alžběty Stuartovny, nejstarší dcery krále Jakuba I. Stuarta, ta však zemřela dva měsíce před smrtí Anny Stuartovny a jejím dědicem se stal její nejstarší syn Jiří. V reakci na to se jakobité (stoupenci vyhnaného katolického krále Jakuba II. Stuarta a jeho potomků) pokusili Jiřího odstranit a na trůn prosadit nástupce z rodu Stuartovců po mužské linii, katolického Jakuba Františka Stuarta, ale neuspěli.\n\nV období vlády Jiřího I. vliv monarchie poklesl a Británie zahájila přechod k modernímu systému, ve kterém je moc soustředěna do rukou vlády vedené jejím předsedou. Na konci Jiřího panování byla moc soustředěna do rukou sira Roberta Walpole, který je považován za prvního de facto předsedu vlády. Jiří zemřel na cestě do svého domovského Hannoveru, kde byl také pohřben.\n\nNarodil se 28. května 1660 v Osnabrücku, který byl tehdy součástí Svaté říše římské. Byl nejstarším synem Ernesta Augusta, vévody brunšvicko-lüneburského a jeho ženy Žofie Hannoverské (někdy jmenované také jako \"Žofie Falcká\"). Žofie byla dcera českého „zimního krále“ Fridricha Falckého a jeho manželky Alžběty Stuartovny a přes ni tedy vnučka anglického krále Jakuba I.\n\nRoku 1679, po náhlé smrti jednoho příbuzného, se stal Ernest Augustus vévodou calenbersko-göttingenským, s centrem v Hannoveru. Roku 1682 se rodina dohodla, že dědicem všech rodinných panství se stane Jiří. S ohledem na vytvoření jednotného hannoverského státu a díky podpoře, kterou Hannoverský rod prokazoval císaři v devítileté válce, byl Ernest Augustus roku 1692 jmenován dědičným kurfiřtem.\n\n21. listopadu roku 1679 se Jiří oženil v Celle se svou sestřenicí Žofií Doroteou z Celle, jedinou dcerou svého strýce - staršího bratra svého otce. Z manželství vzešly dvě děti:\n\n\n\nManželství, uzavřené jako dynastický svazek s cílem spojit majetky a panství, nebylo šťastné. Manželé se nesnášeli a Jiří se záhy vrátil ke své dlouholeté milence\n\"Melusine von der Schulenburg\", dvorní dámě své matky, kterou později jmenoval vévodkyní Munster a Kendal v Irsku; měl s ní nejméně tři nemanželské děti.\n\nI Žofie Dorotea si začala románek, a to se švédským hrabětem \"Philipem Christophem von Köningsmarck\". Co se tolerovalo muži, nemohlo projít ženě: odhalení jejich vztahu vyvolalo na hannoverském dvoře skandál a hněv Jiřího. Podle všech indicií (důkazy neexistují, byly zničeny) byl Königsmarck v červenci roku 1694 zavražděn a jeho tělo vhozeno do řeky (na jeho vraždě participovali čtyři Jiřího dvořané; jeden z nich za to měl dostat 150 000 tolarů, tehdy roční plat vysoce postaveného ministra). V prosinci téhož roku dosáhl Jiří rozvodu s Žofií Doroteou, nikdy se však již neoženil (Anglií nicméně kolovaly „zaručené“ zprávy o tajném sňatku krále a jeho milenky Melusiny von Schulenburg).\n\nŽofie Dorotea byla internována na zámku v Ahlden nedaleko jejího rodného Celle. Nesměla se stýkat ani se svými dětmi, ani s otcem, měla zakázáno se znovu provdat. Měla stanovené pevné částky na zajištění svého živobytí a mohla si držet malý dvůr. Byly jí povoleny pouze krátké výjezdy ze zámku, avšak se zvláštním dozorem. Zemřela 13. listopadu 1726.\n\nErnest Augustus zemřel 23. ledna 1698 a veškerý majetek, s výjimkou biskupství Osnabrück, připadlo Jiřímu. Ten se tak stal vévodou brunšvicko-lüneburským (někdy také jako Hannoverským podle centra vévodství) a kurfiřtem. U jeho dvora v Hannoveru působili mimo jiné Gottfried Wilhelm Leibniz nebo Georg Friedrich Händel.\n\nKrátce poté co převzal po svém otci dědictví, zemřel druhý následník anglického a skotského trůnu princ Vilém, vévoda z Gloucesteru. Anglický parlament přijal zákon (\"Act of Settlement 1701\"), kterým určil Jiřího matku Žofii Hannoverskou nástupkyní na anglickém trůnu po Vilémovi III. a princezně Anně. Nástupnictví Žofie, jen vzdálené příbuzné panovnického rodu, bylo určeno proto, že byla nejbližší protestantskou příbuznou.\n\nJiřího matka Žofie zemřela 8. června 1714 a Jiří se tak stal přímým nástupcem Anny Stuartovny. Anna zemřela 1. srpna a Jiří byl následně prohlášen králem Británie a Irska. Částečné vlivem nepříznivého větru dorazil Jiří do Anglie až 18. září a 20. října byl korunován ve Westminsterském opatství.\n\nRok po jeho nástupu na trůn roku 1715 vyhráli všeobecné volby whigové. Několik členů poražené strany toryů sympatizovalo s jakobity a někteří nespokojení toryové se připojili k jakobitské vzpouře, která bývá označována jako \"The Fifteen\" („Patnáctka“). Jakobité se snažili prosadit na trůn Annina katolického nevlastního bratra Jakuba. Jakubovi podporovatelé vedení Johnem Erskinem, nespokojeným skotským šlechticem, který podporoval slavnou revoluci, podnítili vzpouru ve Skotsku, kde byla podpora jakobitů silnější než v Anglii. Tato rebelie, ale neměla velkou šanci na úspěch. Erskinovy válečné plány byly slabé a Jakub dorazil pozdě, s malými finančními prostředky a příliš malým vojskem. Na konci roku tato akce ztroskotala. John Erskin a Jakub Stuart uprchli do Francie. I když po porážce povstání bylo několik osob popraveno a jejich majetek zabaven, Jiří ovlivňoval reakci vlády tak, aby byla projevena shovívavost. Část příjmů ze zabaveného majetku věnoval na výstavbu škol ve Skotsku a část na úhradu státního dluhu.\n\nJiřího nedůvěra vůči Toryům přispěla k posílení vlivů whigů. Jejich převaha byla tak velká, že se toryové dostali k moci až za dalších padesát let. Po volbách roku 1715 prodloužili whigové maximální období parlamentu na sedm let, což jim zajistilo delší období vlády.\n\nRoku 1715, když se k moci dostali whigové, se stali vlivnými ministry Robert Walpole, Charles Townshend, James Stanhope a Charles Spencer. Roku 1717 byl Townshend odvolán a Walpole, pro rozpory s ostatními ministry, rezignoval. Stanhope se stal rozhodujícím ministrem zahraničních vztahů, zatímco Sunderland ovládal vnitřní záležitosti.\n\nSunderlandův vliv začal upadat roku 1719 kdy předložil zákon (\"Peerage Bill\"), kterým chtěl omezit počet členů Sněmovny lordů omezením vytváření nových peerů. Tím by si udržel kontrolu nad horní komorou parlamentu. Byl ale poražen Walpolem, který se postavil do čela opozice proti přijetí tohoto zákona. Walpole a Townshend byli následující rok znovu jmenováni ministry a byla vytvořena jednotná vláda složená z whigů.\n\nVelký problém vznikl vlivem finanční spekulace a správy státního dluhu. Určitá část státních dluhopisů nemohla být splacena bez souhlasu držitele dluhopisu a byly vydány v době, kdy byla úroková míra vysoká. Každý dluhopis tak představoval pro veřejný rozpočet dlouhodobý zdroj financí, protože dluhopisy byly málokdy splaceny. Roku 1719 vyhlásila Společnost Jižního moře záměr převzít tři pětiny státního dluhu výměnou za vládní obligace ve společnosti. Společnost podplatila Sunderlanda, Melusinu von der Schulenburg a jednatele ministerstva financí Charlese Stanhopeho, aby jejich plán podpořili. Společnost lákala držitele dluhopisů na to, aby převedli své neprodejné dluhopisy s vysokým úrokem na méně úročené dluhopisy, které jsou lépe obchodovatelné. Akcie společnosti prudce vzrůstaly, 1. ledna měly hodnotu 128 liber, po vyhlášení záměru převzetí části státního dluhu stály 500 liber a maxima dosáhly 24. června kdy byly ceněny na 1050 liber. Tento nárůst vedl ke zvýšení, mnohdy spekulativnímu, hodnot akcií ostatních společností. Vláda za podpory Společnosti Jižního moře vydala zákon (\"Bubble Act\"), který tento nárůst zastavil, což ale vyvolalo nekontrolovatelný prodej akcií a pád hodnoty akcií společnosti na 150 liber. Mnoho lidí, včetně příslušníků aristokracie, ztratilo obrovské finanční částky.\n\nEkonomická krize způsobila extrémní neoblíbenost Jiřího a jeho ministrů. Sunderland, který se těšil Jiřího důvěře, podpořil vzestup Roberta Walpolea, který se stal de facto předsedou vlády, ačkoli tento titul nebyl s jeho jménem oficiálně spojován. Jeho řešení krize, které obsahovalo naplánování státního dluhu a přislíbení částečných kompenzací, pomohlo stabilizovat státní finance. Jedním z postižených ekonomickou krizí byl i Jiří samotný, což dokazují dokumenty z královského archívu.\n\nNa Walpoleův požadavek Jiří obnovil roku 1725 Řád lázně, což Walpoleovi umožnilo odměnit nebo získávat politické spojence. Stal se nejvlivnějším mužem země a byl schopen samostatně jmenovat ministry. Na rozdíl od své předchůdkyně Jiří téměř nenavštěvoval jednání vlády. Svůj vliv jen částečně uplatňoval v zahraniční politice.\n\nI když byl Jiří velmi závislý na Walpoleovi, stále mohl podle své vůle odvolávat ministry. Walpole se obával, že by mohl být na konci období panování Jiřího odvolán, ale tyto obavy se nenaplnily, když Jiří zemřel na své cestě do rodného Hannoveru. Jiří prodělal 9. června 1727 záchvat mrtvice. Byl převezen do biskupského paláce v Osnabrücku, kde ráno 11. června zemřel. Byl pohřben v kapli hradu Leine, ale po druhé světové válce byly jeho ostatky převezeny do Herrenhausenu.\n\nJeho nástupcem se stal jeho syn Jiří Augustus, který se ujal vlády jako Jiří II. Předpokládalo se, že Walpolea odvolá, ale na radu své ženy Karoliny ho ponechal v úřadu. Walpole totiž ovládal v parlamentu mírnou většinu a tak pokud Jiří II. nechtěl riskovat politickou nestabilitu, neměl na výběr. V následujícím období docházelo k dalšímu posilování moci předsedy vlády na úkor panovníka.\n\n"}
{"id": "394956", "url": "https://cs.wikipedia.org/wiki?curid=394956", "title": "Charles Friedel", "text": "Charles Friedel\n\nCharles Friedel (12. březen 1832 Štrasburk – 20. duben 1899 Montauban) byl francouzský chemik a mineralog.\n\nSpolečně se svým přítelem J. M. Craftsem roku 1877 objevil dva typy chemických reakcí které po nich byly nazvány, Friedelovu-Craftsovu alkylaci a acylaci.\n\nFriedel studoval od roku 1850 ve Štrasburku přírodní vědy a po přerušení roku 1852 pokračoval ve studiu na pařížské Sorboně. V letech 1856 až 1870 pracoval jako správce sbírek minerálů univerzity École de Mines. V této době byl také činný v laboratoři školy École de Medicine kde si pod vedením C. A. Wurtze prohloubil svoje znalosti chemie. Roku 1860 se zde seznámil s J. M. Craftsem a po své doktorské promoci roku 1869 nastoupil od roku 1871 na místo docenta na École normale supérieure. V roce 1876 se stal profesorem mineralogie na Sorbonně. Roku 1884 po smrti C. A. Wurtze převzal jeho místo profesora organické chemie.\n\nOd roku 1889 byl současně předsedou komise, jejímž cílem bylo provést reformu názvosloví organických sloučenin.\n\nJeho synem byl mineralog a krystalograf Georges Friedel (1865 - 1933).\n\n"}
{"id": "394958", "url": "https://cs.wikipedia.org/wiki?curid=394958", "title": "Pivovar Podkováň", "text": "Pivovar Podkováň\n\nPivovar Podkováň byl založen roku 1434 Bohušem z Kováně sídlícím na Frýdštejně. Pivovar se nachází ve Středočeském kraji v okrese Mladá Boleslav, v údolí Skalského potoka, lokalita Podkováň v údolí Strenického potoka.\n\n\n15. května 2003 se pivovar dostal do konkurzu, provoz však nebyl přerušen. Správce konkurzní podstaty spolu s věřitelským výborem vybral v září 2004 firmu Lora Viktoria, se kterou byla podepsána kupní smlouva. Ta nabyla účinnosti po doplacení kupní ceny dne 30. října. Na konci roku 2007 byla výroba přerušena a pivovar prošel rozsáhlou rekonstrukcí. V červenci roku 2011 se téměř po třech letech v pivovaru opět začalo stáčet pivo.\n\n\nVe druhé polovině 19. století byl sládkem pivovaru Josef Hloucha. V roce 1881 se mu zde narodilo třetí dítě, syn Joe Hloucha, pozdější český cestovatel a japanolog.\n\n"}
{"id": "394968", "url": "https://cs.wikipedia.org/wiki?curid=394968", "title": "Vlčkovice v Podkrkonoší", "text": "Vlčkovice v Podkrkonoší\n\nObec Vlčkovice v Podkrkonoší (německy \"Wölsdorf\") se nachází v okrese Trutnov, kraj Královéhradecký, zhruba 8 km východně od Dvora Králové nad Labem a 6 km severně od Jaroměře. Rozkládá se na jihovýchodním okraji Jičínské pahorkatiny, podél potoka Drahyně. Osu obce tvoří silnice II/307. Žije zde obyvatel.\n\nO kulturu se v obci stará několik organizací a to zejména TJ Sokol Vlčkovice, SDH Vlčkovice a Myslivecký spolek Vlčkovice. Většina akcí je zaměřena na děti a mládež - zejména mezi opakující se akce patří dětský karneval, pálení čarodějnic, dětský den.\nTaktéž se každoročně pořádají akce jako maškarní ples, hasičský ples, hasičské závody apod. Nově Myslivecký spolek pořádá i vepřové či zvěřinové hody.\n\n\n\nK obci, části Dolní Vlčkovice, přísluší též samota \"Kašparova Hora\", situovaná asi 3 km ssz. od Vlčkovic.\n\n"}
{"id": "394976", "url": "https://cs.wikipedia.org/wiki?curid=394976", "title": "Černá v Pošumaví", "text": "Černá v Pošumaví\n\nObec Černá v Pošumaví (do roku 1950 pouze \"Černá\", ) se nachází v okrese Český Krumlov, kraj Jihočeský, na levém břehu Lipenské přehrady zhruba 18 km jihozápadně od Českého Krumlova. Žije zde  obyvatel. V obci je sídlo Římskokatolické farnosti Černá v Pošumaví .\n\nPrvní písemná zmínka o obci pochází z 2. března 1268, kdy bylo jméno obce Na Hirzowe (Na Hirzově, německy Hirschau) uvedeno na darovací listině krále Přemysla Otakara II. jeho purkrabímu Hirzovi.\n\nObec v průběhu času měnila jméno:\n\nV dnešním katastrálním území Černé v Pošumaví došlo po roce 1945 k prudkému snížení počtu obyvatelstva, částečně vystěhováním německého obyvatelstva a pak výstavbou lipenské nádrže, kde došlo k částečnému nebo úplnému zániku 18 dříve samostatných obcí Bednáře, Dolní Borková, Dolní Vltavice, Horní Borková, Hostínova Lhota, Hubenov, Jámy, Jestřábí, Kozí Stráň, Kramolín, Kyselov, Nová Lhota, Ořechovka, Pestřice, Poplužní dvůr Jestřábí, Rybáře a Slavkovice.\n\nVýznam obce vzrostl v 18. století. V roce zažádal pražský purkrabí o vzorky tuhy, kterou tehdy dobývali sedláci nehornickou metodou. Pro zájem obchodníků a dále státní správy byla roku 1811 tuha vyhlášena za vyhrazenou nerostnou surovinu a její těžba se musela řídit báňským zákonem. Grafitové doly byly otevřeny Schwarzenbergy roku 1812. Tuhy se používalo k výrobě tužek ve Zlaté Koruně a v Českých Budějovicích ve firmě Kooh-i-noor Hardtmuth. Většina ložisek tuhy byla zatopena přehradní nádrží, severněji u vsi Mokrá se dochoval portál Josefovy štoly – technická památka. Po roce 1958 byl v provozu jen důl Václav jižně u vsi Bližná. Roku 1998 byl zakonzervován a je využíván jako zdroj vysoce kvalitní vody.\n\nK prudkému poklesu obyvatelstva došlo z důvodu vysídlování německých obyvatel a poté částečně také kvůli výstavbě přehradní nádrže Lipno, která v Černé i okolí zatopila mnoho domů a hospodářských budov.\n\n\n\nVe vsi se nachází nejvýše položené čapí hnízdo v České republice. Hnízdo je již více než 50 let pravidelně obýváno párem čápů bílých, kteří zde každoročně přivádějí na svět svá mláďata. \n\n\nŽelezniční stanice Černá v Pošumaví je v Hůrce.\n\n\n"}
{"id": "394980", "url": "https://cs.wikipedia.org/wiki?curid=394980", "title": "Čolek velký", "text": "Čolek velký\n\nČolek velký (\"Triturus cristatus\") je robustní ocasatý obojživelník. Do roku 1983 byl spojován do jednoho druhu s čolkem dravým (\"Triturus carnifex\") z Jižní Evropy (čolek dravý byl jeho poddruhem - \"Triturus cristatus carnifex\"). Oba druhy se spolu kříží.\n\nCelková délka se pohybuje okolo 15 cm, méně často i 18 cm. Kůže čolků velkých je zrnitá. Během suchozemského života mají vlhkou kůži, na rozdíl od ostatních čolků. Silné končetiny jsou zakončeny žlutě pruhovanými prsty. Suchozemská forma mívá černý hřbet, boky, hlavu a ocas, břicho je žluté s černými skvrnami. Zbarvení ve vodě bývá většinou hnědavé s tmavými skvrnami, může však být i černé. Krk a boky jsou posety spoustou drobných bílých teček. Svatební šat samců je tvořen hlavně velkým rozeklaným hřebenem na hřbetě. Dalším znakem k rozmnožování připravených samců je perleťový pruh na ocase.\n\nBěhem období rozmnožování žijí čolci velcí ve vodě. Pokud voda, kde se rozmnožili, nevyschne, zůstávají v ní dospělí čolci až do pozdního léta. Pokud žijí suchozemským životem, bývají přes den schovaní v úkrytech pod kameny, kmeny, v děrách v zemi a podobně. V noci se vydávají na lov různých členovců, červů či plžů. Než nastanou noční mrazy, vyhledávají bezmrazé úkryty, kde v zimním klidu přečkají zimu.\n\nBěhem časného jara (v březnu až dubnu) vnikají čolci velcí do vod k rozmnožování. Zde se samcům vytváří svatební šat a i samice vlivem vodního prostředí mírně mění podobu. K rozmnožování připravení samečci se samičkám dvoří. Prohýbají hřbet a vlnivými pohyby ocasu přihánějí k samičce vonné látky. Samička ochotná k páření přijme samečkův spermatofor, který jí zůstane viset na kloace a pak do ní vnikne.\n\nSamička začne s kladením vajíček několik dnů po oplodnění. Vajíčka klade jednotlivě mezi listy vodních rostlin, postupně naklade 200 až 300 vajíček. Zadními končetinami tvaruje listy do jakési kapsičky, do které naklade vajíčko. Přibližně za dva týdny se líhnou okolo 1 cm dlouhé larvy. Vývoj larvy v malého čolka trvá asi 3 měsíce, pohlavní dospívání asi 3 roky. Na rozdíl od jiných čolků, mladí, pohlavně nedospělí, čolci velcí vnikají na jaře do vod společně s dospělými.\n\nČolci velcí se vyskytují v nížině i v horách. Obývají rozmanité biotopy, důležitá je však blízkost vody. K rozmnožování vyhledávají čisté rybníky, tůně, zatopené lomy či pískovny s vodní vegetací. Někdy také strouhy nebo malá jezera.\n"}
{"id": "394986", "url": "https://cs.wikipedia.org/wiki?curid=394986", "title": "Clostridium botulinum", "text": "Clostridium botulinum\n\nClostridium botulinum je velká grampozitivní tyčinkovitá bakterie, která produkuje neurotoxin botulotoxin, způsobující ochrnutí svalů označované jako botulismus. Tento toxin je také hlavní složkou v botoxových injekcích používaných k odstraňování vrásek. \"C. botulinum\" je sporulující anaerob, tvořící oválné subterminální endospory. Běžně se vyskytuje v půdě. Její rozměry jsou asi 1 x 10 μm. Bakterie je pohyblivá.\n\n\"C. botulinum\" je tyčinkovitý mikroorganismus. Je obligatorně anaerobní, kyslík je pro něj jedem. Toleruje však velmi malé stopy kyslíku, a to díky enzymu superoxiddismutáze (SOD), který je důležitou antioxidační ochranou téměř pro všechny buňky vystavené kyslíku. Za nepříznivých podmínek bakterie dokáže tvořit endospory, které jí umožňují přežívat v neaktivním stavu, dokud nenastanou takové podmínky, ve kterých může růst.\n\nV laboratoři se mikroorganismus obvykle izoluje v TSC agaru (tryptóza, siřičitan, cykloserin), vždy v anaerobním prostředí s méně než 2 % kyslíku. To lze zajistit různými komerčrně vyráběnými sadami, které používají chemické reakce nahrazující kyslík oxidem uhličitým (E.J. GasPak System). \"C. botulinum\" je lipáza-negativní mikroorganismus, roste v prostředí s pH mezi 4,8 a 7,0. Nemůže používat laktózu jako primární zdroj uhlíku, což je charakteristika důležitá při biochemické identifikaci.\n\nBakterie \"C. botulinum\" byla poprvé rozpoznána a izolována Emilem van Ermengem v roce 1896 z domácí šunky, která způsobila botulismus. Izolát byl původně nazván \"Bacillus botulinus\". Izoláty z pozdějších výskytů nemoci však byly vždy identifikovány jako anaerobní sporulující organismy, proto Bengston navrhl, aby byly zařazeny do rodu \"Clostridium\", neboť rod \"Bacillus\" byl omezen na aerobní sporulující tyčinky.\n\nOd roku 1953 se celý druh produkující neurotoxiny (typy A-H) označuja jako \"C. botulinum\". Existují zásadní fenotypické a genotypické důkazy, které ukazují heterogenitu uvnitř druhu. To vedlo k reklasifikaci \"C. botulinum\" produkující toxin G do nového druhu \"Clostridium argentinense\".\n\nKmeny \"C. botulinum\", které neprodukují botulotoxin ,se označují \"Clostridium sporogenes\".\n\nSanger Institute zmapoval kompletní genom \"C. botulinum\".\n\nAktuální nomenklatura pro \"C. botulinum\" rozeznává čtyři fyziologické skupiny (I-IV). Toto dělení je založena především na schopnosti organismu trávit složité bílkoviny. Studie na úrovni DNA a rRNA takovéto dělení druhu podporují. Většina lidských onemocnění botulismem je způsobena skupinou I (proteolytickou; neurotoxiny typu A,B,F), vyskytující se hojně v půdě a na rostlinách a také ve střevním traktu savců, nebo II (sacharolytickou;neurotoxiny typu B,E,F), nejčastěji se vyskytující ve vodách a u vodních zvířat. Skupina III způsobuje onemocnění hlavně u zvířat, produkují toxiny typu C a D, řadí se sem i Clostridium novyi a její neurotoxin A. Není žádný záznam o tom, že by nějaké onemocnění člověka nebo zvířete způsobila bakterie \"C. botulinum\" ze skupiny IV. Jedná se o proteolytické kmeny a Clostridium subterminale produkující botulotoxin typu G.\n\nProdukce neurotoxinu je sjednocující vlastností druhu \"C. botulinum\". Bylo identifikováno osm typů toxinu, označují se písmeny A až H. Většina kmenů produkuje jeden typ neurotoxinu, ale byly popsány i kmeny produkující více toxinů. U případů lidského botulismu v Novém Mexiku a Kalifornii byly izolovány bakterie \"C. botulinum\" produkující toxiny typu B a F Typ toxinu byl označen jako Bf, protože toxin B převažoval nad typem F. Podobně byly hlášeny také bakterie produkující toxiny Ab nebo Af.\n\nOrganismy geneticky identifikované jako jiné druhy rodu Clostridium také způsobují lidský botulismus. \"Clostridium butyricum\" produkuje toxin typu E a \"Clostridium baratii\" toxin typu F. Jsou obavy z možnosti přenosu neurotoxických genů z \"C. botulinum\" na jiná Clostridia, zvláště v potravinářství, kde jsou konzervační systémy navrhovány tak, že ničí nebo inhibují jen \"C. botulinum\", ale nikoli jiné druhy z rodu Clostridium.\n\nMnoho kvantitativních průzkumů spor \"C. botulinum\" v životním prostředí ukazuje na prevalenci specifických typů toxinu v daných geografických oblastech, která ale zůstává nevysvětlena.\n\n"}
{"id": "394989", "url": "https://cs.wikipedia.org/wiki?curid=394989", "title": "Slezská univerzita v Opavě", "text": "Slezská univerzita v Opavě\n\nSlezská univerzita v Opavě (oficiálně zkratka SU, někdy též podle internetové domény SLU) je veřejná vysoká škola univerzitního typu s akreditacemi v bakalářském, magisterském i doktorském stupni studia. Slezská univerzita v Opavě má akreditované habilitační řízení i řízení ke jmenování profesorem. Vznikla pod názvem „Slezská univerzita“ 28. září 1991 ze dvou fakult brněnské Masarykovy univerzity, které byly zřízeny o rok dříve. Sídlem Slezské univerzity je historické hlavní město českého Slezska Opava.\n\nJiž ve středověku patřila Opava k městům s rozvinutým školstvím. V letech 1625–1626 vznikl v Opavě jezuitský klášter. Roku 1627 dal Albrecht z Valdštejna přilehlý kostel jezuitům do užívání, kteří v roce 1630 založili jezuitské gymnázium. V roce 1643 pak byla v Opavě založena i jezuitská kolej, v níž v sedmdesátých letech 17. století působil ve významné funkci historik Bohuslav Balbín. Roku 1773 byl jezuitský řád na nátlak evropských panovníků papežem Klementem XIV. zrušen. Latinská jezuitská kolej se poté stala základem pouze opavského gymnázia, kde se vyučovalo německy. Při gymnáziu bylo v roce 1814 založeno muzeum, dnes Slezské zemské muzeum, nejstarší na území českého státu. Od roku 1853 budova sloužila zemskému sněmu (zemské vládě), v současnosti je sídlem Zemského archivu.\n\nK prvnímu vážnému pokusu o založení univerzity v Opavě, byť nakonec rakousko-uherskou vládou ve Vídni odsouzenému k nezdaru, došlo v roce 1870. V souvislosti s polonizací šlo o nezdařený přesun univerzity z haličského Lvova; tato univerzita by však byla německá.\n\nAž po druhé světové válce, kdy nastaly podstatné změny ve složení obyvatelstva žijícího na území českého Slezska, byla zahájena zásadní jednání o české Slezské univerzitě. Tehdy se předpokládalo, že vzhledem k průmyslovému charakteru Ostravy se toto město stane sídlem vysokého školství technického zaměření, zatímco Opavě jako tradičnímu politicko-kulturnímu centru českého Slezska, připadne univerzita s humanitními fakultami (filozofickou, pedagogickou, právnickou a lékařskou v Opavě a přírodovědeckou fakultou v Ostravě).\n\nPo únoru 1948 však byly podmínky pro možný vznik Slezské univerzity značně omezeny, a tak se v Opavě z původních snah podařilo realizovat pouze vznik Vyšší pedagogické školy, která tu v letech 1953–1959 připravovala učitele se způsobilostí vyučovat v šestých až osmých třídách základní školy. I tato instituce byla ale později direktivním zásahem přemístěna do Ostravy, kde z ní postupně vznikla Pedagogická fakulta. Ta se po roce 1991 stala základem Ostravské univerzity.\n\nProtože ještě v šedesátých letech nebyly v Ostravě vytvořeny dostatečné podmínky pro existenci fakulty, vyučovaly se dále po dobu několika let přírodovědné obory v Opavě, kde k tomu dobře posloužil právě objekt zrušené Vyšší pedagogické školy. S velkou intenzitou se o vzniku Slezské univerzity v Opavě jednalo opět v období politického uvolnění v letech 1968–1969. Po prvních slibných krocích musely být ovšem tyto snahy s nástupem tzv. normalizace zastaveny.\n\nKe vzniku Slezské univerzity tedy mohlo dojít teprve po zásadních společenských proměnách, po 17. listopadu 1989. Rozhodnutím Ministerstva školství, mládeže a tělovýchovy se právním nositelem příprav vzniku Slezské univerzity stala Masarykova univerzita v Brně, jejíž akademický senát 17. září 1990 schválil zřízení Filozofické fakulty v Opavě a Obchodně podnikatelské fakulty v Karviné. Výuka na obou nových fakultách byla zahájena 8. října 1990. Více než staleté snahy města Opavy pak završil zákon České národní rady ze dne 9. července 1991 o zřízení mj. Slezské univerzity se sídlem v Opavě, který nabyl účinnosti 28. září 1991. Slezská univerzita se tak spolu s Jihočeskou univerzitou v Českých Budějovicích, Západočeskou univerzitou v Plzni, Univerzitou Jana Evangelisty Purkyně v Ústí nad Labem a Ostravskou univerzitou stala jednou z pěti nově zřízených univerzit na území České republiky.\n\nSoučástí Slezské univerzity jsou tři fakulty a dva ústavy. Do struktury univerzity patří také Univerzitní knihovna.\n\n\n\n\n\n\n\nSlezská univerzita v Opavě realizuje studijní obory v bakalářském, navazujícím magisterském a doktorském (Ph.D.) stupni studia, v prezenční, případně kombinované formě.\n\nAktuální seznam oborů zde.\n\n\nOpavské části univerzity disponují několika objekty umístěné v různých lokalitách města, kapacita kolejí je dostatečně velká i pro ty žadatele, kteří jsou přijati až v září. Studenti mohou využívat dotovaného stravování (obědy a večeře) a v jedné ze čtyř restaurací a jídelen v Opavě, s nimiž má fakulta smluvní vztahy.\n\nUbytovací kapacita v Karviné v kolejích Kosmos a Na Vyhlídce čítá cca tisíc lůžek, stravování je zde zabezpečeno menzou, bufety a studentskou restaurací v areálu Kosmos.\n\nNa univerzitě působí řada studentských organizací a spolků.\nSU² pořádá zejména společenské akce na univerzitě.\n\nKomorní pěvecký sbor má za sebou desítky koncertů a veřejných vystoupení u nás a v zahraničí, kam pravidelně vyjíždí. Zkouší každé úterý od 18 hodin na Olbricově 25, Opava.\n\nSHČR (Historický klub 1872) je dobrovolnou organizací, která sdružuje profesionální pracovníky historických oborů, učitele dějepisu, studenty historie i vážné zájemce o historii, kteří projeví zájem o činnost SHČR.\n\nObčanské sdružení Studentské politologické fórum je nepolitickým nezávislým sdružením studentů a dalších členů akademické obce věnujících se studiu a bádání na poli politologie a příbuzných sociálních věd.\n\nUSK prostřednictvím instruktorů realizuje především školy bezpečného INLINE bruslení, lyžařskou a snowboardovou školu nejen pro dospělé, ale také pro mateřské a základní školy, dále kurzy kitingu, kurzy skákacích bot a také se aktivně věnuje vodní turistice.\n\nStudentský filmový klub Ústavu středoevropských studií vzniknul v březnu roku 2016 se souhlasem děkana Fakulty veřejných politik a pod záštitou Ústavu středoevropských studií. Smyslem organizace jsou pravidelné schůzky a promítání snímků v rámci vyučovaných předmětů studijního programu a následná moderovaná diskuze.\n\nV rámci programu celoživotního vzdělávání LLP/Erasmus, zajišťovaného Evropskou unií, univerzita spolupracuje s desítkami institucí po celé Evropě (Finsko, Francie, Irsko, Itálie, Německo, Nizozemí, Portulgalsko, Švédsko, Velká Británie a mnoho dalších), část studia lze tak absolvovat na zahraničních partnerských institucích. Nabízí také zprostředkování individuálního studia v zahraničí, výjezdy se stipendijními organizacemi, programy a nadacemi nebo jazykové a letní školy.\n\n"}
{"id": "395008", "url": "https://cs.wikipedia.org/wiki?curid=395008", "title": "První Rakouská republika", "text": "První Rakouská republika\n\nPrvní Rakouská republika byl státní útvar v období po konci první světové války až do roku 1934, kdy byl opuštěn koncept parlamentní demokracie a Rakousko nastoupilo cestu autoritativního státu.\n\nRakousko přijalo 21. října 1919 smlouvu ze Saint-Germain-en-Laye. Smlouva zakazovala název Německé Rakousko a upravovala hranice nově vzniklých států s Rakouskem.\n\nNejdůležitějšími stranami v rakouské první republice byly Christlichsoziale Partei (Křesťansko-sociální strana) a Sozialdemokratische Arbeiterpartei Österreichs (Sociálně demokratická dělnická strana Rakouska) s polovojenskou organizací Schutzbund, založenou v roku 1923. Křesťansko-sociální strana reagovala na vznik Schutzbundu reorganizací své polovojenské organizace, Heimwehru.\n\nV roce 1927 došlo ke střetu těchto organizací během tzv. červencové revolty; i když bylo povstání později potlačeno, nepokoje pokračovaly až do třicátých let, kdy se kancléřem stal Engelbert Dollfuss (Dollfuß).\n\nV roce 1933 vyhlásil jeho kabinet rozpuštění parlamentu. Křesťansko-sociální strana odmítala spojení s převážně protestantským Německem. Nepokoje vyústily do občanské války mezi nacisty, socialisty a křesťanskými socialisty.\n\nV roce 1934 vyhlásil Dolfuss vládu jedné strany, austrofašistické Vaterländische Front (Vlastenecká fronta). 25. července byl sice Engelbert Dollfuss zavražděn nacisty, stát se však ještě další čtyři roky pod ochranou Itálie udržel. Éra první republiky přesto skončila a Rakousko bylo známo jako tzv. Rakouský spolkový stát.\n\n"}
{"id": "395021", "url": "https://cs.wikipedia.org/wiki?curid=395021", "title": "48 hodin", "text": "48 hodin\n\n48 hodin je komediálně akční film z roku 1982, jenž byl režírován Walterem Hillem a ve kterém hrál Eddie Murphy a Nick Nolte jako polda a grázl, přesněji, polda, jenž se dá do týmu s vrahem poldů. Název vypovídá, že jim zbývá pouze 48 hodin, aby vyřešili nějaký závažný zločin. Tento film byl mimo jiné filmovým debutem amerického komika Eddie Murphyho a první film Joela Silvera jako filmového producenta.\n\nNámět byl sepsán Hillem, Rogerem Spottiswoodem, Larrym Grossem, Stevenem E. de Souzou a Jebem Stuartem.\n\n\"48 hodin\" je často popisován a zařazován do prvních „buddy cop“ filmů (akčně komediální filmy s šablonou „policejních parťáků“, z nichž jeden je „dobrý polda“ a ten druhý je „zlý naštvaný polda“; tento formát je ryze západní a dalo by se říct že v českých končinách není filmu s tímto formátem ). Žánr se následně vyvíjel přes osmdesátá a devadesátá léta a dal vzniknout filmům jako \"Policajt v Beverly Hills\" (Beverly Hills Cop), \"Smrtonostná zbraň\" (Lethal Weapon), \"Tango & Cash\", \"Mizerové\" (Bad boys) a \"Křižovatka smrti\". V roce 1990 byl vytvořen sequel k tomuto filmu, \"Dalších 48 hodin\". Tento film a mnoho jiných buddy-cop filmů bylo zparodováno ve filmu \"National Lampoon: Nabitá Zbraň 1\" (1993).\n\nOdsouzený lupič Albert Ganz (James Remar) unikne z gangu pomocí svého parntera Billyho Medvěda (Sonny Landham). Následně se dostanou až do San Franciska kde se pokusí vymáhat Ganzovy peníze. Po zabití Ganzova starého soudruha, Henryho Wongy, jemuž vezmou ID kartu a kreditními kartami registrovanými na G.P. Polsona, si pujčí auto a ubytují se. Následně vydírají starého přítele Luthera (David Patrick Kelly), neboť drží jeho přítelkyni Rosalie jako rukojmí a požadují po Lutherovi výkupné.\n\nJack Cates (Nick Nolte) je alkoholický, sanfranciský policajt a velký kuřák. Jeho pevný vztah s jeho dívkou Elaine (Annette O'Toole) je častým zdrojem napětí a stresu, neboť ani jeden toho druhého v tomto vztahu nerespektuje. Následně se dozví o případu, kdy někdo používá GP Polsonovy kreditní karty.\n\n\n"}
{"id": "395026", "url": "https://cs.wikipedia.org/wiki?curid=395026", "title": "Gerald Scarfe", "text": "Gerald Scarfe\n\nGerald Anthony Scarfe, CBE, RDI (* 1. června 1936 v St John's Wood, Londýn) je anglický karikaturista a ilustrátor. Stal se známým svou prací pro Sunday Times a ilustracemi pro The New Yorker. Pracoval také pro rockovou skupinu Pink Floyd, výtvarně se podílel na projektu \"The Wall\" (1979).\n\nJe ženatý s Jane Asher, kterou poznal v roce 1971 a kterou si vzal v roce 1981. Mají jednu dceru a 2 syny.\n\nScarfe byl astmatickým dítětem. Strávil mnoho času upoután na lůžko, kde si kreslil pro zábavu a pro vybití své nezměrné kreativity. Říká se, že jeho pozdější výsledky jsou důsledkem právě těchto stavů. Sám později řekl, že za to mohou neschopní lékaři, kteří jej údajně špatně léčili.\n\nVe 14 se odstěhoval do Hampsteadu, kde byl ovlivněn prací Ronalda Searlea. Studoval na Central Saint Martins College of Art and Design (část University of the Arts London) na \"Southampton Row\" (A4200) v Holborn, střední Londýn. Následně chodil i na London College of Printing a East Ham Technical College (později Newham College of Further Education).\n\nPo krátké práci v reklamě, profesi, kterou začal postupně nenávidět, začal Scarfe vydávat své první karikatury v časopise \"Private Eye\" (cca 1960–1980). V šedesátém pátém přijal práci v \"Daily Mail\". toto rozhodnutí ho odloučilo od společníka-karikaturisty Ralpha Steadmana, se kterým studoval na East Ham Technical College. Brzy začal Steadman ilustrovat Scarfova díla a vyprodukoval obraz člověka napůl svatého, napůl Supermana, avšak s odpojeným srdcem. V \"Daily Mail\" nakonec Gerald strávil pouze rok, během kterého byl poslán kreslit Válku ve Vietnamu.\n\nScarfe byl osloven Pink Floyd poté, co Roger Waters a Nick Mason zhlédli jeho animovaný BBC film \"A Long Drawn Out Trip\". Scarfovou první prací pro Pink Floyd byla série animovaných sekvencí pro jejich turné In The Flesh, včetně animované verze skladby \"Welcome to the Machine\". Vytvořil také ilustrace pro album \"The Wall\", a v roce 1982 spolupracoval na filmu \"\", i přesto se však spolu s Watersem pohádal s režisérem Alanem Parkerem během posledních fází střihu filmu. Stejně jako umělecký design, poskytl Scarfe také animace: sekvence bombardování Anglie německým letectvem, zasazeného do skladby „Goodbye Blue Sky“, k soudu v písni „The Trial“, ke kritice konzumu v písni „What Shall We Do Now“, atd. Podílel se také na koncertním zpracování The Wall, kde byly jeho animace promítány na \"Zdi\".\n\nPokračoval v práci pro Rogera Waterse i poté, co odešel z Pink Floyd, vytvořil grafiku a animace k Watersově sólovému albu \"The Pros and Cons of Hitch Hiking\" (1984) a jeho turné.\n\nScarfova spolupráce s Watersem byla v roce 2008 oslavena vydáním osmi stránkové, limitované edice \"Scarfe On The Wall\", která obsahovala monografickou knihu (s rozšířeným interview se Scarfem) podepsanou Rogerem Watersem jako součást kolekce.\n\nLidé, kteří byli Scarfem karikuováni pro úvod a závěr Jistě, pane ministře a Jistě, pane premiére: Paul Eddington, Nigel Hawthorne a Derek Fowlds. Fowlds se údajně pokoušel zakoupit Scarfovy originální skici, byly na něj však příliš drahé.\nScarfe byl v roce 1997 osloven k práci na Disneyho filmu \"Hercules\" stvořeného Ronem Clementsem a Johnem Muskerem, dlouhodobými fanoušky, kteří vystoupali k prominenci v Disney po úspěchu filmu \"The Little Mermaid\". Scarfe pracoval jako koncepční umělec postav. Designoval téměř všechny postavy a dohlížel na 900 Disneyho umělců, najatých k adaptaci jeho práce na film.\n\nByl pozván k vytvoření skulptury Millennium Dome, která byla nazvána \"Autoportrétem\". Ředitel dómu Gerbeau řekl: \"Zrcadla jsou tím, co máme i nemám na naší zemi rádi.\".\n\nScarfe vytvořil mnoho kulis. Například k adaptaci \"Fantastic Mr Fox\". Později pracoval pro divadelního režiséra Petera Halla na jeho verzi Mozartovy Kouzelné Flétny , která si získala ocenění kritiků. Je také spojen s animováním divadelní show Bat out of Hell\" Jim Steinmana, obsahující Steinmanovu hudbu.\n\n22. listopadu 2005 jej britský \"Press Gazette\" jako třetího nejvlivnějšího karikaturistu hned za Carlem Gilesem, a Mattem Pritchettem.\n\nZískal také ocenění 'Karikaturista roku' v British Press Awards 2006.\n\nV roce 2008 získal řád Commander of the Order of the British Empire (CBE) \n\n\"Výrazná část textu přeložena z anglické Wikipedie\"\n"}
{"id": "395049", "url": "https://cs.wikipedia.org/wiki?curid=395049", "title": "Mai-HiME", "text": "Mai-HiME\n\nMai-HiME () je anime ve stylu šódžo. Má 26 dílů z prostředí japonské střední školy, z toho prvních asi 10 dílů je pojato humorně, poté se ovšem toto anime stává mnohdy i velmi pochmurným. Na základě seriálu byla vytvořena manga o 5 svazcích.\n\nPříběh pojednává o dívce, která se jmenuje Mai Tokiha. Po nástupu do školy Fúka gakuen však zjistí, že dokáže ovládat speciální schopnosti, stejně jako dalších 12 dívek, jejichž totožnost a schopnosti jsou během seriálu postupně odhalovány.\n\n"}
{"id": "395050", "url": "https://cs.wikipedia.org/wiki?curid=395050", "title": "Karel Vaš", "text": "Karel Vaš\n\nKarel Vaš (20. března 1916 – 8. prosince 2012) byl československý voják, agent NKVD, důstojník vojenské zpravodajské služby OBZ, soudce a prokurátor vykonstruovaných soudních procesů. Známý je klíčovým podílem na justiční vraždě gen. Heliodora Píky. \n\nJako člen zpravodajství čs. brigády v SSSR je zodpovědný za přeřazování stovek pro NKVD nepohodlných vojáků do trestních oddílů, de facto odsouzených na smrt. Po válce pak organizoval deportace stovek občanů ČSR i uprchlíků z východu do gulagů NKVD. Jím vycvičené a jemu podřízené bezpečnostní oddíly mají na svědomí vraždy 2000-3000 civilistů německé národnosti v Postoloprtech, na jeho přímý rozkaz 8 civilistů v Kroměříži a 12 v Praze-Kobylisích. Po komunistickém puči jako prokurátor a soudce ve vykonstruovaných procesech třídní justice navrhl nebo vynesl desítky trestů smrti.\n\nNarodil se 20. března 1916 v Užhorodě v Uhersku do maďarsky mluvící rodiny židovského advokáta. Absolvoval osmileté gymnázium v Užhorodě. V 17 letech, roku 1933, vstoupil do KSČ, byl tajemníkem \"Hnutí přátel Sovětského svazu a demokratického Španělska\". V roce 1936 byl za násilnosti na demonstraci odsouzen na 14 dnů do vězení. V Praze studoval právnickou fakultu Univerzity Karlovy, na které promoval 12. února 1939.\n\nNa příkaz KSČ se v květnu 1939 vrátil zpět do Užhorodu, který v té době okupovali Maďaři. Zde byl pověřen organizováním ilegálního komunistického mládežnického hnutí a později i drobnými sabotážemi. Otec byl v té době již mrtev, matka byla v domácnosti, a protože on sám neměl povolení pracovat, žil z darů příbuzných. Koncem roku 1939, po zatýkání komunistických funkcionářů, dostal příkaz emigrovat do SSSR.\n\nPo přechodu hranic do Sovětského svazu byl zadržen sovětskou hlídkou, zatčen, vězněn NKVD v Nadvorně, Stanislavově a Poltavě. Posléze byl odsouzen ke třem letům nucených prací v pracovním táboře Kedrovyj Šor poblíž města Inta (200 km od Vorkuty) v autonomní sovětské socialistické republice Komi za ilegální překročení hranice. Dle slov Mikuláše Kroupy, po návratu z gulagu vážil 35 kilo a byl schopen čehokoliv. Jeho víra v komunismus a Sovětský svaz zůstala nezlomena, dle vlastních slov již zde spolupracoval s NKVD. Po dvou letech vězení se přihlásil k nově se formující československé jednotce v Buzuluku a 4. ledna 1943 byl z gulagu propuštěn. Vznik jednotky prosadil Heliodor Píka, jeho pozdější justiční oběť, jako velitel vojenské mise v Rusku a vyslanec Československé exilové vlády v Londýně, a tím z gulagů zachránil přeživší československé emigranty. Odvodní komisí byl pro oční vadu zařazen ke kancelářské službě písaře roty. Od 16. února 1943 byl přidělen k polnímu prokurátorovi, nakonec jako přednosta polního soudu. K 1. lednu 1945 nastoupil k 2. (zpravodajskému) oddělení štábu 1. čs. samostatné brigády, jako zástupce náčelníka OBZ Reicina.\n\nBěhem výcviku prošel i zpravodajskými školeními NKVD, se kterou zůstal v úzkém kontaktu přes její důstojníky. Přijímal její pokyny, dodával jí informace a vydával jí československé občany, a to až do konce roku 1951.\n\nPo požadavku NKVD na založení OBZ (respektive po jejím vyčlenění ze struktury brigády), tedy zpravodajské služby podle sovětského vzoru, byl v lednu 1945 na žádost NKVD jmenován zástupcem přednosty Bedřicha Reicina. U OBZ měl na starosti oficiálně tzv. \"vnější obranu\", což znamenalo nejen zpravodajskou činnost proti domnělým i skutečným německým špiónům, diverzantům a vlastním lidem, ale i bezprecedentní výkonnou funkci zastrašování a likvidace Sovětům nepohodlných osob. \nPo vytvoření Hlavní správy OBZ 15. dubna 1945 (a jmenování B. Reicina do jejího čela) se stal přednostou OBZ 1. československého armádního sboru a náčelníkem oddělení vnější ochrany. Jejím úkolem měla být „likvidace nacistických agentur, werwolfů, stíhání kolaborantů a zrádců, sledování „štvavých elementů“ na Těšínsku, činnosti Armie Krajowe, andersovců a banderovců“.\n\nJako nacističtí špioni byli označováni i oponenti komunismu, nebo kritici poměrů v Rudé armádě. OBZ pod jeho a Reicinovým vedením provádělo deportace československých občanů, především slovenských důstojníků do SSSR za účelem internace, vylučování osob německé a maďarské národnosti z armádního sboru a jejich deportace do SSSR, deportace emigrantů před bolševismem z Podkarpatské Rusi do gulagů, výslechy, násilí a zastrašování nepohodlných osob podle pokynů NKVD atd.\n\nPo osvobození bylo Vašovi nabídnuto místo náčelníka vnější ochrany HS OBZ. V této funkci měl mít oficiálně na starosti stíhání kolaborantů, likvidaci zbývajících nacistických organizací, banderovců. Mimo jiné v rozporu s mezinárodním právem zatkl a předal polské státní bezpečnosti tři Poláky pobývající na československém území.\n\nOn sám později v roce 1956 přiznal systematické porušování platných zákonů ve prospěch „pracujícího lidu“. Demonstroval to na příkladu Banderovců; ti, kteří se v roce 1946 dostali živí do rukou OBZ, byli předáni do Polska nebo do SSSR NKVD, kde po výslechu byli bez soudu popraveni. Taktéž přiznal podíl na únosu pracovnice polské diplomacie v Praze, která chtěla emigrovat do Bavorska.\n\nV prosinci 1947 byl po rozporech s Reicinem propuštěn ze zpravodajské služby a přeřazen jako prokurátor k Vrchní vojenské prokuratuře v Praze. Důvodem byla údajná opilost na veřejnosti.\n\nDo října 1948 pracoval u Vrchní vojenské prokuratury a poté se stal vyšetřujícím soudcem Státního soudu Praha. Zde od 9. června do 17. listopadu 1948 dokončil také výslechy Heliodora Píky. Generál Píka v motácích z vězení synu Milanovi zdůraznil, že protokoly z výslechů jsou jen Vašovy lži. Vašovi byl prostřednictvím sovětského rezidenta NKVD a zároveň diplomata Chazanova sdělen mimořádný zájem sovětského vedení na rychlém ukončení případu gen. Píky, nutnosti falšovat nedostatečné důkazní materiály a podávat pravidelná hlášení. Zřejmě se Vaš nepodílel na týrání vyšetřovaných gen. Píky a svědků, ale z titulu své funkce a charakteru útrap musel být o průběhu vyšetřování informován, jakož i podrobně zpraven o výrobě falzifikátů; bylo např. vyrobeno falsum - zpráva o setkání Píky s gen. Davidsonem, vedoucím anglické špionáže. V dohodě mezi Reicinem a Vašem bylo stanoveno, že soudní proces nezačne dříve, než bude možno udělit trest smrti.\n\nDále pracoval na více než 100 případech, ve kterých navrhl desítky trestů smrti (např. Rostislavu Krejčiříkovi návrhl „trest smrti provazem pro výstrahu“ za převod emigrantů přes hranice), z nichž 12 bylo provedeno.\n\nV lednu 1949 se stal referentem vojenského oddělení Státní prokuratury Praha. V této funkci zpracovával jako vyšetřovatel případ gen. Píky a byl pověřen sepsáním konceptu žaloby. Nakonec pro Helidora Píku navrhl jako prokurátor trest smrti. Samotného soudu s Píkou se osobně účastnil jako expert státní prokuratury. Do konce svého života považoval generála Píku za zrádce, který se přiznal a dostal adekvátní trest.\n1. května 1949 se stal předsedou senátu Vrchního vojenského soudu Praha. 15. prosince 1949 přešel ke 4. odboru ministerstva národní obrany (MNO) a od podzimu 1950 byl ve funkci náčelníka soudního oddělení hlavní soudní správy MNO.\n\nV březnu 1951 byl zproštěn služby a 1. července téhož roku byl přeložen do zálohy. 11. srpna 1951 byl zatčen, neboť se dostal na seznam nepohodlných a nebezpečných komunistů (dalšími byli např. Rudolf Slánský či Bedřich Reicin) již sebejistého totalitního režimu. Jeden a půl roku byl držen ve vyšetřovací samovazbě na Domečku, kde musel vydržet vyšetřovací metody, které sám pomáhal zavádět. 31. července 1953 za trestné činy velezrady, vyzvědačství a spoluúčasti na vraždě odsouzen k trestu odnětí svobody na doživotí. Obžaloba ho vinila z toho, že předal USA tzv. Štěchovický archív, dále že rozvracel chod vojenských soudů, spolčil se s jugoslávským špiónem a v roce 1946 vydal rozkaz k zastřelení zajištěného belgického občana Emila de Backera.\n\nVaš nastoupil výkon trestu v Leopoldově. Zde byl svými oběťmi, které dostal ve vykonstruovaných procesech do věznic, nyní spoluvězni, podle vlastních slov zbit. Díky uvězněné generalitě a duchovenstvu, kteří nedovolili vězňům činit na něm násilí, však zřejmě unikl skutečné pomstě. V té době podal několik žádostí o obnovení procesu (mimo jiné žádal v SSSR o potvrzení své spolupráce s NKVD). \n\nVzhledem k amnestiím prezidenta republiky z let 1948 a 1953 mu byl v roce 1955 trest snížen na 25 let odnětí svobody a rozsudkem ze dne 21. září 1956 byl v celém rozsahu zproštěn obžaloby (ve věci velezrady a vyzvědačství, přičemž spoluúčast na vraždě nelze prokázat) a propuštěn na svobodu. Proti tomuto rozsudku podal generální prokurátor odvolání k Nejvyššímu soudu, to však bylo v plném rozsahu zamítnuto. Za své věznění žádal o odškodnění, a jako odškodnění dostal od československého státu částku 66.000 korun československých. \n\nPo svém propuštění pracoval v knihovně ministerstva spravedlnosti, jako pomocný dělník na stavbě a jako referent v obchodním oddělení Mototechny. Zároveň podal žádost o přezkoumání rozhodnutí Nejvyššího soudu – vojenského kolegia, v němž uváděl, že na smrti de Backera nenese žádnou vinu. Tato žádost však byla v roce 1964 zamítnuta.\n\nV roce 1963 podal žádost o vrácení členství v KSČ. Přestože komise ÚV KSČ žádost zamítla, Ústřední a kontrolní komise KSČ mu členství 17. července 1963 vrátila s udělenou důtkou.\n\nZároveň v 60. letech dálkově absolvoval historii na FF UK, napsal několik historických studií (např. \"Potlačovací orgány státního aparátu 1918–1939\"). Poté pracoval na vojenské správě Vojenské politické akademie Klementa Gottwalda a do důchodu jako novinář – redaktor odborných listů v Ústřední radě odborů.\n\nPři řízení o obnově procesu Heliodora Píky ve dnech 3.–4. prosince 1968 vyšly najevo skutečnosti svědčící o tom, jakým způsobem byl získáván důkazní materiál proti Píkovi.\n\nVe školním roce 1972/73 na Filosofické fakultě University Karlovy v Praze přednášel a zkoušel z předmětu Dějiny mezinárodního dělnického hnutí a KSČ.\n\n13. února 1990 mu byla Vyšším vojenským soudem zamítnuta žádost o soudní rehabilitaci, neboť již byl v minulosti zproštěn obžaloby v plném rozsahu.\n\nV roce 1998 byl obviněn nejdříve ze zneužití úřední a služební moci, čímž rozhodující měrou přispěl k odsouzení H. Píky k trestu smrti. Pozdější překvalifikování žaloby na trestný čin vraždy formou spolupachatelství bylo Městským státním zastupitelstvím v Praze zrušeno jako nezákonné a neodůvodněné. Následné stížnosti ministra spravedlnosti ze 4. června 1999 vyhověl Nejvyšší soud ČR a vrátil zpět vyšetřovateli na došetření. \n\n6. února 2001 byla podána obžaloba pro trestný čin vraždy. Dne 15. června 2001 byl odsouzen k nepodmíněnému trestu odnětí svobody na sedm let za falšování důkazů, porušení trestního řádu (inscenace procesu), manipulace výpovědí a intervence rezidenta NKVD. Na základě odvolání odsouzeného byla věc přezkoumána Vrchním soudem v Praze. Dne 15. ledna 2002 byl rozsudek zrušen a trestní stíhání zastaveno z důvodu promlčení, překvalifikováním vraždy úkladné na vraždu prostou. Rozsudek nabyl právní moci. Dovolání Nejvyššího státního zastupitelství k Nejvyššímu soudu bylo 12. června 2002 zamítnuto jako neopodstatněné. Po promlčení byl na Vaše chystán atentát, k jeho uskutečnění ale nedošlo. Zabití Karla Vaše připravovali generál Miroslav Kácha a plukovník Pravomil Raichl. V den, kdy se měl atentát uskutečnit, však dostal plukovník Raichl infarkt myokardu a zemřel.\n\nKarel Vaš zůstal nepotrestán a do své smrti žil v domově důchodců v Praze. Zemřel 8. prosince 2012.\n\n\n\n\n"}
{"id": "395051", "url": "https://cs.wikipedia.org/wiki?curid=395051", "title": "Motorový vůz 860", "text": "Motorový vůz 860\n\nMotorové vozy řady 860 byly vyrobeny ve dvou prototypech v roce 1974 ve Vagónce Studénka (nyní Škoda Vagonka). Původně byly označeny řadou M 474.0, kvůli nárůstu hmotnosti při výrobě obdržely řadu M 475.0, současné označení nesou od roku 1988. V současnosti již nejsou v provozu.\n\nRoku 1968 byl Výzkumnému ústavu kolejových vozidel zadán vývoj motorového čtyřnápravového vozu určeného pro výkony na hlavních neelektrifikovaných tratích. Požadavky obsahovaly výkon 600 koní (442 kW) a dieselový agregát (na rozdíl od předchozích vozů) umístěný pod podlahou vozu z důvodu úspory prostoru. Hrubé stavby obou vozů byly dokončeny již v roce 1970 avšak kvůli zpožděným dodávkám a změnám v použité regulaci výkonu byly oba prototypy označené řadou M 474.0 (později přeznačeny na M 475.0) dodány až v roce 1974.\n\nPo zkouškách obou prototypů bylo doporučeno do sériové výroby zahrnout tyristorovou regulaci výkonu, unifikované stanoviště strojvedoucího, automatickou regulaci rychlosti a zvýšení výkonu motoru na 500 kW oproti původním 442 kW (později sníženo na 480 kW). Celkově mělo být vyrobeno 310 vozů této řady a dalších 100 ks odvozených vozidel pro údržbu trakčního vedení.\n\nSériová výroba těchto vozů však nebyla nikdy zahájena a to z důvodu změn v plánech výroby průmyslových podniků. Vzniklá mezera ve vozovém parku ČSD byla zaplněna vozy řady M 152.0 (nyní řada 810).\n\nMotorový vůz má délku 24,5 metrů a hmotnost 56 tun (druhý prototyp je o 900 kg lehčí). Plně obsazený pojme 64 osob k sezení a 60 ke stání. Vůz je rozdělen na průchozí stanoviště strojvedoucího, zavazadlový prostor, malý oddíl pro cestující (8 míst), nástupní prostor, velký oddíl pro cestující (40 míst), zadní nástupní prostor s odděleným WC a umývárnou. V poslední části vozu se pak nachází středně velký oddíl pro cestující (16 míst) a zadní průchozí stanoviště strojvedoucího. Spalovací naftový motor je vzhledem k úspoře místa umístěn pod podlahou. Tento agregát je původem francouzský motor Pielstick 6 PA4-H-185 s nepřímým vstřikem paliva a přeplňováním.\n\nOba dva vozy typu 860 byly v roce 1974 zařazeny do zkušebního provozu v lokomotivovém depu Hradec Králové. Již zkušební jízdy prokázaly vysokou poruchovost a hlučnost vozu avšak také vhodnost zvolené konstrukce. Roku 1977 byly na prototypech provedeny změny plánované pro neuskutečněné sériové vozy a byly předány zpět do LD Hradec Králové, kde byly používány pro výkony na osobních vlacích na trati Hradec Králové – Jičín – Turnov.\n\nRoku 1985 byly oba vozy uzpůsobeny pro vozbu jednotky k měření kolejového svršku. K tomuto účelu byly střídavě nasazovány až do roku 1996, kdy byly znovu rekonstruovány pro provoz na osobních vlacích. Kvůli poruchám na obou vozech a nutnosti nákladné rekonstrukce však k osobnímu provozu nedošlo. Oba vozy byly odstaveny v PP Meziměstí (PJ Trutnov, DKV Česká Třebová), kde deset let chátraly. V roce 2007 byl vůz 001 předán Národnímu technickému muzeu a odstaven v depozitáři v Chomutově. O umístění druhého kusu (002) do expozice Železničního muzea Lužná u Rakovníka se jedná.\n\n"}
{"id": "395057", "url": "https://cs.wikipedia.org/wiki?curid=395057", "title": "Kamenec (Horní Lužice)", "text": "Kamenec (Horní Lužice)\n\nKamenec ( ; výslovnost: , , ) je velké okresní město na východě Saska, v zemském okrese Budyšín. Leží na řece Černý Halštrov na úpatí vrchu Hutberg, asi 35 km severovýchodně od Drážďan, a má obyvatel. Kamenec bývá v souvislosti se svým nejslavnějším rodákem označován jako „Lessingovo město“. Svůj rozkvět prožil zvláště v 19. století v období industrializace. Mezi jeho nejvýznamnější pamětihodnosti patří pozdně gotický Hlavní městský kostel Panny Marie, Klášterní kostel sv. Anny a novorenesanční radnice.\nMěsto leží v Západní Lužici, resp. na západě Horní Lužice, na úpatí vrchu Hutberg (\"Pastwina hora\"; 293,2 m n. m.) v přírodním prostředí západolužické pahorkatiny a vrchoviny. Tato oblast tvoří rozhraní mezi nížeji položenou krajinou rybníků (jedna z největších vodních ploch – Deutschbaselitzer Großteich – se nachází na území Kamence) a Lužickou pahorkatinou na jihu. Tomu odpovídá zdejší krajina, která je na severu charakterizována mírně zvlněnou plání, jež se však směrem na jih prudce zvedá a v místní části Hennersdorf má již povahu středohoří. Od jihu do městské oblasti společně s některými dalšími menšími potoky, jako je „Lange Wasser“, přitéká řeka Černý Halštrov (\"Schwarze Elster\"), která pokračuje dále severním směrem.\nBezprostředně pod ulicemi města, pod malou vrstvou spraše, se nacházejí masivní drobové skály, které jsou na několika místech přerušeny žulovými výstupky, jež zčásti vyčnívají přímo z půdy. Obě horniny byly dříve intenzivně oddolovávány, o čemž dodnes svědčí vícero kamenolomů na území města (částečně přímo vedle obytných čtvrtí). Nejvýznamnějším kamenolomem je 80 m hluboký Steinbruch Sparmann, který se po svém zatopení stal oblíbeným místem rekreace. Na severu a severovýchodě jsou naleziště štěrku a kaolinu, jež se utvořila v Labském ledovcovém údolí.\nSousedními obcemi jsou na severu a severovýchodě Oßling, Nebelschütz na východě, město Elstra na jihovýchodě, na jihozápadě Haselbachtal a na západě a severozápadě obec Schönteichen.\n\nV okolí katolického kostela sv. Máří Magdalény, dnes v centru města, leží území dříve samostatné části \"Spittel\", která byla začleněna v roce 1903.\nDo Lužickosrbské oblasti osídlení patří městské části Deutschbaselitz, Jesau, Kamenz, Thonberg a Wiesa.\nPodnebí v Kamenci je obecně teplé a mírné. Vyznačuje se množstvím srážek, a to i v nejsušším měsíci. Podle Köppenovy klasifikace podnebí má tato oblast stupeň Cfb, tedy oceánické podnebí mírného pásma. Průměrná teplota vzduchu je 8,4 °C. Roční úhrn srážek dosahuje 612 mm. Množství srážek je nejnižší v únoru (34 mm), nejbohatší na srážky je celoročně měsíc červenec (76 mm). Nejteplejším měsícem je červenec, v němž je průměrná teplota vzduchu 17.7 °C. Mezi nejteplejším měsícem červencem a nejchladnějším lednem je rozdíl 19,0 °C.\n\nPočátky osídlení dnešního území města sahají až do mladší doby kamenné (2500–1800 př. n. l.). Podle archeologických nálezů patřili nejstarší obyvatelé ke kultuře se šňůrovou keramikou. Další vrstva osídlení pochází z doby bronzové, v níž vznikl k ochraně obchodní stezky hrad na zdejším vrchu Reinhardsberg založený v období Lužické kultury (1500–1300 př. n. l.) starověkým indoevropským etnikem Ilyrů. V důsledku klimatických změn původní obyvatelé toto území opustili, teprve ve 3–4. století je tu doloženo osídlení východogermánských Burgundů, kteří se však pod tlakem Hunů přesunuli dále do Porýní. Jejich místo pak zaujali západoslovanští Milčané, jež se zde usídlili v 6. století a splynuli s pozůstatky původního obyvatelstva, od něhož převzali zavedené místní názvy, jako např. germánské jméno Alistra (\"Elster\") neboli Halštrov. Na levém břehu této řeky, na vrchu Jakobsberg, založili v 8–9. století Milčané malé venkovské sídliště. Protože vzniklo na skále, pojmenovali je \"Kamjenc\", tedy „místo na kameni“.\n\nOd poloviny 11. století až do roku 1250 se počet obyvatelstva v oblasti dnešního Německa zdvojnásobil, což s sebou přineslo klučení a mýcení okrajových oblastí a jejich kolonizaci. Na západoslovanské území Milčanů přicházeli němečtí rytíři, sedláci a řemeslníci. Brzy tu docházelo ke sporům světských feudálních pánů a míšeňského biskupství, což v roce 1213 vedlo ke stanovení hranic, na kterém se v Budyšíně dohodli Přemysl Otakar I. a biskup Bruno II. z Míšně. Sídlišti Kamenec bylo jako strategicky významnému místu propůjčena městská práva patrně již kolem roku 1160 štaufským panovníkem Fridrichem I. Barbarossou v době, kdy podle legendy vznikla kaple sv. Jakuba v pozdější špitální čtvrti. Jako feudální pán města i zdejšího hradu byl Fridrichem I. dosazen Bernhard von Vesta ze starého osterlandsko-míšeňského rodu nazývaného také jako „Páni z Kamence“, který od roku 1190 započal s výstavbou města. Jeho syn Bernhard II. po roce 1214 zahájil další fázi stavebních úprav a rozšiřování území Kamence. První písemná zmínka o městě („oppidum“) Kamenci pochází z listiny míšeňského biskupa Bruna II. z 19. května 1225, v níž se jedná o znovuvysvěcení farního kostela sv. Filipa a Jakuba, který krátce po svém dokončení vyhořel. V témže roce se Bernhard II. z Kamence obrátil na generální kapitulu v Citeaux s žádostí o zřízení cisterciáckého kláštera ve svém panství, což vedlo k založení Kláštera Marienstern v Panschwitz-Kuckau roku 1248. Bezprostředním zakladatelem tohoto kláštera byl ovšem až Bernhard III, jenž byl v roce 1293 (po smrti svého bratra, biskupa Wittega I.) zvolen na základě návrhu Václava II. biskupem míšeňským. V roce 1295 klášter založil městský špitál a kapli sv. Máří Magdaleny. O rok později Bernhard III. zemřel a byl pohřben v klášteře Marienstern. Nedlouho po té získali Kamenec jako součást \"terra budissinensis\" braniborští Askánci. Hrad a město bylo v roce 1318 obleženo markrabětem Waldemarem, který donutil pány z Kamence město postoupit. Tím se stal Kamenec svobodným městem, jež podléhalo pouze zeměpánovi. Po smrti Waldemara v roce 1319 se město dobrovolně stalo součástí Zemí České koruny.\n\nNa sklonku vlády Jana Lucemburského v roce 1346 byl z podnětu zemského fojta Horní Lužice Hanse von Worganowitz založen spolek šesti svobodných (tj. zeměpanských) měst, jehož cílem byla společná obrana proti loupeživým rytířům. Karel IV. po té udělil Šestiměstí pravomoci trestního soudu. Kamenec získal v roce 1356 privilegium každoročního solného trhu. Roku 1409 zde došlo k tzv. Krvavé noci, během níž se měšťanstvo vzbouřilo proti městskému hradu a usedlosti, které byly v držení pánů z Kamence a jejich vazalů. Následkem tohoto konfliktu došlo k četným násilnostem na obou stranách, načež se Václav IV. přiklonil na stranu měšťanů a potrestal pány z Kamence ztrátou výsad po dobu dvou let a peněžitým trestem, který znamenal fakticky vyvlastnění městského léna. V roce 1409 je poprvé doložena tradiční slavnost Kamenzer Forstfest (\"Kamjenska Boršć\"), která se dodnes koná 24. srpna na sv. Bartoloměje. V letech 1420–1437 doléhaly na město a okolí husitské války. Kamenec byl opakovaně dobyt, protože areál hradu byl nedostatečně opevněn. Brána spojující hrad s městem umožnila husitům v roce 1429 snadný přístup. Když se husité vrátili v roce 1432, opevnění již bylo zesíleno. Nicméně město a rytíři v této oblasti raději husitům zaplatili, aby se vykoupili od drancování. Po ztrátě hradu se poslední pán z Kamence přestěhoval do domu uvnitř města, kde bez potomků zemřel v roce 1438. V období husitských válek prošlo Šestiměstí rozhodující zatěžkávací zkouškou, dokázalo však zorganizovat vlastní panskou jízdu, která např. v roce 1420 s husity sváděla boje u Hradce Králové, Sedlce u Kutné Hory a na straně krále Zikmunda se zúčastnila také bitvy o Prahu. Ve městě Kamenci, které tehdy bojovalo v červenobílých barvách, byl v roce 1493 položen základní kámen pro stavbu Františkánského kláštera sv. Anny. Značné sociální napětí, které vyvolaly problémy s volbou purkmistra, náklady na hradby kolem nového kláštera a prohraný spor s Budyšínem o solný trh, eskalovalo v nepokojích (tzv. \"Frieserei\") v letech 1506–1508, které přerostly ve vzpouru proti městské radě. Tuto situaci musel řešit zemský fojt, jenž roku 1509 zavedl nové uspořádání městské správy v Kamenci. 5. září 1547 po Šmalkaldské válce, v níž Šestiměstí (v důsledku problémů s vyplácením žoldu) neposkytlo účinnou vojenskou pomoc katolické straně, následoval trest v podobě tzv. \"Pönfallu\". V samém závěru války se kamenecký purkmistr Andreas Günther, jako zástupce městského svazu a jediný katolík v již protestantské městské radě, pokusil císaře podpořit spěšnou platbou 4000 guldenů. Mezitím ale došlo k bitvě u Mühlberka, která znamenala porážku sboru protestantských kurfiřtů. Purkmistr Günther zůstal po \"Pönfallu\" jako jediný purkmistr Šestiměstí ve své funkci a zasloužil se o to, že Kamenec přestál těžké následky ztráty privilegií a pozemkového majetku. Ve své závěti pak věnoval městu, protestantské církevní obci, studentům a chudým 12000 tolarů. V roce 1565 byl de facto zrušen Františkánský klášter sv. Anny. Klášterní kostel měl však nadále sloužit k protestantským bohoslužbám v srbském jazyce, v ostatních budovách byla zřízena latinská škola \"Lyceum Camentiense\". Poslední bratr, který zemřel v roce 1567, byl zaopatřen na náklady města. Roku 1570 potom klášter definitivně přešel do městského vlastnictví. Po počáteční neutralitě a zdrženlivosti se města a šlechta Horní Lužice v roce 1619 připojily k českému stavovskému povstání. Když však zemi za následné třicetileté války napadla katolická liga, nedokázala klást výrazný odpor armádě Ferdinanda II. a jeho spojence saského kurfiřta Jana Jiřího. Vzhledem k tomu, že Ferdinand II. neměl dostatek prostředků k tomu, aby kurfiřtovi za vojenskou pomoc zaplatil, přislíbil mu Horní a Dolní Lužici. To potvrdil v roce 1635 Pražský mír. Po té již se saský kurfiřt stal uznaným zeměpánem a uživatelem příjmů z obou markrabství.\n\nZa saské vlády došlo v Kamenci v letech 1679–1680 k rozsáhlé epidemii moru, při níž zemřelo 1500 občanů města. V roce 1703, tři roky po té, co byl saský kurfiřt korunován polským králem, vypukla i zde Severní válka. Polský král a saský kurfiřt August II. Silný usiloval o znovuzískání původně polského Livonska, které dobyli Švédové. Po porážce u Fraustadtu v roce 1706 se August II. Silný musel polské koruny na čas vzdát. Kurfiřtství včetně Horní Lužice a města Kamence bylo obsazeno Švédy. V této době – o Letnicích 1707 – vypukl jeden z největších požárů v historii města. Švédští okupanti, místo aby pomohli hasit, během několika dní město opustili. Roku 1729 se v Kamenci narodil nejslavnější rodák Gotthold Ephraim Lessing. V roce 1835 bylo rozebráno městské opevnění. Roku 1842 město opět postihl zvlášť ničivý požár. Celkově bylo ohněm zničeno 697 budov včetně stodol s čerstvou sklizní. 2500 osob se tehdy ocitlo bez domova. 30. září 1871 byla potom slavnostně otevřena železniční trasa z Kamence do Radebergu. Když se stal roku 1886 starostou Julius Feig, zažilo město svůj rozkvět, který souvisel s nástupem industrializace. Počet obyvatelstva se v té době téměř zdvojnásobil. Došlo k rozsáhlé výstavbě obytných budov, silnic, plynofikaci, rekonstrukci elektrárny a stavbě kasáren pro 13. Pěchotní pluk č. 178. V roce 1911 z kasárenského dvora této posádky odstartoval sólový a zároveň osobní vyhlídkový let leteckého průkopníka Oswalda Kahnta a pasažéra architekta Ernsta Egera jun. s jednoplošníkem Grade, který předznamenal začátek nové éry.\n\nZ prvních dvanácti let Lessingova života v Kamenci se zachovala anekdota o malíři, který chtěl pětiletého Lessinga portrétovat společně s jedním sedlákem, na němž seděl pták. Malý chlapec to prudce odmítl a řekl, že chce být namalován pouze s velkými haldami knih. V době Lessingova dětství, na počátku 18. století, mělo město asi dva tisíce obyvatel, dvě stě domů, úzké uličky, hradby a téměř středověký ráz. Přesto se dodnes zachovaly stopy, které navzdory ničivému požáru z roku 1842 upomínají na nejslavnějšího rodáka tohoto města. Poblíž místa, kde stál v uličce Pfarrgäßchen (dnes: Lessinggäßchen) Lessingův rodný dům, se nachází Hlavní městský kostel Panny Marie, který požár přestál bez větších škod. Tento chrám byl přes 50 let působištěm básníkova otce, luterského pastora Johanna Gottfrieda Lessinga (1693–1770). Sem svého otce kazatele jistě často doprovázel jeho nejstarší syn Gotthold Ephraim. Cesta k oltářnímu prostoru je dodnes lemována náhrobními kameny jeho rodičů a děda Theophila Lessinga, který byl po 20 let starostou Kamence. Venku za kostelní zdí, kde je krásný výhled na krajinu Horní Lužice, lze navštívit za bývalými hradbami nedaleký kostelík, tzv. \"Katechismuskirche\", kde Lessingův otec vyučoval náboženství. Podle tradice byla oblíbeným místem mladého Lessinga kamenná lavice na vnějším okraji místního hřbitova. Na Lessingovu památku byl později vybudován nový Lessingův dům (\"Das neue Lessinghaus\"), v němž bylo v roce 1931 otevřeno Lessingovo muzeum.\nV období hospodářského vzmachu Kamence zde existovalo 597 tkalcovských a 359 zemědělských provozů, 10 textilních továren, 3 strojírenské továrny, 3 kamnářské továrny, sklářská huť, pivovar a několik kamenolomů (1907). Po nástupu Hitlera bylo město v letech 1935–1945 opět sídlem vojenských útvarů (3. Tankový pluk, 10. Pěší pluk). Krátce před koncem druhé světové války byl ve zdejší textilní továrně \"Gebr. Noske & Co.\" (tzv. Herrenmühle) zřízen pobočný tábor koncentračního tábora Gross-Rosen. Zadržení, kteří tu zemřeli, byli spáleni ve výrobních kotlích. Již v březnu 1945 byl tábor znovu „evakuován“. Z přibližně 1000 vězňů, kteří byli v Kamenci internováni, přišlo následkem pochodu smrti do Dachau pouze 690 lidí. 5. května 1945 byly odstřeleny uliční a železniční mosty. 7. května bylo město bez boje předáno Rudé armádě.\n\nNásledkem pozemkové a průmyslové reformy v letech 1945–1946 byl vyvlastněn majetek místních průmyslníků a továrníků (August Lesche, Wilhelm Noßke, Karl Steudel a Carl Sparmann). V letech 1952–1989 se stal Kamenec opět posádkovým městem. Území kasáren při tom od Sovětů převzala Kasernovaná lidová policie (KVP). Roku 1955 tu byla založena Letecká škola KVP, která byla v letech 1971–1989, po vzniku leteckých sil Národní lidové armády (NVA), přejmenována na Důstojnickou školu Leteckých sil NVA. V roce 1953 bylo znovuotevřeno Lessingovo muzeum. Roku 1961 vzniklo Muzeum Západní Lužice. Od roku 1962 se v Kamenci slaví Lessingovy dny. V roce 1975 se pak konaly oslavy 750 let města Kamence. Vzhledem k blízkosti kasáren tu byl převrat v roce 1989 poměrně pokojný. Teprve 23. října 1989 se v klášterním kostele uskutečnila první mírová modlitba s účastí asi 500 lidí. Následující pondělí bylo v Hlavním městském kostele již 1000 lidí. O týden později vyvrcholilo setkávání účastníků pondělní demonstrací.\nPo jubilejních oslavách v letech 1925 a 1975 se také v roce 2000 konaly městské oslavy včetně velkého průvodu připomínající první zmínku o Kamenci z roku 1225. Po Saské krajské reformě v roce 2008 zanikl Zemský okres Kamenec, založený roku 1996. V roce 2011 byl Kamenec od 2. do 4. září hostitelským městem 20. Dní Saska, slavnosti, kterou navštívilo 450 000 hostů. Na této události se podílelo přes 130 zúčastněných spolků a více než 600 dobrovolníků.\n\nMěsto Kamenec je se svými necelými 15 tisíci obyvatel čtvrtým největším městem v Zemském okrese Budyšín. Nedosahuje tedy lidnatosti Budyšína a Hoyerswerdy. Zatímco v Sasku v roce 2009 ve srovnání s rokem 2000 došlo k poklesu počtu obyvatel o téměř šest procent, ztráta obyvatelstva v Kamenci byla mnohem vyšší. Město se zmenšilo o téměř deset procent, okres Budyšín pak dokonce o více než deset procent. Zvláště vysoký pokles je u věkové skupiny obyvatel mladších 15 let. Na konci roku 2009 žilo v Kamenci o 28 procent méně dětí než na konci roku 2000, zatímco v budyšínském okrese bylo dětí méně o 24 procent. Tento pokles počtu obyvatel spojený se stárnutím populace bude podle prognóz nadále pokračovat, do roku 2030 bude žít v Kamenci o 14% obyvatel méně, věkový medián stoupne z 50 na 54 let.\nV roce 1925 bylo z 11 165 obyvatel 9 566 evangelicko-luterského vyznání (85,7 %). Roku 2011 bylo mezi 15 582 obyvateli ještě 2 990 evangelíků (19,6 %) a 1 100 katolíků (7,2 %), zatímco 10 790 nepatřilo k žádné z uvedených konfesí (70,8 %). V roce 2018 se stal Kamenec po fúzi farností v Kamenci, Bischofswerdě a Radbergu sídlem nové katolické farnosti sv. Máří Magdaleny, která poskytuje pastorační služby 4300 katolíkům v Kamenci a 1900 katolíkům v Bischofswerdě a Radebergu.\n\nMěstská rada Kamence je složena z 22 městských zastupitelů a utvořila se po posledních komunálních volbách, které se konaly 25. května 2014, následovně:\n\nKamenec je největším městem Německa, v jehož městské radě není zastoupena SPD.\n\nPrimátorem města Kamence byl v září 2011 s 74,2 % a v roce 2018 s 94,4 % hlasů zvolen nestraník stavební inženýr Roland Dantz.\nBlason: Na modrém štítu je černě drážkovaná zlatá městská hradba s cimbuřím, s otevřenou bránou a vytaženou tříhrotou černou padací mříží a stříbrnými dveřmi. Nad ní se vypínají dvě šestihranné, černě drážkované, zlaté věže s cimbuřím a vždy třemi černými okny. Mezi nimi se nachází zlatý třírohý štít ozdobený zlatými liliemi. Na střeše věží vyrůstá vždy jeden červeně oděný, zakloněný, plavovlasý troubící strážce se zlatým lesním rohem držící štít, na němž je na červeném poli stříbrný, zlatě korunovaný dvouocasý český lev. Velký znak: Na červeno-modré, vypouklé, zlatě korunované přilbě s červeno-stříbrnou pokrývkou napravo a s modro-zlatou pokrývkou nalevo vyrůstá mezi černými otevřenými křídly stříbrný, zlatě korunovaný český lev.\n\nPůvodní městský znak Kamence se odlišoval tím, že trubači drželi na místo českého lva štít svobodných pánů z Kamence. Teprve později, v roce 1319, když se město vymanilo z jejich vlády, obdrželo od Jana Lucemburského nový znak s českým lvem. Městská hradba má znázorňovat obranyschopnost města, stříbrný dvouocasý lev zeměpanskou příslušnost Horní Lužice k Čechám.\n\n\n\nVedle těchto muzeí v Kamenci sídlí rovněž „Pracoviště pro recepci Lessinga“ (\"Arbeitsstelle für Lessing-Rezeption\"), Muzeum kamenolomů (\"Steinbruchmuseum mit Schauanlage\"), Expozice s vodním trkačem (\"Hydraulischer Widder\"), Historické muzeum tankovacích stanic (\"Historisches Tankstellenmuseum\"), Městský archiv (\"Stadtarchiv Kamenz\") a Městská knihovna G. E. Lessinga (\"Stadtbibliothek G. E. Lessing\") s knihovním fondem 33 000 svazků.\n\n\nKulinářskou specialitou Kamence jsou Kamenecké buřty (\"Kamenzer Würstchen\"), krátce nazývané „Kamenzer“. Ty jsou konzumovány syrové nebo ohřáté ve vodě a mnoho kameneckých rodin je jí s bramborovým salátem na Štědrý večer. Jejich náplň se skládá z jedné třetiny z libového i tučného hovězího masa stejně jako z prorostlého vepřového. Mnozí řezníci přidávají také skopové. Směs je ochucena solí, pepřem, kmínem, cibulí a paprikou, potom se buřty udí. Tento recept patrně pochází z městečka Wittichenau. Kamenecké buřty jsou oblíbené také v jiných částech Saska.\n\nKamenec je domovským městem fotbalového klubu SV Einheit Kamenz, jehož 1. fotbalové mužstvo kraje v Saské zemské lize. Ve starých městských lázních je k dispozici Skatepark, jehož návštěvníci již vyhráli nejrůznější mistrovství. Teprve v roce 2004 se v Kamenci zásluhou sportovního svazu \"Vereinigung Deutscher Handywerfer e. V.\" konalo první německé mistrovství ve vrhu mobilním telefonem. Roku 2005 pak první evropské mistrovství na německé půdě následované v roce 2006 prvním světovým mistrovstvím podle verze IAMPT. Východosaský plavecký spolek v Kamenci je druhým největším spolkem města. Trénují zde mezinárodně úspěšní triatlonisté a plavci.\n\nMěsto je domovem především malých a středních podniků v textilním, strojírenském průmyslu a průmyslu zpracování kaolinu a plastických hmot. Největšími známými nadregionálními zaměstnavateli jsou lahvovny a plnírny alkoholických nápojů společnosti Jägermeister a firma Sachsen Fahnen specializující se na reklamní textilie. Největším zaměstnavatelem v Kamenci je ovšem výrobce baterií German Accumotive, což je dceřiná společnost Daimler AG. V roce 2018 společnost uvedla do provozu druhou továrnu na baterie a do roku 2020 plánuje zaměstnat více než 1 000 lidí Až do uzavření výroby roku 2015 zde působil rovněž další výrobce baterií Li-Tec, který byl také součástí koncernu Daimler AG. Dalším důležitým zaměstnavatelem v Kamenci jsou různé úřady, například Státní statistický úřad, jehož centrála se tu nachází. Do budoucna se počítá s rostoucím významem turistiky.\n\nNejbližší křižovatka \"Burkau\" k spolkové dálnici A4 se nachází asi 12 km jižně od města. Odtud je spojení na státní silnici S 94 Burkau-Kamenz-Bernsdorf a ze spojovací silnice \"Pulsnitz\" na S 95 Radeberg-Pulsnitz-Kamenz-Hoyerswerda. Další státní silnice, které otevírají přístup do města, jsou S 93 z Kamence do Grüngräbchen na spolkové hranici s Braniborskem, dále silnice S 97 z Kamence do Zerny a silnice S 100 Radeburg-Koenigsbrueck-Kamenz-Salzenforst. Na severovýchodním okraji města se nachází letiště Kamenec. Regionální autobusová doprava „Rhenus Veniro“ patřící společnosti Regionalbus Oberlausitz GmbH provozuje autobusovou síť se třemi linkami (linky 21, 22, 23).\n\nKamenec se leží na jednokolejných hlavních trasách Lübbenau-Kamenz a Kamenz-Pirna. Do Drážďan jezdí regionální vlaková linka každou hodinu. Stanice „Kamenz (Sachs)“ je dnes konečnou zastávkou linky SB 34 městské železnice Sasko na trase z Drážďan. Do braniborského Senftenbergu nejezdí od konce 90. let žádné osobní vlaky, pouze vlaky nákladní. Železniční trasa do Bischofswerdy byla zcela zrušena.\n\nV Kamenci jsou tři základní školy, dvě vyšší školy zaměřené na přípravu k zaměstnání (1. Oberschule Kamenz) a s rozšířenou výukou sportu (2. Oberschule Kamenz). Dále Gymnázium Gottholda Ephraima Lessinga (Gotthold-Ephraim-Lessing-Gymnasium Kamenz) sídlící ve dvou budovách a zaměřené matematicko-přírodovědně a jazykově včetně společenských věd, umění a sportu. Tři speciální školy jsou určeny pro podporu učení a vzdělávání včetně školy pro mentálně postižené. Kromě toho jsou ve městě ještě dvě učiliště, hudební škola a Lidová univerzita (Volkshochschule Kamenz).\n\n"}
{"id": "395059", "url": "https://cs.wikipedia.org/wiki?curid=395059", "title": "Geologické varhany", "text": "Geologické varhany\n\nGeologické varhany je přírodní památka ev. č. 708 na katastrálním území Měrotína v okrese Olomouc. Chráněné území je v péči Krajského úřadu Olomouckého kraje.\n\nPředmětem ochrany je ukázka odkrytého fosilního kuželového krasu. Devonské vápence na lokalitě vytvářejí vypuklé tvary nízkých kuželů. Jedná se o krasové tvary kuželovitého typu v počátečním stadiu vývoje, které se vyvinuly v tropickém podnebí v období třetihor. \n\nGeologicky zajímavý útvar se nachází v opuštěném vápencovém lomu u křižovatky silnic II/635 Litovel–Mladeč a odbočky na Hradečnou na katastru obce Měrotín. Jde o obnažený krasový útvar kuželového typu v počátečním stadiu vývoje, který vznikl v teplém a vlhkém tropickém podnebí třetihor. Je to jedinečný odkryv a doklad tropického krasu ve východním okraji Českého masivu na severní Moravě. V lokalitě jsou rovněž zbytky usazenin, vzniklých místním zvětráváním, a dalších usazenin, přemístěných sem splavováním z okolí. Devonské vápence jsou zde rozčleněny do vypuklých tvarů nízkých kuželů, mezi kterými jsou vanovité, mísovité a korytovité smíšeniny, přecházející ve svislé výdutě a štěrbiny.\nLokalita poskytuje důležité geologické, sedimentologické a geomorfologické doklady místní i všeobecné hodnoty.\n\n"}
{"id": "395064", "url": "https://cs.wikipedia.org/wiki?curid=395064", "title": "Zámek Hohenschwangau", "text": "Zámek Hohenschwangau\n\nZámek Hohenschwangau leží přímo naproti Zámku Neuschwanstein v obci Schwangau v Bavorsku.\n\nPoprvé je zámek zmiňován ve 12. století jako hrad \"Schwanstein\", sídlo šlechticů ze Schwangau. V následujících stoletích měnil majitele, chátral, byl nově vystavěn a znovu zničen.\n\nV roce 1832 získal ruiny král Maximilián II. (tehdy ještě jako korunní princ Maximilián) a nechal je přestavět uměleckým architektem a malířem Domenicem Quaglionim (1787-1837) v novogotickém stylu. Příznačně určil král za vedoucího stavby malíře Quaglioho a přiřadil mu k pomoci architekta Georga Fridricha Zieblanda. Quaglio neměl v praktickém stavitelství zkušenosti, přesto se do práce pustil vší silou takovým způsobem, že krátce před dokončením stavby zemřel. Práce potom pokračovaly pod mnichovským architektem Josefem Ohlmüllerem. Výmalba místností je realizována podle návrhů Moritze von Schwindela. V tomto stavu se zachoval zámek do dnešních dnů. Vnitřní zařízení z období Biedermeieru zůstalo nezměněno.\n\nZámek sloužil královské rodině jako letní sídlo a byl místem vychování Ludvíka II. Jeho matka Marie Bavorská žila na zámku ještě 3 roky po smrti svého syna, dokud zde nezemřela.\nSoučasným vlastníkem zámku je Fond vyrovnání rodu Wittelsbachů.\n\nČasného rána 6. listopadu 2005 se do zámku vloupali zloději. Přitom vypáčili vstupní dveře a dostali se schody pro služebnictvo do biliárdového salónku v prvním patře. Tam odcizili z vitrín okolo 100 vyznamenání. Tato vyznamenání patřila k trvalé výstavě různých řádů a ocenění rodiny Wittelsbachů. Škody byly vyčísleny na více než 10.000 eur. Ačkoliv se bezprostředně po násilném vniknutí zlodějů spustil alarm, nepodařilo se zloděje zastavit.\n\nNa dně údolí pod severní stranou zámku je přirozený Schwanseepark, který je v současnosti zcela zarostlý. Park byl zřízen podle plánů Petera Josepha Lenného.\n\n\n"}
{"id": "395065", "url": "https://cs.wikipedia.org/wiki?curid=395065", "title": "Vojenská kontrarozvědka", "text": "Vojenská kontrarozvědka\n\nVojenská kontrarozvědka (VKR) či Hlavní správa VKR (HS VKR) byla československá kontrarozvědná služba v letech 1952 - 1990 působící jako součást StB v Československé lidové armádě (ČSLA). Mezi její hlavní povinnosti patřila ochrana státního a služebního tajemství, vyhledávání nepřátelské činnosti a napomáhání zvyšování bojové pohotovosti vojsk.\n\nVKR vznikla 29. května 1952 jako nástupce odboru C (dříve Velitelství vojenské zpravodajské služby (VVZS), ještě dříve Hlavní informační správa (HIS) a ještě dříve HS OBZ) v rámci ministerstva národní bezpečnosti (MNB). Po zániku MNB v roce 1953 byla VKR začleněna jako součást StB do struktury ministerstva vnitra (MV) jako jeho VI. správa (jako HS VKR přestala existovat).\n\n1. března 1964 došlo k obnovení HS VKR (stále v rámci MV, jako III. správa MV). Začátkem léta 1966 se HS VKR stala součástí znovuvzniklé Hlavní správy Státní bezpečnosti (HS-StB) jako III. správa HS-StB. \n\nPo roce 1968 byla VKR zařazena do struktury federálního ministerstva vnitra (FMV) v rámci Federální správy zpravodajských služeb (FS-ZS) jako III. správa FS-ZS - Hlavní správa Vojenské kontrarozvědky (HS VKR). Později došlo k přejmenování na III. správu Hlavní správy SNB - HS VKR\n\nKoncem května 1990 byla VKR zrušena a 1. června 1990 byli zaměstnanci převedeni do působnosti Federálního ministerstva národní obrany (FMNO). 1. července 1990 vzniklo Vojenské obranné zpravodajství. \n\nČinnost v armádě byla vymezena usnesením politického sekretariátu ÚV KSČ \"o působnosti VKR\". Od svého založení působila VKR v rámci ČSLA jako součást StB. VKR se zabývala především vyhledáváním nepřátelských agentur a osob v rámci ČSLA, odhalování sabotážní a diverzní činnosti v rámci ČSLA a spolupráce s veliteli na zavádění preventivně výchovných opatření. K dalším obranným úkolům patřila zpravodajská ochrana Zpravodajské správy Generálního štábu (ZS/GŠ). \n\nPo okupaci Československa armádami Varšavské smlouvy převzala VKR úkoly kontrarozvědné ochrany Střední skupiny sovětských vojsk v ČSSR.\n\nVKR se také podílela na zpravodajské činnosti v zahraničí; její agenti zajišťovali např. sledování významných osob působících v rámci čsl. exilu. Po roce 1968 se navíc VKR zajišťovala sledování vojáků, kteří vyjádřili nesouhlas s okupací či podporu tzv. pražského jara. Koncem 80. let VKR spolupracovala na sledování vojáků účastnících se protirežimních akcí a infiltraci opozičních organizací.\n\n\n\n"}
{"id": "395066", "url": "https://cs.wikipedia.org/wiki?curid=395066", "title": "Renault R29", "text": "Renault R29\n\nRenault R29 je vůz formule 1 týmu Renault F1, který se účastnil mistrovství světa v roce 2009. Monopost byl představen 19. ledna v Portimãu.\n\nTým ING Renault F1 patřil v loňské sezóně, hlavně v jejím závěru, k týmům s největším progresem. To bylo největší motivací týmu při konečné fázi vývoje nového vozu R29. Tak jako všechny vozy pro letošní sezónu i Renault vycházel z platných předpisů a pravidel pro sezónu 2009. Nový tvar vozu vznikal v aerodynamickém tunelu již v únoru 2008 a hlavní část vývoje se soustředila na fungování aerodynamického baličku jako celku. Důležité během této práce byla koordinace váhy a počítat také se systémem KERS. Výsledkem tohoto snažení byl vývoj a použití materiálů jako uhlíko – titanový kryt převodovky, také se zvýšil podíl materiálu MMC hliníku a hořčíku. Renault začal pracovat na systému KERS již v roce 2007 za spolupráce s firmou Magnetti Marelli. Systém je generátor propojený na předek motoru, který nabíjí baterii při brzdění a uvolňuje energii pro zrychlení.\n\nPředek vozu je naprosto odlišný, s ohledem na minulé roky a taky na konkurenci. Vůz si zachoval hřbetní ploutev, kterou tým používal u typu R28. Vzhledem k novým pravidlům a zákazu přídavných aerodynamických plošek a křidélek je vůz uhlazenější a karoserie čistší.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "395068", "url": "https://cs.wikipedia.org/wiki?curid=395068", "title": "Munzar", "text": "Munzar\n\nPříjmení Munzar nosí více různých osobností:\n\n\n"}
{"id": "395069", "url": "https://cs.wikipedia.org/wiki?curid=395069", "title": "Plánování scénářů", "text": "Plánování scénářů\n\nPlánování na základě scénářů využívá analýzu pomocí scénářů k formulaci plánů a přípravě vhodných reakcí na pravděpodobné trendy a události. Plány většinou obsahují škálu možností od nejlepších po nejhorší. Tato technika umožňuje uživatelům prozkoumat implikace několika alternativních vývojů a poučit se z chyb, aniž by riskovali skutečné selhání.\n"}
{"id": "395071", "url": "https://cs.wikipedia.org/wiki?curid=395071", "title": "Šedá literatura", "text": "Šedá literatura\n\nŠedá literatura zahrnuje dokumenty, které nejsou formálně publikovány, tj. neprocházejí standardním vydavatelským procesem. Patří sem např. zprávy (výroční, výzkumné, technické, nálezové, o stavu), vysokoškolské kvalifikační práce (bakalářské, magisterské, rigorózní, disertační, habilitační), pracovní a studijní materiály, konferenční materiály (sborníky z konferencí, prezentace, postery, programy) a firemní literatura. Mohou být dostupné širokému okruhu osob, přesto bývá obtížné je vyhledat.\n\n\n"}
{"id": "395073", "url": "https://cs.wikipedia.org/wiki?curid=395073", "title": "Klášter Maubuisson", "text": "Klášter Maubuisson\n\nKlášter Maubuisson je cisterciácký klášter u Saint-Ouen-l'Aumône ve francouzském departementu Val-d'Oise.\n\nByl založen roku 1236 královnou Blankou Kastilskou a financováním stavby byli pověřeni templáři. Kdysi fungoval jako klášter pro dívky z dobrých rodin, občasné sídlo královny matky a také jako královské pohřebiště. Význam opatství začal povážlivě klesat v 18. století, kdy byl radikálně snížen počet sester a roku 1793 byla z kláštera vojenská nemocnice.\n\nArchitektonické památky z kláštera jsou dnes umístěny v Louvru a Saint-Denis.\n\n"}
{"id": "395075", "url": "https://cs.wikipedia.org/wiki?curid=395075", "title": "Železniční doprava v Integrovaném dopravním systému Jihomoravského kraje", "text": "Železniční doprava v Integrovaném dopravním systému Jihomoravského kraje\n\nPříměstská a regionální železniční doprava v Jihomoravském kraji je plně začleněna do Integrovaného dopravního systému Jihomoravského kraje (IDS JMK) a tvoří jeho páteř. Integrace železnice do IDS JMK probíhala v etapách v souvislosti s postupným rozšiřováním integrovaného systému do dalších oblastí. Základ IDS JMK byl vytvořen na Brněnsku a Blanensku 1. ledna 2004, poslední oblast Znojemska byla zaintegrována 1. července 2010. Kromě Jihomoravského kraje zajíždějí vlakové linky IDS JMK i do vybraných měst a obcí v okolních krajích (Moravské Budějovice, Náměšť nad Oslavou, Březová nad Svitavou, Nezamyslice) a na Slovensko (Myjava).\n\nPříměstská a regionální železniční doprava existovala v Jihomoravském kraji samozřejmě i před 1. lednem 2004, ve vlacích ale platil pouze tarif Českých drah jakožto jejich provozovatele a intervaly mezi spoji nebyly nijak pravidelné, což se změnilo vznikem IDS JMK. V lednu 2019 bylo v provozu 19 linek osobních vlaků (S2–S91) a osm linek rychlíků a spěšných vlaků (R8–R56). Téměř výhradním dopravcem jsou České dráhy, spoje na slovenském území na lince S91 zajišťuje Železničná spoločnosť Slovensko a linku R50 provozuje RegioJet.\n\nDo IDS JMK není začleněna trať Břeclav – Lednice, kde jezdí pouze turistické historické vlaky v letní sezóně. V souvislosti s rozšiřování IDS JMK byl zastaven osobní provoz na dvou regionálních drahách, jejichž cestující převzaly lépe směrované autobusové linky. Jedná se o tratě Vranovice – Pohořelice (provoz ukončen 12. prosince 2008) a Hrušovany nad Jevišovkou-Šanov – Hevlín (provoz ukončen 30. června 2010). Kraj naopak chystá výstavbu Boskovické spojky a elektrifikaci úseku Brno – Zastávka u Brna spojenou s výstavbou druhé koleje mezi Střelicemi a Zastávkou a s vybudováním zastávky Brno-Starý Lískovec. V roce 2018 byla zahájena obnova a elektrifikace dlouho nevyužívané tratě Hrušovany u Brna – Židlochovice.\n\nPrvními příměstskými vozidly v Brně se staly dvě prototypové elektrické jednotky řady SM 488.0 (nyní řady 560), které byly vyrobeny v roce 1966. Sériová výroba následovala v letech 1970 a 1971. Do Brna bylo dodáno celkem 9 jednotek, které jezdily na jediné elektrifikované brněnské trati ve směru Žďár nad Sázavou – Břeclav. Ostatní tratě vedoucí přes Brno byly obsluhovány motorovými vozy a vlaky taženými motorovými lokomotivami.\n\nTeprve v 90. letech 20. století byla elektrifikována i trať z Brna směrem na Českou Třebovou (ta se stala součástí prvního železničního koridoru, čímž upadl celostátní význam tratě přes Žďár nad Sázavou) a trať do Přerova. Počet elektrických jednotek však zůstal stejný a tyto tratě tedy dodnes obsluhují kromě jednotek řady 560 i vlaky tažené elektrickou lokomotivou.\n\nDne 1. ledna 2004 byl zahájen provoz Integrovaného dopravního systému Jihomoravského kraje. Jeho účelem je zavést pravidelnou dopravu do všech krajských obcí, sjednotit tarify různých dopravců a celkově zjednodušit lidem cestování (použití jednotného jízdního dokladu na všech linkách v IDS). Právě železniční doprava se měla stát páteřním systémem IDS JMK, na kterou by ve významných uzlech navazovaly jednotlivé regionální autobusové linky.\n\nV první etapě (od 1. ledna 2004) byl IDS JMK zřízen v oblasti přibližně mezi Velkou Bíteší, Tišnovem, Blanskem, Vyškovem a Brnem. V následujících letech se IDS rozšiřoval do dalších oblastí, v poslední etapě 6 pokryl celou jihozápadní část kraje, čímž IDS JMK funguje na území celého Jihomoravského kraje. V březnu 2014 byla železniční linka S91 prodloužena na slovenské území do Myjavy.\n\nJiž od počátku byly do tohoto projektu zapojeny osobní vlaky jezdící v zaintegrované oblasti (rychlíky byly zahrnuty až později). Jednotlivé spoje samozřejmě nekončily v poslední stanici v zaintegrovaném území, ale pokračovaly jako obyčejný vlak do nějakého většího města. Novinkou bylo zavedení pravidelných intervalů mezi spoji na hlavních tratích (směr Blansko a Tišnov, později i na ostatních tratích). Označovače jízdenek z předprodeje byly, na rozdíl od ostatních druhů dopravy v IDS (autobusy, trolejbusy, tramvaje), instalovány na nádražních nástupištích, nikoliv ve vozidlech. \n\nByly zřízeny vlakové linky, i když z počátku se jejich trasy shodovaly s tratěmi uvedenými v jízdním řádu ČD. Vlakové linky jsou od zahájení provozu IDS označeny písmenem S (zřejmě z německého S-Bahn) a čísla. Pro odbočné linky z hlavních linek byly zaveden systém, kdy tato odbočná linka má stejné označení jako linka hlavní s doplněnou druhou číslicí (hlavní linka S4 ⇒ odbočná linka S41). Po zapojení rychlíků do IDS se pro jejich označení používá stejný systém, pouze písmeno S je nahrazeno písmenem R. Rychlíkové linky do roku 2016 nesly shodné číslo s linkou osobních vlaků, která po dané trati jezdila (linka R4 byla v provozu po trati linky S4). Z důvodu celostátního sjednocení číslování rychlíkových linek v Česku byly rychlíkové linky IDS JMK k 11. prosinci 2016 přečíslovány a jejich označení již tak nesouvisí s číslem linky osobních vlaků.\n\nPo roce 2010 došlo ke třem velkým železničním výlukám (2013, 2017, 2018–2019), kdy byla částečně uzavřena stanice Brno hlavní nádraží, nebo tratě ústící do ní. Vlakové linky IDS JMK, vedoucí přes tuto centrální stanici, i dálkové linky tak byly dočasně přesměrovány nebo ukončeny na jiných brněnských nádražích, včetně nákladní stanice Brno dolní nádraží, která byla provizorně upravena i pro osobní dopravu. Při výluce v letech 2018–2019 byla zřízena nová vlaková linka S33.\n\nJihomoravský kraj chystal od roku 2016 otevření části výkonů pro vítězného dopravce v připravovaném výběrovém řízení, v první fázi mělo jít o linky S6 a R6 z Brna směrem na Kyjov a dále, které tvoří celkem 18 % výkonů osobní dopravy v kraji. K tomuto kroku však nedošlo.\n\nNa konci roku 2017 se Jihomoravský kraj rozhodl na linky S2 a S3 provozovat nové soupravy, které sám nakoupí s pomocí fondů Evropské unie. Celkem 36 vlakových jednotek za 6,5 miliardy korun má od roku 2020 provozovat dopravce, jenž vzejde z výběrového řízení.\n\nLinka S2 patří k páteřním vlakovým linkám IDS. Vznikla již na počátku projektu 1. ledna 2004, označení S2 bylo použito pro vlaky mezi Brnem a Blanskem. Již od této doby byl na lince zaveden taktový jízdní řád. V roce 2005 zanikla krátká linka S7, která byla nahrazena prodloužením linky S2 do Chrlic. V souvislosti s rozšiřováním IDS byla linka S2 postupně prodloužena do Křenovic na jednom konci a do Letovic na konci druhém. V roce 2011 byla začleněna i trasa z Letovic do Březové nad Svitavou, do té doby obsluhovaná linkou S22. Od roku 2013 jsou na lince přidány posilové spoje Brno hlavní nádraží – Blansko. Je vedena po tratích Brno–Přerov (Křenovice horní nádraží – Brno hlavní nádraží) a Brno – Česká Třebová (Brno hlavní nádraží – Letovice). Od prosince 2019 je trasa z Letovic do Březové nad Svitavou opět vedená samostatně jako linka S22.\n\nPrávě na lince S2 byly od jejího vzniku jako první zaintegrovány některé vybrané rychlíky (v úseku Brno – Blansko), ačkoliv nebyly označeny jako samostatná linka R2.\n\nOd zprovoznění linky je vozba zajišťována elektrickými jednotkami řady 560, které na několika vlacích doplňovaly elektrické lokomotivy řady 242 nebo 210 ve spojení s vozy Bdmtee. Díky úbytku provozuschopných jednotek řady 560 jezdí na části vlaků od září 2013 vratné soupravy s řídícími vozy Bfhpvee, vloženými vozy Bdmtee a upravenými lokomotivami řady 242, které jsou vybaveny vlakovou linkou WTB. Na vlacích do Blanska jezdí motorová jednotka řady 814.2.\n\nVývoj trasy (pouze nejdůležitější stanice):\n\nČíslem S21 byly na jaře 2007 označeny vlaky spojující Skalici nad Svitavou (linka S2) a Jevíčko. Při začlenění tratě do IDS JMK byla zrušena zastávka Světlá, která se nachází poměrně daleko od obce uprostřed polí. V souvislosti s optimalizací dopravy v Pardubickém kraji byl v prosinci 2011 zastaven provoz vlaků na trati 262 mezi Velkými Opatovicemi a Moravskou Třebovou, linka S21 tedy přestala obsluhovat nádraží v Jevíčku, které se nachází mimo intravilán města.\n\nNa lince jsou nasazovány motorové jednotky řady 814, které zde v září 2012 vystřídaly starší motorové vozy řady 810.\n\nVývoj trasy (pouze nejdůležitější stanice):\n\nLinka S22 byla a opět je prodloužením linky S2. Navazovala na ni v Letovicích a pokračovala dále po trati Brno – Česká Třebová až na hranice kraje. Vznikla při rozšiřování IDS JMK na Boskovicko na jaře 2007. V roce 2011 byla nahrazena prodlouženou linkou S2. Od prosince 2019 je opět v provozu.\n\nJezdily zde vlaky tažené lokomotivami řady 363 ve spojení s vozy Bdmtee a motorové jednotky řady 814.\n\nVývoj trasy (pouze nejdůležitější stanice):\n\nVznik linky S3 je datován se vznikem samotného IDS JMK 1. ledna 2004, kdy byly takto označeny vlaky na tratích Břeclav–Brno a trati Brno – Havlíčkův Brod mezi Modřicemi a Tišnovem. Postupně s rozšiřováním IDS byla linka několikrát prodloužena do současné trasy Břeclav – Níhov. V prosinci 2019 byla do linky zahrnuta i znovuzprovozněná odbočka do Židlochovic, kam část vlaků ze stanice Hrušovany u Brna zajíždí a končí zde, nepokračují tedy do Vranovic a Břeclavi.\n\nNa lince S3 jsou nasazovány především lokomotivy řady 242 s vozy Bdmtee. Dále jsou zde turnusovány lokomotivy řady 263. Motorové jednotky řady 814.2 a motorové vozy řady 842 ve spojení s vozem Bdtn zajišťují provoz posilových vlaků Hrušovany u Brna – Tišnov.\n\nVývoj trasy (pouze nejdůležitější stanice):\n\nLinka S31 byla zavedena v roce 2005 v trase Tišnov (linka S3) – Nedvědice (trať Žďár nad Sázavou – Tišnov). V roce 2014 byla prodloužena do Rovného-Divišova.\n\nDo roku 2008 byl provozovány na lince S31 především lokomotivy řady 714 s přívěsnými vozy Btax a BDtax, jejichž pozici postupně převzaly motorové jednotky řady 814.2. Spěšný vlak \"Pernštejn\" s osobními vozy Bdmtee je veden lokomotivou řady 750.7, občas však místo ní na čele vlaku vyráží lokomotiva řady 754.\n\nVývoj trasy (pouze nejdůležitější stanice):\n\nJako S4 byly označeny vlakové spoje z Brna po trati směrem na Jihlavu 1. ledna 2004. Zaintegrovaný úsek sahal nejdříve pouze do Omic, později byl postupně prodloužen do Náměště nad Oslavou, celá trasa je vedena po trati Brno–Jihlava. Plánuje se elektrifikace této jednokolejné tratě.\n\nDopravu vlaků zajišťuje velké množství motorových lokomotiv i vozů, především řady 842 a 854 s přívěsnými vozy Bdtn, Bmx či řídícími vozy ABfbrdtn. Jeden pár vlaků je dopravován lokomotivou řady 754 s osobními vozy BDsee a Bdmteeo. Do roku 2012 byly na lince S4 provozovány také motorové vozy řady 850, od roku 2008 pouze v roli náhrad za mladší motorové vozy.\n\nVývoj trasy (pouze nejdůležitější stanice):\n\nLinka S41 je v provozu od vzniku IDS JMK v roce 2004. Pod tímto označením jezdí vlaky z Brna do Miroslavi s odbočkou do Oslavan (trať Brno – Hrušovany nad Jevišovkou-Šanov s odbočkou do Oslavan). Část vlaků je v Moravských bránicích dělena na 2 části, přičemž přední část pokračuje do Miroslavi a zadní část do Oslavan. Od roku 2016 byl zastaven osobní provoz v úseku Ivančice – Oslavany. Od prosince 2019 byla začleněna i trasa z Miroslavy do Hrušovan nad Jevišovkou-Šanova, kterou obsluhovala tímto krokem zaniklá linka S42.\n\nProvoz zajišťují motorové vozy řady 842 ve spojení s řídícími vozy Bfbrdtn, ve špičce také s vozy Bmx. Do roku 2012 byly na lince S4 provozovány také motorové vozy řady 850, od roku 2008 pouze v roli náhrad za mladší motorové vozy.\n\nVývoj trasy (pouze nejdůležitější stanice):\n\nKrátká linka S51 je v provozu na trati Šakvice – Hustopeče u Brna mezi Šakvicemi (linka S3) a městem Hustopeče. V provozu je pouze v pracovní dny, v provozu jsou zde motorové vozy řady 809.\n\nVývoj trasy:\n\nRegionální dráha mezi Zaječím, Čejčí a Hodonínem (trať Hodonín–Zaječí) je v IDS JMK označena jako linka S52. Do integrovaného systému byla zapojena na konci roku 2008 společně s celou jihovýchodní oblastí Jihomoravského kraje.\n\nVývoj trasy (pouze nejdůležitější stanice):\n\nSpojení mezi pohraničním městem Lanžhotem a Břeclaví (trať Břeclav–Kúty) zajišťuje od roku 2008 kromě autobusové linky i vlaková linka S53. Je jednou z nejkratších v integrovaném systému a nemá žádnou mezilehlou stanici. V letech 2010–2011 byla nahrazena prodlouženou linkou S9.\n\nVývoj trasy:\n\nOznačení S6 bylo použito pro vlaky jezdící z Brna po Vlárské trati (trať číslo 340) směrem na Kyjov, Veselí nad Moravou a Zlínský kraj. Linka vznikla 1. ledna 2004 současně s IDS JMK a od té doby je postupně prodlužována. V 5. etapě rozšiřování IDS v prosinci 2008 dosáhla Veselí nad Moravou. Jezdí zde soupravy tažené lokomotivou řady 754 a motorové vozy řad 842, 850 a 854. V lednu 2020 byla prodloužena do Zlínského kraje až do Starého Města u Uherského Hradiště.\n\nVývoj trasy (pouze nejdůležitější stanice):\n\nS61 patří společně s S51 a S53 k nejkratším vlakovým linkám v IDS JMK. Od 14. prosince 2008 spojuje po trati Bzenec – Moravský Písek Bzenec (linka S6) s Moravským Pískem (linka S9) a má jedinou mezilehlou zastávku – Bzenec-Olšovec.\n\nVývoj trasy (pouze nejdůležitější stanice):\n\nLinka osobních vlaků označená jako S71 navazuje od 28. června 2008 ve Vyškově na vlaky dálkové linky R7 a pokračuje s ní do Nezamyslic (trať Brno–Přerov). V provozu je zde obvykle motorový vůz řady 842.\n\nVývoj trasy (pouze nejdůležitější stanice):\n\nLinku S8 představují vlakové spoje jezdící na trati z Břeclavi směrem na Znojmo (trať Břeclav–Znojmo).\n\nVývoj trasy (pouze nejdůležitější stanice):\n\nLinku S81 představují vlakové spoje jezdící ze Znojma za hranice Jihomoravského kraje, do Moravských Budějovic (trať Znojmo–Okříšky). Většina vlaků jede dále do Okříšek. Spoje zajišťují převážně motorové vozy řady 810.\n\nVývoj trasy (pouze nejdůležitější stanice):\n\nNa příhraniční elektrifikované trati mezi Znojmem a Šatovem je v provozu linka S82 (trať Znojmo–Retz). Vlaky tvořené rakouskými soupravami pokračují dále do Vídně.\n\nVývoj trasy (pouze nejdůležitější stanice):\n\nVlaková linka S9 je v provozu od prosince 2008 na druhém železničním koridoru mezi Břeclaví, Hodonínem a Moravským Pískem (trať Přerov–Břeclav). V letech 2010–2011 byla prodloužena do Lanžhota (trať Břeclav–Kúty), kde nahradila dočasně zrušenou linku S53.\n\nVývoj trasy (pouze nejdůležitější stanice):\n\nNejvyšší číselné označení vlakových linek IDS JMK nosí regionální spoje z Hodonína přes Veselí nad Moravou do Javorníku nad Veličkou. Tato linka byla začleněna do IDS společně se zbylým územím na jihovýchodě kraje v prosinci 2008. V roce 2014 byla jako vůbec první vlaková linka IDS JMK prodloužena za hranice České republiky, konkrétně do slovenské Myjavy.\n\nVývoj trasy (pouze nejdůležitější stanice):\n\nLinka R8 vznikla v prosinci 2016 při přečíslování rychlíkových linek IDS JMK vyčleněním části rychlíků na trati z Brna do Vyškova, které dále pokračují do Přerova. Téměř všechny vlaky této linky zastavují pouze v Brně a Vyškově.\n\nVývoj trasy (pouze nejdůležitější stanice):\n\nPřed vznikem linky R3 v prosinci 2007 nebyly rychlíky na trati mezi Brnem a Tišnovem zaintegrovány. Od prosince 2016 je linka označena číslem R9.\n\nVývoj trasy (pouze nejdůležitější stanice):\n\nLinka R11 vznikla pro rychlé spojení Brna a Náměště nad Oslavou (trať Brno–Jihlava) v prosinci 2007 pod označením R4. Před tímto datem nebyly zdejší rychlíky a spěšné vlaky do IDS JMK zapojeny. Od prosince 2016 je linka označena číslem R11. Všechny vlaky linky R11 zastavují pouze ve stanicích Brno hlavní nádraží a Náměšť nad Oslavou.\n\nVývoj trasy (všechny stanice):\n\nR12 je první rychlíkovou (dálkovou) linkou vzniklou v IDS JMK. Jejím účelem bylo spojení Brna s Vyškovem (po trati Brno–Přerov), přičemž mezi Křenovicemi a Vyškovem byl kvůli jednokolejné trati zastaven provoz obyčejných osobních vlaků. Stanice a zastávky Holubice, Velešovice a Komořany u Vyškova byly zrušeny, na některých ostatních nádraží zastavují pouze vybrané spoje. Linka vznikla v prosinci 2005 pod označením R7, od prosince 2016 je označena číslem R12.\n\nVývoj trasy (pouze nejdůležitější stanice):\n\nNejdelší dálkovou linkou IDS JMK je linka R13 zřízená v prosinci 2008 pod označením R5. Začíná v Brně, po trati 250 dojede do Břeclavi a pokračuje po trati 330 přes Hodonín do Moravského Písku, přičemž vlaky dále pokračují již mimo IDS JMK do Olomouce. Od prosince 2016 je linka označena číslem R13. Od ledna 2020 je linka prodloužena do Zlínského kraje až do stanice Staré Město u Uherského Hradiště, odkud vlaky dále pokračují již mimo IDS JMK do Olomouce.\n\nVývoj trasy (pouze nejdůležitější stanice):\n\nPředchůdci dálkové linky R19 bylo několik vybraných rychlíků a spěšných vlaků, které mezi Brnem a Blanskem (trať Brno – Česká Třebová) byly označeny jako linka S2, přičemž zastavovaly pouze v těchto stanicích. První takové vlaky se v jízdním řádu objevily již od počátku provozu IDS JMK 1. ledna 2004. Jejich počet postupně narůstal, ale regulérní linka R2 byla zřízena až v prosinci 2007. Od prosince 2016 je linka označena číslem R19. V úseku Moravská Chrastová – Březová nad Svitavou jsou zaintegrovány pouze spěšné vlaky.\n\nVývoj trasy (pouze nejdůležitější stanice):\n\nV lednu 2019 byly během výluky brněnského hlavní nádraží komerční spoje dopravce RegioJet mezi Břeclaví a Brnem zahrnuty do systému IDS JMK jako linka R50. V systému je však výjimkou, přepravují se pouze sedící cestující s místenkou, která je tvořena jednorázovým jízdním dokladem IDS JMK zakoupeným prostřednictvím mobilní aplikace IDS JMK Poseidon.\n\nVývoj trasy (všechny stanice):\n\nLinka R54 vznikla pro doplnění rychlého spojení Brna a Náměště nad Oslavou (trať Brno–Jihlava) v prosinci 2019. Jedná se o dva páry spěšných vlaků, v jízdním řádu nesoucí název Horácký expres, doplňující v přepravní špičce interval mezi rychlíky linky R11, v jízdním řádu pojmenovaných jako Rožmberk. Provoz těchto vlaků je hrazen krajem Vysočina, proto jsou formálně vedeny pod jinou linkou, platí v nich však v daném úseku tarif IDS JMK. Všechny vlaky linky R54, stejně jako linky R11, zastavují pouze ve stanicích Brno hlavní nádraží a Náměšť nad Oslavou.\n\nVývoj trasy (všechny stanice):\n\nLinka R56 tvoří zrychlené spojení Brna a měst jihovýchodně od něj (např. Kyjov nebo Veselí nad Moravou) po Vlárské dráze. Některé vybrané spěšné vlaky byly na této trati začleněny do IDS JMK již v prosinci 2005 pod označením linky S6. Samotná linka R6 vznikla o tři roky později. Od prosince 2016 je linka označena číslem R56. V lednu 2020 byla linka prodloužena do Zlínského kraje až do stanice Staré Město u Uherského Hradiště, několik spojů je vedeno do stanice Kunovice, ty pak pokračují mimo IDS JMK do Bojkovic, případně Bylnice. \n\nVývoj trasy (pouze nejdůležitější stanice):\n\nPříměstská linka S1 byla zřízena 9. prosince 2007. Jejím účelem je svoz zaměstnanců z oblasti severozápadně od Brna do průmyslové zóny Černovická terasa. Byla také první linkou, která se zcela vyhýbala brněnskému hlavnímu nádraží. Byla vedena po trati Brno – Havlíčkův Brod (v úseku Tišnov – Brno-Židenice – Hrušovany u Brna) a po Vlárské dráze (Brno-Židenice – Brno-Slatina).\n\nLinka S1 byla v provozu pouze ve špičkách pracovních dnů. Provoz byl v roce 2008 poměrně malý (pět dvojic spojů denně), od nového jízdního řádu v prosinci 2008 ale byl rozšířen zároveň s prodloužením některých spojů z Kuřimi do Tišnova. S celostátní změnou jízdních řádů na konci roku 2010 vznikla druhá větev linky S1 vedoucí z Hrušovan u Brna nákladním průtahem přes Brno dolní nádraží (bez zastavení) do Židenic a dále do Tišnova (pouze tento směr). V roce 2012 došlo ke zrušení této větve a linka S1 byla omezena pouze na několik spojů denně. Zajímavostí byla jízda 2 spojů, které byly o letních prázdninách vedeny jako linka S6 z Nemotic do stanice Brno-Slatina, odkud pokračovaly jako linka S1 do stanice Brno-Královo Pole. Linka S1 byla naposledy v provozu 13. prosince 2014, k začátku platnosti nového jízdního řádu následujícího dne byla zrušena.\n\nZprovoznění linky S1 bylo spojeno s opětovným významnějším nasazením elektrických lokomotiv řady 210 do pravidelné osobní dopravy na Brněnsku ve spojení s vozy Bdmtee. V průběhu roku 2008 byl jejich provoz omezen ve prospěch nově dodávaných motorových jednotek řady 814.2. Obě řady z provozu na lince S1 odešly v roce 2012, kdy byla zrušena větev přes Brno-dolní nádraží a vozba ranního vlaku do Brna-Slatiny byla předána řadě 714, kterou v roce 2013 nahradila řada 842 (v obou případech ve spojení s vozy Bdtn).\n\nVývoj trasy (pouze nejdůležitější stanice):\n\nLinka S33 byla zavedena v roce 2018 jako dočasná výluková linka kvůli částečnému uzavření brněnského hlavního nádraží, které prošlo rekonstrukcí. V provozu byla necelý rok.\n\nVývoj trasy:\n\nExistence linky S7 měla pouze krátkého trvání. Vznikla 1. ledna 2004 se spuštěním první etapy IDS JMK jako rychlé spojené Chrlic s centrem Brna (trať Brno–Přerov). Přesně o rok později byla nahrazena prodloužením linky S2 z brněnského hlavního nádraží právě do Chrlic. Na lince S7 jezdily vlaky tažené lokomotivami řady 363.\n\nVývoj trasy:\n\nNa linku S41 navazovala v Miroslavi linka S42, která pokračovala dále po trati do Hrušovan nad Jevišovkou-Šanova (trať Brno – Hrušovany nad Jevišovkou-Šanov). V provozu byla pouze ve špičkách pracovních dnů a o víkendech. Od prosince 2019 byl tento úsek beze změny rozsahu provozu začleněn pod linku S41.\n\nNa lince S42 jezdili v pracovní dny motorové vozy řady 842 s přípojnými vozy Bmx, o víkendech motorová jednotka řady 814. Do roku 2013 byl zajištěn víkendový provoz motorovými vozy řady 809.\n\nVývoj trasy (pouze nejdůležitější stanice):\n\nProvoz osobní vlakové dopravy byl na trati Hodonín – Holíč ukončen v roce 2004. Roku 2019 byla na tomto úseku uvedena do provozu dočasná linka S92. Provozu byl zahájen 22. července 2019, ukončen byl 31. října 2019. Linka byla provozována jako náhradní vlaková doprava za autobusovou linku 910 v úseku Hodonín – Holíč (Slovensko). Důvodem výluky bylo uzavření silnice I/51 kvůli opravě mostu.\n\nVývoj trasy:\n\n"}
{"id": "395076", "url": "https://cs.wikipedia.org/wiki?curid=395076", "title": "Jadranka Kosorová", "text": "Jadranka Kosorová\n\nJadranka Kosorová (* 1. července 1953, Pakrac) je bývalá chorvatská žurnalistka a bývalá premiérka Chorvatska.\n\nPo ukončení studií práv v Záhřebu pracovala Kosorová od roku 1972 jako novinářka. Během války v Jugoslávii pracovala jako reportérka v rádiu. V jejím vysílání se objevovaly válečná témata, jako například problematika uprchlíků a jejich návrat domů.\n\nV roce 1995 se Kosorová stala poslankyní v parlamentu za stranu Chorvatské demokratické unie (\"Hrvatska Demokratska Zajednica\" – zkr. HDZ). Zde byla zvolena viceprezidentkou. Tuto funkci zastávala nejprve v letech 1995 až 1997, potom znovu od roku 2002.\n\nPředseda vlády Ivo Sanader si po svém vítězství ve volbách v roce 2003 zvolil Kosorovou jako ministryni pro rodinu, válečné veterány a toleranci mezi generacemi.\n\nHDZ nominovala Kosorovou v roce 2005 za svou kandidátku do prezidentských voleb. V prvním kole skončila těsně druhá před Borisem Mikšićem. V druhém kole dva týdny poté – 16. ledna 2005 podlehla Stjepanu Mesićovi, který post obhajoval.\n\n6. července 2009 se stala první ženou ve funkci premiéra Chorvatska poté co na funkci rezignoval Ivo Sanader. Dne 23. prosince 2011 ji ve funkci předsedy vlády vystřídal Zoran Milanović.\n\nPrvní kolo voleb\nDruhé kolo\n\n"}
{"id": "395085", "url": "https://cs.wikipedia.org/wiki?curid=395085", "title": "Anja Rubik", "text": "Anja Rubik\n\nAnja Rubik, vlastním jménem Anna Rubik (* 12. června 1983, Rzeszów, Polsko) je polská supermodelka žijící v New Yorku.\n\nJako dítě žila Anja v Řecku, Kanadě a Jižní Africe, studovala na Britské mezinárodní škole (\"British International School\", gymnázium) v Paříži a o školních prázdninách se věnovala modelingu.\n\nProfesionální kariéru začala v 15 letech po ukončení školní docházky. Poté se začala objevovat na stránkách různých magazínů - německá Vogue, Numéro, Flair, Nylon a Elle; pracovala pro světové značky Christian Dior, Chanel, Louis Vuitton, Hermès, Valentino, Chloé, Oscar de la Renta, Balenciaga a Givenchy. Spolupracovala s významnými módními tvůrci, mj. s Karlem Lagerfeldem. \n"}
{"id": "395087", "url": "https://cs.wikipedia.org/wiki?curid=395087", "title": "Na Kozénku", "text": "Na Kozénku\n\nNa Kozénku je přírodní památka na katastru obce Dzbel v okrese Prostějov, kde se nachází populace sasanky lesní. Chráněné území je v péči Krajského úřadu Olomouckého kraje. Území je součástí přírodního parku Kladecko.\n\nChráněné území travnatého návrší - \"Na Kozénku\" – asi 4,2 km sevrozápadním směrem od Konice poměrně malé rozlohy v centru zemědělsky obdělávaných pozemků je vymezenou lokalitou s výskytem teplomilné vegetace jako např. kostřava ovčí, kostřava červená, bojínek žlutý aj. Lokalitu nad obcí Dzbel tvoří výslunná jihozápadní stráň vrchu \"Vršky\" (577 m n. m.) u vápencového lomu. Lokalita je významná pestrou květenou, především výskytem zákonem chráněné sasanky lesní a kromě toho i výskytem vzácných a chráněných motýlů (batolec červený, otakárek fenyklový).\n\nPřírodní památka byla vyhlášena vyhláškou ONV v Prostějově ze dne 31. 10. 1985 a ze dne 1. 11. 1990. Geomorfologicky spadá oblast do Zábřežské vrchoviny, fytogeograficky do Bouzovské vrchoviny.\n\n"}
{"id": "395088", "url": "https://cs.wikipedia.org/wiki?curid=395088", "title": "Bayesovská hra", "text": "Bayesovská hra\n\nBayesovské hry jsou takové modely teorie her, které nemají omezení předpokladu kompletní informace, tedy nevyžadují úplnou znalost pravidel všemi hráči. Poprvé byly definovány v práci Johna C. Harsanyi.\n\nTeorie her z uvedení Bayesovských her silně profitovala, protože ve většině reálných situací hráči nemají kompletní informace o situaci, ve které se nacházejí, ať už se to týká charakteristik ostatních hráčů, informacích o výsledcích her anebo vlastních alternativ v určitém bodě hry. Asymetrie informací je běžným aspektem, který se pomocí běžných konceptů teorie her také nedá simulovat.\n\nBayesovský přístup k modelování neurčitosti spočívá v přiřazení subjektivního pravděpodobnostního rozdělení pro charakteristiky, které hráči nejsou s určitostí známé. Každý hráč si takto vytvoří určitý předpoklad o charakteristikách ostatních hráčů. Předpoklady ostatních hráčů o konkrétním hráči jsou mu též neznámé, jinými slovy neví, co vědí hráči ostatní. Vzhledem k tomu, že předpoklady ostatních hráčů představují důležitou informaci, která ovlivňuje chování hráče, musí hráč vytvořit očekávání o očekáváních ostatních hráčů. Chování hráče však není ovlivnitelné pouze očekáváními o charakteristikách ostatních hráčů, očekáváním o očekáváních ostatních hráčů, ale i tím, jaká jsou očekávání o očekáváních o očekáváních ostatních hráčů. Takovýto způsob analýzy by vedl k nekonečné řadě pravděpodobnostních rozdělení a z toho výplývajícím rozsáhlým a komplikovaným modelům.\n\nBayesovská hra je složena z následujících elementů:\n\n\nBayesovská hra je v této podobě rozšířením hry v strategickém tvaru o typy hráčů, rozdělení těchto typů a vyžaduje si i upravení užitkové funkce. Pouze poznamenejme, že odvození Bayesovské hry v extenzivní formě je obdobné.\n\nStrategie představuje vyčerpávající akční plán. V Bayesovských hrách musí tedy každý hráč připravit svojí akci v závislosti na typu, který mu bude v konkrétní instanci hry známý. Strategií se proto v Bayesovských hrách myslí systém uspořádaných dvojic formula_17 pro formula_18, anebo jinak funkcí z prostoru typů do prostoru akcí formula_19. Důsledkem toho je, že se hráč může chovat v případě různých typů různě. Poněvadž hráč zná svůj vlastní typ ještě předtím, než vykoná svoje rozhodnutí, může se zdát určení akcí pro každý typ zvlášť redundantní. Ale typ určitého hráče není s určitostí znám ostatním hráčům. Proto jsou jejich rozhodnutí závislé na očekávání, jak se bude daný hráč chovat ve všech typech a i na pravděpodobnostním rozdělení těchto typů.\n\nSmíšená strategie hráče formula_4 pro Bayesovské hry představuje funkci z prostoru typů formula_7 do pravděpodobnostního rozdělení na množině akcí formula_22. Pravděpodobnostní rozdělení při strategii formula_23 a pravděpodobnost hraní akce formula_24 hráčem formula_4, který má v dané hře typ formula_26 se bude označovat jako formula_27. Strategický prostor Bayesovské hry je označován jako formula_28.\n\nOčekávaný užitek hráče formula_4 pro smíšený strategický profil formula_30 a daný profil typů formula_31 se vypočítá jako:\n\nformula_32\n\nOčekávání hráče ohledně typu ostatních hráčů je vytvářené na základě pravděpodobnostního rozdělení formula_33 a pravděpodobnost výskytu profilu typů formula_31 se vyjadřuje jako formula_35. Poněvadž toto rozdělení je všem hráčům známé, předpokládá se, že jsou jejich očekávání navzájem konzistentní. Hráč zná svůj vlastní typ a pravděpodobnostní rozdělení všech typů, takže může pomocí Bayesova pravidla určit pravděpodobnost určité uspořádané (n-1)-tice typů ostatních hráčů:\nformula_36.\n\nHráči mají informaci o pravděpodobnosti výskytu typů ostatních hráčů, ale před začátkem hry neznají svůj vlastní typ. Jejich apriorní očekávaný užitek v instanci hry, v které se hráči chovají podle strategického profilu formula_30, se dá vyjádřit následovně:\n\nformula_38\n\nPo zvolení typu hráče může hráč vypočítat svůj aposteriorní očekávaný užitek:\n\nformula_39.\n\nTento koncept slouží k řešení Bayesovských statických her. I naproti odlišné struktuře těchto her se základní idea Nashova ekvilibria nemění. Každá strategie v tomto ekvilibriu musí být nejlepší odpovědí hráče na strategii ostatních hráčů. Bayesovo-Nashovo equilibrium ve hře H s neúplnou informací je Nashovo equilibrium ve hře H s nejistou informací, která je reprezentací původní hry H.\n\nStrategický profil formula_30 je Bayesovo-Nashovým ekvilibriem, jestliže platí jedna z dvou podmínek:\n\n\nZ definice vyplývá, že Bayesovo-Nashovo ekvilibrium se dá určit dvěma způsoby. Průběh Bayesovké hry je charakteristický výběrem typů jednotlivých hráčů na jejím začátku. Po úvodní sérii pravděpodobnostních tahů je každému hráči přiřazeny jeho typ a hráči hrají dále stejně jako v standardní statické hře. Poněvadž hráči znají svůj vlastní typ, ale neznají typ ostatních hráčů, tak nevědí s určitostí, v které hře se právě nacházejí. Vědí určit pravděpodobnostní rozdělení her na základě jejich přesvědčení vzhledem k typům ostatních hráčů. Bayesovo-Nashovo ekvilibrium představuje takový strategický profil, v kterém žádný z hráčů nemůže dosáhnout lepší očekávaný užitek ani pro jeden ze svých typů. Každá konečná hra s neúplnou informací má alespoň jedno Bayesovo-Nashovo equilibrium.\n\nBayesovo-Nashovo ekvilibrium si můžeme demonstrovat na známé hře souboj pohlaví. Nejdřív si ukažme standardní situaci (nalevo) řešenou pomocí Nashova equilibria. Manželská dvojice se rozhoduje, jak stráví večer. Má dvě možnosti: jít na hokejový zápas nebo do divadla. Oba manželé preferují společně strávený večer, ovšem On dává přednost hokeji, zatímco Ona by raději zvolila návštěvu divadla. V tabulce ve tvaru dvoumatice jsou zaznamenány preference manželů v podobě výplat (uspokojení ze zvolené činnosti).\nU této hry bychom Nashova ekvilibria nalezli dvě (2, 3) a (3, 2) tedy trávit čas společně.\n\nTabulka \"preferuje samotu\" ukazuje druhý typ hráče ON. Vyznačuje se stejnou užitkovou funkcí pro hráče ONA, ale ON tu má preference jiné. ON sice stále preferuje hokej před divadlem, nicméně v tomto případě chce jít sám. Hráč ONA nemá informace o tom jaký typ v této hře ON představuje nicméně má přesvědčení, že ON z 80% preferuje společný večer a z 20% samotu. Tato hra se dá znázornit jako asociovaná hra v strategickém tvaru.\n\nZde nalezneme 2 čistá Nashova equilibria a to (1.6, 2.8) a (2.6, 2.2). Ty představují tyto dva stavy: \n\nDokonalé Bayesovo ekvilibrium je vylepšením Nashova ekvilibria pro případ dynamických her s nedokonalými informacemi. Dynamické hry jsou hry v extenzivním tvaru. Kvůli tomu, aby se ekvilibrium nemuselo omezovat pouze na sekvenční podmínky v rámci pod-her, byl zaveden pojem přesvědčení. Přesvědčení přiřazuje pravděpodobnost vrcholu v rámci jedné informační množiny, což umožňuje výpočet očekávaného užitku i pro podstromy začínající ve vrcholu patřícímu do více početné informační množiny. Explicitní určení přesvědčení umožňuje ne jen stanovení dodatečných formálních požadavků vylepšující racionalitu ekvilibria, ale i posouzení přípustnosti ekvilibria s ohledem na dodatečné kritérium a jejich opodstatnění v realitě. Strategický profil se dá chápat jako scénář a pravděpodobnost scénáře by měla korespondovat s přesvědčeními zodpovídajícími danému ekvilibriovému profilu.\n\nHráči mají v každé informační množině formula_45 určité přesvědčení o tom, s jakou pravděpodobností se nacházejí ve vrcholu formula_46. Přesvědčení je tedy funkce, která přiřazuje každému vrcholu v informační množině číslo z intervalu [0;1]. Přitom platí, že součet pravděpodobností pro vrcholy v jedné informační množině se rovná 1. Pravděpodobnostní rozdělení pro všechny informační množiny vytvářejí systém přesvědčení formula_47. Přesvědčení jsou explicitně určené jako součást ekvilibria a spolu se takto uspořádaná dvojice složená ze systému přesvědčení a ze strategického profilu bude označovat jako přiřazení formula_48.\nSekvenční racionalita, která je základní vlastností tohoto ekvilibria, intuitivně znamená, že každé rozhodnutí musí být součástí ekvilibria pro zbytek hry a to pro začátek z kteréhokoliv vrcholu stromu hry pro dané přesvědčení. Teda i z vrcholů, které leží ve více početných informačních množinách. Formálně se sekvenční racionalita dá vyjádřit následující podmínkou:\n\nformula_49      pro formula_50.\n\nPři ekvilibriových strategiích je důležitou vlastností konzistentnost přesvědčení vzhledem na Bayesovu větu. formula_51 je pravděpodobnost, že vrchol formula_52 bude dosáhnutý, pokud se budou hráči chovat podle behaviorálního strategického profilu formula_53. Podobně formula_54 je pravděpodobnost dosáhnutí informační množiny, v které se formula_52 nachází, při hraní strategického profilu formula_53.\n\nDokonalé Bayesové ekvilibrium je přiřazení formula_48, které splňuje následující podmínky:\n\n"}
{"id": "395089", "url": "https://cs.wikipedia.org/wiki?curid=395089", "title": "NetLogo", "text": "NetLogo\n\nNetLogo je multiplatformní prostředí určené pro multiagentní modelování komplexních systémů.\nZároveň se jedná o jazyk pro programování těchto simulací, založený na programovacích jazycích StarLogo a Logo. \n\nNetLogo má prostředí navržené pro zkoumání emergentních jevů, tvorbu simulací a jejich vizualizaci s využitím připravených grafických prvků. Ovládání je možné pomocí vkládání přepínačů, posuvníků, nabídek, různých vstupů a jiných prvků rozhraní. Prostředí obsahuje nástroje pro import a export datových formátů využívaných v aplikacích geografických informačních systémů. Součástí NetLoga je i nástroj HubNet umožňující propojení více uživatelů, kteří se tak mohou společně podílet na simulacích v rolích jednotlivých agentů.\n\nNázev NetLogo odkazuje slovem \"net\" (česky \"síť\") na povahu jevů, pro jejichž zkoumání NetLogo slouží – decentralizované, vzájemně propojené prvky a systémy. Druhá část názvu je odkazem na programovací jazyk Logo, jehož dialektem NetLogo je. Logo se řadí k dětským jazykům, jako je např. robot Karel či Baltík. Tím pádem i NetLogo je přístupné uživatelům bez pokročilých znalostí programování, cílí především na výuku ve školách, vědce a jiné odborníky.\n\nDaní za použití jazyka NetLogo je však absence objektových vlastností a rovněž nedostatečná výkonnost při složitějších simulacích, proto se nehodí pro řešení složitých úloh. Ty je vhodnější řešit v některém z robustnějších prostředí, jako je např. Jade. NetLogo coby vývojové prostředí zaostává i v jiných ohledech, při editaci kódu nepotěší absence našeptávání či opravy syntaktických a sémantických chyb v reálném čase. Objevují se také problémy s kompatibilitou při přenášení hotových modelů mezi různými verzemi NetLoga.\n\nNetLogo je vhodné pro modelování komplexních systémů, které se vyvíjejí v čase. Vývoj systému přitom vyplývá z chování mnoha samostatných agentů, určeného souborem pravidel, která mohou zahrnovat interakci s jinými agenty a s prostředím. Díky tomu lze studovat souvislost mezi chováním jednotlivce na lokální úrovni a výsledkem na globální úrovni celého systému – tzv. emergence. Aplikační oblast je široká, přiložená knihovna modelů obsahuje příklady z ekonomie, biologie, fyziky, chemie, sociálních věd a systémové dynamiky. Přiložené modely je možné dále upravovat nebo vytvářet modely vlastní.\n\nNetLogo má mnoho aktivních uživatelů a ke vzdělávacím účelům je využíváno v široké škále amerických i světových škol, od základních až po univerzity.\n\nZákladními stavebními kameny NetLoga jsou agenti označovaní jako \"želvy\" (\"turtles\"), kteří se mohou pohybovat po \"dlaždicích\" (\"patches\"). Dále zde existují spoje (\"links\"), které umožňují modelovat vztahy mezi agenty, případně jejich skupiny. Následující ukázky demonstrují způsob programování v NetLogu.\n\nDefinování nového druhu agentů (lidí) a přiřazení proměnné \"smer\" každému z agentů:\nNáhodné rozmístění těchto lidí v prostoru:\nVšichni lidé na červené dlaždici jsou zrušeni:\nNetLogo vytvořil Uri Wilensky, ředitel \"Center for Connected Learning and Computer-Based Modeling\" na Northwestern University v Illinois. Jeho předchůdcem bylo StarLogoT, které Wilensky vytvořil roku 1997. NetLogo 1.0 bylo představeno roku 2002. Verze 6.0.2 byla vydána v srpnu 2017. Na vývoj přispěla především National Science Foundation. NetLogo je napsáno převážně v jazyce Scala, některé části jsou psány v Javě. Současně s klasickou verzí je vyvíjeno také NetLogo 3D (prozatím jako samostatná aplikace) a NetLogo Web, které nabízí omezenou sadu funkcí, zato ale funguje v běžném webovém prohlížeči na všech platformách.\n\nNetLogo je volně dostupné jako open-source pod licencí GNU GPL verze 2. Zdrojové kódy aplikace a některých doplňků jsou volně přístupné na GitHubu, který v tomto projektu slouží také k návrhům nových funkcí a hlášení problémů – k únoru 2018 na vyřešení čekalo 312 problémů a z toho 93 bugů. Knihovna ukázek kódu a modelů, která je dodávaná spolu s NetLogem, je taktéž dostupná na GitHubu, jednotlivé modely jsou ale poskytnuty pod různými licenčními podmínkami.\n\nKromě angličtiny bylo rozhraní programu postupně lokalizováno do španělštiny, čínštiny, ruštiny a japonštiny. Oficiální uživatelský manuál je dostupný v anglickém, čínském a českém jazyce. \n\n\n"}
{"id": "395090", "url": "https://cs.wikipedia.org/wiki?curid=395090", "title": "David Grudl", "text": "David Grudl\n\nDavid Grudl (* 23. ledna 1978) je český programátor, podnikatel a publicista. Je znám především díky PHP frameworku Nette Framework, šablonovacímu systému Latte, ladicímu nástroji Tracy, databázovému layeru Dibi, převaděči textu do HTML Texy. Píše blogy phpFashion a La Trine, který byl v roce 2015 nominován na cenu Magnesia Litera.\n\nDo osmnácti let žil v Břeclavi, poté během studií v Brně a nyní bydlí v Praze. Celý život působí na volné noze, jen krátkou chvíli pracoval jako IT administrátor. Od mládí se věnuje programovaní (nebo, podle jeho slov, je „spisovatelem programů“) a dříve také DTP grafice. Sázel například noviny Břeclavsko. Od roku 2008 působí jako lektor a školí především své softwarové produkty.\n\nV roce 2017 se podílel společně s rodiči holčičky postižené spinální svalovou atrofií na crowdfundingové kampani, jejímž cílem bylo získat prostředky na léčbu. Během několika dní se podařilo získat přes 3,5 milionu Kč.\n\nRád sportuje, běhá závody Spartan race a v roce 2018 okusil Pražský mezinárodní maraton.\n\nDavid Grudl je znám především díky své práci na PHP open source projektech:\n\nNette Framework je MVC framework napsaný pro PHP. Využívá dependency injection, událostmi řízené programování a webové rozhraní sestavuje z komponent, díky nímž programátor nemusí kód psát dvakrát. Na frameworku Nette je neobvyklá práce s odkazy. Ty se nepíší ve formě URL, ale odkazují se přímo na funkci, kterou kliknutí zavolá. Díky této technologii je možné jednoduše spravovat a měnit pěkné URL z jednoho místa.\n\nNette se skládá přibližně z dvaceti balíčků (webové UI, formuláře, validace dat, routování, databáze, generátor PHP kódu, tester, …), které lze využívat samostatně. \n\nLatte je šablonovací systém pro PHP, který je zaměřený primárně na bezpečnost. Používá k tomu mimo jiné automatické kontextově sensitivní escapování (Context-Aware Escaping), které rozezná, ve které části dokumentu se výpis dat nachází, a podle toho zvolí správnou escapovací funkci. Escapování je automatické, aby se předešlo chybám vzniklým proto, že na ně programátor zapomene.\n\nTracy je ladicí nástroj, který pomáhá programátorům v PHP vizualizovat a logovat chyby. V případě překlepů v kódu se snaží odhadnout a navrhnout opravu. Tracy lze rozšířit pomocí pluginů, uživatelům je k dispozici jejich repositář.\n\nDibi je PHP databázový layer, který se snaží zjednodušit zápis SQL příkazů a ulehčit rutiny, se kterými se programátor běžně setkává, např. získání výsledku jako dvourozměrné pole, import/export SQL souboru, vytvoření asociativního pole ze dvou sloupců apod. Dibi má implementovanou ochranu proti SQL injection, je napsána v objektovém PHP a obsahuje ovladače pro práci s 8 typy databází – MySQL, PostgreSQL, SQLite, ODBC, MS SQL, Oracle a Firebird.\n\nTexy je PHP knihovna pro převod čistého textu do HTML. Vychází z myšlenky, že v HTML je důležitější logická struktura, než samotná vizuální podoba – na rozdíl třeba od novin či WYSIWYG editoru. Snaží se tedy mít intuitivní syntaxi, aby zdrojový kód byl pro člověka plně čitelný i bez dalších znalostí.\n\nV roce 2008, několik dní po prodeji blogovacího systému Blog.cz společností Jyxo televizi Nova Grudl na svém blogu upozornil na podezřelé navyšování počtu založených blogů. Posléze bylo zjištěno, že blogy (splogy, spamové blogy) vytvářel uživatel Stanislav Humplík pomocí tzv. \"generátoru\". Celkem šlo podle sdělení provozovatele o 1300 blogů z celkového počtu 520 000.\n\nV roce 2009 upozornil na bezpečnostní chybu společnosti Sazka v provozování internetového sázení. Kvůli této chybě mohlo docházet k vyzrazování důvěrných osobních dat uživatelů.\n\n\n\n"}
{"id": "395091", "url": "https://cs.wikipedia.org/wiki?curid=395091", "title": "Havraní skála", "text": "Havraní skála\n\nHavraní skála označuje více vrcholů:\n\n\n"}
{"id": "395094", "url": "https://cs.wikipedia.org/wiki?curid=395094", "title": "Atmosféra Merkuru", "text": "Atmosféra Merkuru\n\nMerkur měl nejspíše krátce po zformování atmosféru, která ale rychle zmizela vlivem nízké gravitace planety, vysoké teploty a interakcí molekul se slunečním větrem. V současnosti je kolem planety jen velmi slabá atmosféra dosahující pouze 10 baru, která je tvořena převážně vodíkem, héliem, kyslíkem, sodíkem, vápníkem, draslíkem a vodní párou.\n\nNa rozdíl od pozemské atmosféry či jiných hustých atmosfér, se atmosféra Merkuru nečlení na jednotlivé vrstvy, ale povrch Merkuru je současně hranicí exosféry. Atomy se v atmosféře pohybují po balistických drahách a častější jsou jejich srážky s povrchem než mezi sebou. Exosféra Merkuru je velmi různorodá a nesymetrická, a to jak v rozložení částic, prvků tak i v mocnosti.\n\nAtmosféra Merkuru není dlouhodobě stabilní, atomy v ní obsažené jsou neustále obnovovány z několika různých zdrojů. Atomy vodíku a helia pocházejí pravděpodobně ze Slunce. Do atmosféry se dostávají dočasně skrze výrony slunečního větru zachycené v magnetosféře planety. Dalším zdrojem by mohl být radioaktivní rozpad některých prvků v kůře Merkuru, čímž by docházelo k emisi helia, sodíku a draslíku do atmosféry. V červenci 2008 objevila během svého průletu sonda MESSENGER, že se v horních vrstvách atmosféry vyskytuje i vodní pára.\n\nSonda současně zjistila, že se za planetou táhne dlouhý chvost tvořený převážně vodíkem, ale také sodíkem a vápníkem. Určitý druh symetrie v rozložení vodíku a sodíku ve chvostě napovídá, že atmosféra planety je neustále v interakci se slunečním větrem, který ji ovlivňuje.\n\nU těles, které mají velmi slabou atmosféru, což je i příklad Merkuru, teploty snadno mohou v krátké době překonávat značné rozdíly. Předpokládá se, že na přivrácené straně ke Slunci je teplota až 420 °C, zatímco na odvrácené straně je okolo -180 °C. S ohledem na velké teplotní rozpětí se předpokládá, že na formování povrchu bude mít silný dopad teplotní zvětrávání.\n"}
{"id": "395096", "url": "https://cs.wikipedia.org/wiki?curid=395096", "title": "Zagreb Indoors", "text": "Zagreb Indoors\n\nZagreb Indoors, se jménem sponzora PBZ Zagreb Indoors, byl profesionální tenisový turnaj mužů hraný v chorvatském hlavním městě Záhřebu. Na okruhu ATP World Tour se mezi sezónami 2009–2015 řadil do kategorie ATP World Tour 250. Konal se v hale Dom Sportova na krytých dvorcích s tvrdým povrchem RuKort.\n\nTurnaj, který se odehrával v únorovém termínu, byl založen v roce 1996 a v letech 1998–2005 neprobíhal. Do soutěže dvouhry nastupovalo dvacet osm hráčů a čtyřhry se účastnilo šestnáct párů. Celková dotace činí 467 800 dolarů.\n\nNejvíce singlových titulů získal Chorvat Marin Čilić, když zvítězil čtyřikrát. Dvě výhry si připsal jeho krajan a wimbledonský vítěz Goran Ivanišević.\n\nV sezóně 2016 jej v kalendáři nahradil turnaj v bulharské metropoli Garanti Koza Sofia Open, jakožto vůbec první událost ATP World Tour na bulharském území.\n\n"}
{"id": "395097", "url": "https://cs.wikipedia.org/wiki?curid=395097", "title": "Úředník", "text": "Úředník\n\nÚředník obecně je osoba, která pracuje v administrativě. Pracovištěm úředníka je kancelář zaměstnavatele, firmy. Úředník za svou práci pobírá zaměstnaneckou mzdu.\n\nHistoricky je známo více označení a více druhů úředníků, různě zaměřených: akcesista, kancelista, oficiál, aktuár, adjunkt, revident (úředník provádějící revize) apod. I dnes se s úředníky běžně setkáváme: účetní a fakturant, sekretářka. Pojem úředník lze také úžeji chápat jako pracovníka na přepážce, jehož účelem je styk s veřejností, na rozdíl od vnitropodnikových pracovníků v administrativě obecně.\n\nStátní úředník úžeji je osoba, která pracuje pro veřejnou správu. Pracovištěm úředníka je státní úřad. Takový úředník je ve služebním poměru a pobírá plat.\n\nV historii být vedoucím či vysokým státním úředníkem znamenalo velkou moc: Vysocí státní úředníci byli do značné míry sami svými pány a de facto vládci přidělené oblasti. Proto také své moci i zneužívali, a byli za to kritizováni: Například lord Acton je znám výrokem Dotčení pohlaváři si tedy časem vymohli právo na ochranu i před slovními útoky, což vyeskalovalo až k odposlechům a zátahům tajné státní policie na jedné straně, a na druhé straně k agitacím, jak je vidět na osudech K. H. Borovského, a jak satiricky popisuje Hašek ve Švejkovi.\n\nMoc i těch nejvyšších úředníků v dnešní době bývá omezená zákony a demokratickými principy.\n\nNižší státní úředníci a obecně státní zaměstnanci, i zaměstnanci státních firem jako byla Pošta nebo Dráha, si bývali vědomi, že jsou placeni z daní občanů. A také proto, že na dané oddělení bylo přiděleno jen omezené množství peněz na státní zaměstnance, snažili se zastat práci celého oddělení sami, protože přijmutím další síly by jejich plat musel poklesnout, nebo by dostali ještě i jinou další práci. Tímto přístupem si udržovali jistou společenskou prestiž. Navíc se obecně vědělo, že mají definitivu a tedy jsou doživotně zajištění, proto například mohli být vnímáni jako dobrá partie pro sňatek. Na druhou stranu byla jejich jistota dlouhodobé perspektivy a definitivy vyvážena jejich platy, které byly podprůměrné, v porovnání se zaměstnanci ve fluktuujícím soukromém sektoru.\n\nPostupem času kvůli nepřetržitému nárůstu státní byrokracie počet úředníků dlouhodobě stoupá, státní zaměstnanci ztratili povědomí, kdo je živí, a i sami nižší vedoucí úředníci růst svých úřadů a oddělení podporují: S velikostí jejich úřadu totiž roste i jejich prestiž a moc - mezi ostatními státními zaměstnanci. A naopak s tím souvisí již jednoznačná degradace prestiže takových povolání v očích daňových poplatníků.\n\nDnešní úředník má v České republice povinnost úspěšně složit Úřednickou zkoušku.\n\n"}
{"id": "395100", "url": "https://cs.wikipedia.org/wiki?curid=395100", "title": "Seriózní médium", "text": "Seriózní médium\n\nSeriózní médium (někdy také prestižní, standardní médium) je označení sdělovacího prostředku, kde klíčovou roli hraje objektivita, analýza a kontext, a obecné informace, jejichž význam roste s časovou vzdáleností od popisované události.\n\nÚkolem prestižního média je vybírat důležitá témata a přirozeným jazykem s přiměřeným zjednodušením je komentovat a analyzovat ptydepe politiků, propagandu PR agentur, ale i odborných a vědeckých prací a tím umožnit vytváření kvalifikovaného veřejného mínění.\n\nSeriózní médium pracuje s významnými tématy, dlouhodobě sleduje společenské procesy a jevy, oslovuje odborníky, umožňuje polemiku a diskusi, případně provozuje investigativní žurnalistiku.\nHlavním formátovým obsahem je komentář a analýza. V článcích udržuje časovou linku, používá přesnou terminologii, kontext události, pohled odborníka, pracuje s ověřenými informacemi.\nZpravidla má definovaný svůj etický kodex.\n\nKlíčovou roli hraje neutralita, lakoničnost, odkazování na reference a jejich ověřování. Vnímají rozdíl mezi privátní a veřejným.\n\nJako příklad seriózního média uvádí Karel Hvížďala v západní Evropě tyto deníky:\n\nDále Daniel Raus zmiňuje britský týdeník \"Economist\", Radek Sárközi pak \"Proglas\". \n\nČeský deník seriózního typu však na trhu vinou procesu bulvarizace chybí a pohybují se na úrovni pop-novin. Dříve byly považovány za prestižní Hospodářské noviny než v květnu 2009 prošly rozsáhlou obsahovou proměnou a krácením. Jedním z problémů udržení a vzniku prestižního deníku v ČR je i malý trh. Podle průzkumů by seriózní deník kupovalo okolo 30 tisíc lidí, k ekonomické soběstačnosti je však třeba 80 až 100 tisíc.\n\n\n"}
{"id": "395107", "url": "https://cs.wikipedia.org/wiki?curid=395107", "title": "Havraní skála (Slovenský ráj)", "text": "Havraní skála (Slovenský ráj)\n\nHavraní skála (slovensky: \"Havrania skala\") je vrchol v Slovenském ráji dosahující výšky 1 156 m n. m.\n\nHavraní skála se nachází 3 kilometry severně do obce Stratená v nadmořské výšce 1 156 m n. m., tedy 290 metrů nad obcí. Skalní masív je tvořen z vápence a nachází se v něm několik desítek malých jeskyní. V Suché dolině pod Havraní skálou se nachází tzv. Občasný pramen.\n\n\n"}
{"id": "395109", "url": "https://cs.wikipedia.org/wiki?curid=395109", "title": "Mistrovství Evropy v krasobruslení 2009", "text": "Mistrovství Evropy v krasobruslení 2009\n\nMistrovství Evropy v krasobruslení 2009 hostili finské Helsinky ve dnech 20. ledna až 25. ledna. Šampionátu se mohli zúčastnit krasobruslaři registrovaní v evropských národních svazech, kteří dne 1. července 2008 dovršili věku 15 let. O počtu účastníku z jednotlivých států rozhodovalo umístění v předešlém mistrovství Evropy.\n\nKaždá země mohla nominovat jednoho účastníka v každé disciplíně. V následující tabulce jsou státy, které si na Mistrovství Evropy v krasobruslení 2008 vybojovaly větší počet účastníků.\n\n\n"}
{"id": "395124", "url": "https://cs.wikipedia.org/wiki?curid=395124", "title": "Peter Singer", "text": "Peter Singer\n\nPeter Singer (* 6. července 1946 Melbourne, Austrálie) je australský filosof a aktivista. Je profesorem univerzity v Melbourne a Princeton University. Těžištěm jeho zájmu je aplikovaná etika, především bioetika; filosofickým východiskem pak utilitarismus. Světové známým se stal prací \"Practical Ethics\", v níž svou filosofickou pozici definuje jako preferenční utilitarismus. V roce 2014 vydal práci \"Point of View of the Universe\", v níž se přihlásil k hedonistickému utilitarismu.\n\nSinger pochází z židovské rodiny, jeho rodiče utekli do Austrálie v roce 1938 z Vídně po připojení Rakouska k Velkoněmecké říši. Dědeček, David Oppenheim, spolupracoval s Freudem. Singer se narodil v Melbourne, bakalářské vzdělání získal na University of Melbourne, na stejné univerzitě získal v roce 1969 magisterský titul za svou práci \"\"Why Should I be Moral\"\" (Proč bych měl být morální?). V dalších studiích pokračoval v Oxfordu, jako \"visiting professor\" stávil více než rok na New York University. Od roku 1999 působí v Princetonu. Je ženatý a má tři děti.\n\nPeter Singer je znám jednak jako zastánce práv zvířat (jeho kniha \"Osvobození zvířat\" z roku 1975 se stala impulsem celosvětového hnutí), jednak jako obhájce euthanasie, potratů či usmrcování dětí narozených s těžkým postižením. Mimo jiné je spoluzakladatelem organizace pro ochranu zvířat \"Animals Australia\" a zakladatelem organizace \"The Life You Can Save\".\n\nSinger morální povinnost k bytostem definuje do tří kategorií:\n\n1 - Bytosti bez vědomí- rostliny apod. Nemají centrální nervový systém a nemohou pociťovat bolest či slast. Z toho vychází naše nulová etická povinnost k takovým bytostem, lze s nimi volně nakládat.\n\n2- Cítící bytosti s vědomím - živočichové. Mají centrální nervový systém, mohou tudíž pociťovat bolest a slast. Naše etická povinnost k takovým bytostem vychází z pozic klasického utilitarismu, nakládat s nimi tedy lze tak, abychom ve světě zvyšovali množství slasti. Tyto bytosti nicméně nemají vědomí sebe sama, jsou proto zaměnitelné.\n\n3- Osoby - lidé. Mají vědomí sebe sama a zároveň si uvědomují svou minulost i budoucnost. Právě k nim se vztahuje preferenční utilitarismus: jejich preference musíme brát v úvahu, pokud se jich naše jednání jakkoliv dotýká, přičemž všechny mají stejnou hodnotu (tedy jedna preference nepřevyšuje druhou). Nelze je nahradit (na rozdíl od cítících bytostí) a mají individuální právo na život.\n\nJeho preferenční utilitarismus je chápán čistě aktualisticky, osoba tedy nemusí být osobou vždy, například embryo, osoba v komatu či novorozenec nemusí být osobami, ale pouze druhou kategorií, cítícími bytostmi s vědomím. Na druhé straně například šimpanzi či velryby jsou podle Singera minimálně v některých situacích osobami. Singer proto nepřikládá embryím starším 18 týdnů žádnou hodnotu o sobě, jsou vzájemně zamenitelná, protože spadají do druhé kategorie. Ze stejné pozice vychází i jeho obhajoba eutanázie.\n\nSingerovi je vytýkáno jeho aktualistické pojetí osoby, jádrem argumentace je fakt, že osobami mohou být pouze lidé. Dále je mu vytýkáno opomíjení argumentací přirozeného práva.\n\n\n\n\n"}
{"id": "395125", "url": "https://cs.wikipedia.org/wiki?curid=395125", "title": "Savigny", "text": "Savigny\n\nSavigny (z lat. \"Sabiniacum\") může znamenat:\n\nMístní jméno řady obcí ve Francii a Švýcarsku\n\nOsobní jméno:\n"}
{"id": "395128", "url": "https://cs.wikipedia.org/wiki?curid=395128", "title": "Kontrolní služba radioelektrická", "text": "Kontrolní služba radioelektrická\n\nKontrolní služba radioelektrická (KSR) též známá jako Keser byla státní organizace, která se od začátku 30. let 20. století zaměřovala na mapování radiokomunikačního provozu na území Československa a později byla využívána pro odhalování agenturních radiových komunikací německých a maďarských špionážních sítí.\n\nKSR vznikla pod Ředitelstvím pošt, kterým byla také řízena, odborným vedením služby byl pověřen Telegrafní úřad. Prvotním úkolem bylo mapování radiokomunikačního provozu na území ČSR a dohled na činnost radioamatérů. První dvě stacionární stanice vznikly v Praze, později vznikly další dvě v Brně a Košicích. Později byla služba vybavena třemi vozy Škoda Rapid se zaměřovacími rámy.\n\nPracovníci KSR se střídali ve směnách na dvou místech v Praze, v Krči a na Smíchově. Jejich činnost spočívala v přelaďování přijímače na krátkých vlnách a zaznamenávání neidentifikovatelného vysílání. Analýzou provozu se nezabývali.\n\nČinnost radiové kontrarozvědky byla vykonávána pouze na upozornění občanů. Za dobu své činnosti ale KSR neodhalila žádnou vysílačku nepřátelské zpravodajské služby. Důvodem bylo nedostatečné organizační, personální a technické vybavení.\n\nKSR byla rozpuštěna po obsazení Československa nacistickým Německem.\n\n"}
{"id": "395129", "url": "https://cs.wikipedia.org/wiki?curid=395129", "title": "Sala y Gómez", "text": "Sala y Gómez\n\nSala y Gómez ( ) je neobydlený malý ostrov vulkanického původu příslušející státu Chile. Nachází se v jihovýchodní části Tichého oceánu na východní hranici Polynésie 3220 km od pobřeží Chile, je vzdálen 415 km východně od Velikonočního ostrova. Ostrov je tvořen dvěma částmi, spojenými šíjí s průměrnou šířkou 30 metrů. Celý ostrov má rozlohu cca 15 hektarů a z východu na západ měří 700 metrů. Na ostrově samotném se nenachází žádná činná sopka, ale její existence se předpokládá v jižní zátoce ostrova.\n\nNa ostrově rostou hlavně kapradiny a trávy zvyklé na silné mořské větry.\nJediným zdrojem sladké vody je prohlubeň shromažďující dešťovou vodu, která umožňuje pravidelné zastávky stěhovavých ptáků a celoroční hnízdění šesti místních druhů (nikoliv endemických). Z ryb se v okolí ostrova vyskytují žraloci, tuňáci nebo mečouni.\n\nOstrov nebyl pravděpodobně nikdy ve své historii trvale obydlen, nicméně nálezy sítí a rybářského náčiní svědčí o častých návštěvách rybářů. Podle tradic jezdili na ostrov Sala y Gómez obyvatelé Velikonočního ostrova pro vejce a peří ptáků, mluví o něm také mnoho pověstí Rapa Nui v souvislosti s různými božstvy. Ostrov objevil v roce 1793 španělský mořeplavec José Salas Valdés a prozkoumal ho José Manuel Gómez roku 1805. Po obou mužích nese své dnešní jméno. V roce 1966 se ostrov stal součástí provincie Velikonoční ostrov a roku 1976 se stal přírodní památkou.\n"}
{"id": "395132", "url": "https://cs.wikipedia.org/wiki?curid=395132", "title": "Tříska", "text": "Tříska\n\nTříska může být:\n\n\n"}
{"id": "395133", "url": "https://cs.wikipedia.org/wiki?curid=395133", "title": "Magnetické pole Země", "text": "Magnetické pole Země\n\nMagnetické pole Země či geomagnetické pole je indukované magnetické pole v určitém prostoru okolo Země, ve kterém působí magnetická síla generovaná geodynamem uvnitř Země. Magnetické pole Země sahá až sto tisíc kilometrů daleko od planety. Na přivrácené straně ke Slunci je ale vlivem slunečního větru zmáčklé a na odvrácené pro změnu protáhlé. Jde o důležitý jev pro ochranu biosféry respektive pozemského života na povrchu. Velikost tohoto pole na zemském povrchu se pohybuje mezi 25 a 65 mikrotesla (od 0,25 do 0,65 Gaussů).\n\nMěření v rámci projektu Swarm vykázalo trend slábnutí magnetického pole Země, není ale jasné zda jde o trvalý nebo dočasný děj. Magnetické pole Země je starší než 4 miliardy let. K jeho udržování pravděpodobně hraje roli i působení Měsíce.\n\nMagnetické pole Země má převážně dipólový charakter, to znamená, že rozložení siločar je podobné siločarám v okolí tyčového magnetu. Jeho osa neprochází středem Země, ale je na povrchu Země přibližně o 520 kilometrů odkloněna. Poloha magnetických pólů driftuje různou rychlostí. V posledních letech i několik desítek km za rok, což způsobuje problémy v navigaci. Magnetické pole se vytváří elektrickým proudem vznikajícím prouděním tekutého vnějšího zemského jádra nacházejícího se mezi pevným vnitřním jádrem planety a zemským pláštěm. Tento proces funguje jako obrovské hydrodynamické geodynamo. Svou roli v tom hrají prvky jádra: nikl či železo. Geomagnetické pole je silně v čase proměnlivé a to nejen v síle, ale i v polaritě, která se v minulosti často měnila (při přepólování dipólu je dominantní slabší kvadrupólový moment). Ke změnám polarity, které samotné trvají tisíce let, dochází nepravidelně (chaoticky) po zhruba několika desítkách tisíc let a to z příčin jako je vulkanická činnost či impakty asteroidů. Z podobných příčin dochází i ke změnám pole a jsou doprovázeny změnou rotace (délkou dne). Podle výzkumu paleomagnetismu hornin se předpokládá existence magnetického pole už před 3,9 miliardami let. Ovšem zmagnetování zirkonu mohlo dojít později a tedy jejich datování nelze brát jako důkaz stáří magnetického pole. Fakt, že v určitých časových intervalech docházelo a bude docházet ke změnám polarity magnetického pole, umožnil vytvořit tzv. paleomagnetické časové škály spolehlivě sahající až do období jury před 160 milióny let. Tyto metody byly jedním z důkazů pohybu kontinentů a umožnily vznik teorie deskové tektoniky. V současnosti změna polarity pole pravděpodobně nehrozí (dipólová složka je historicky nadprůměrná).\n\nPůsobením magnetického pole Země vzniká zemská magnetosféra.\n\nMagnetosféru má i mnoho dalších kosmických těles jako Slunce, plynní obři, pulzary atd., ale zemská magnetosféra je vlivem své blízkosti nejlépe prozkoumaná. Její tvar je silně ovlivněn slunečním větrem, který na návětrné straně působí tlakem přibližně 1,7 nPa. Tím tlačí na magnetosféru, která ustupuje do vzdálenosti asi deseti zemských průměrů (cca 60 000 km). Na odvrácené straně je magnetosféra prodloužena do chvostu sahajícího daleko za oběžnou dráhu Měsíce. Hranice mezi magnetosférou a meziplanetárním magnetických polem se nazývá magnetopauza.\n\nMagnetosféra Země nedovoluje většině elektricky nabitých částic slunečního větru dostat se na povrch planety. Nabité částice musí při svém pohybu sledovat siločáry magnetického pole. Magnetosféra tedy plní ochrannou funkci, bez které by život na povrchu planety nebyl možný. Země je pouze jednou ze dvou planet s pevným povrchem, která má vlastní magnetismus. Druhou planetou je Merkur, oproti kterému je ale pozemské pole 100x silnější. Všechny obří plynné planety mají taktéž vlastní magnetismus, ostatní terestrické planety mají magnetismus pouze indukovaný.\n\n"}
{"id": "395137", "url": "https://cs.wikipedia.org/wiki?curid=395137", "title": "Dušan Vančura", "text": "Dušan Vančura\n\nDušan Vančura (* 9. prosince 1937, Užhorod) je český zpěvák, kontrabasista, textař, hudební aranžér a překladatel, původním občanským povoláním inženýr-elektrotechnik.\n\nNarodil se v Užhorodě, dětství prožil v Dačicích, kde jeho otec soudce dostal po nuceném odchodu z Užhorodu (důsledek Mnichovské dohody) místo, a v Pelhřimově. Ještě v Dačicích začal chodit na hodiny klavíru, a pokračoval i v Pelhřimově (prof. V. Nouza a prof. Emil Snížek). Jako gymnazista v Pelhřimově také složil své první písničky a oblíbil si symfonickou hudbu.\n\nJako inženýr elektrotechnik 25 let pracoval ve výzkumu počítačů.. V letech 1955–1982 byl členem Vysokoškolského uměleckého souboru (VUS). Ve studiu klavíru pokračoval soukromě u profesora pražské konzervatoře Oldřicha Kredby. V mládí hrával závodně tenis.\n\nOd roku 1964 spolupracuje se skupinou Spirituál kvintet, jejím stálým členem se stal v roce 1969, a koncertuje s ní dosud. Krátce také působil ve skupině Brontosauři.\n\nRoku 1998 se natrvalo usadil v Mirochově, kde žije s manželkou Zuzanou a dvěma syny (Dušan – 2001 a Petr – 2002). V Chlumu u Třeboně vede dětský sbor Sejkorky, v němž je 40 dětí; pro tento sbor napsal do roku 2013 už 20 textů písní, včetně vlastních překladů. Se svou ženou Zuzanou, Magdalenou Jungwirthovou a Štěpánem Štruplem obnovil svůj vokální soubor Antikvartet, který zpívá mimo jiné i některé staré písničky Spirituál kvintetu.\n\nDva Vančurovy texty \"Lítáte v tom\" a \"Rozpomínání\" zhudebnil Jiří Pavlica a s Hradišťanem je nahrál na album \"Vteřiny křehké\" (2014).\n\n\n"}
{"id": "395139", "url": "https://cs.wikipedia.org/wiki?curid=395139", "title": "Křesťansko-sociální strana (Rakousko)", "text": "Křesťansko-sociální strana (Rakousko)\n\nChristlichsoziale Partei (česky Křesťanskosociální strana) byla rakouská politická strana, založená Karlem Luegerem, jež zastupovala zájmy občanů od roku 1893 do roku 1933. Strana platí za předchůdce dnešní Rakouské lidové strany (ÖVP).\n\nChristlichsoziale Partei byla založena v roku 1893. Již po volbách do Říšské rady roku 1891 ale 18 zvolených poslanců utvořilo poslanecký klub nazvaný oficiálně \"Freie Vereinigung für wirtschaftliche Reform auf christlicher Grundlage\", který reprezentoval rodící se křesťansko sociální proud. V prosinci 1893 se uvádí, že klub má 11 členů.\n\nStrana se orientovala především na buržoazii a klerikály a tak mohla přitáhnout masy agrárního obyvatelstva. Díky svým loajálním postojům k Rakousko-Uhersku byla strana podporována i šlechtou.\n\nV letech 1907 až 1911 byla nejsilnější stranou v Říšské radě. Za první světové války stála na straně Rakousko-Uherska, později však hlasovala za vyhlášení Německého Rakouska a připojení k Německu. Do roku 1920 byla v koalici se sociálními demokraty, poté jako nejsilnější strana převzala společně s Großdeutsche Volkspartei a Landbundem vládu.\n\nV roku 1933 byla začleněna do Vaterländische Front a po anšlusu Rakouska zakázána.\n\n"}
{"id": "395146", "url": "https://cs.wikipedia.org/wiki?curid=395146", "title": "Bhuvanéšvar", "text": "Bhuvanéšvar\n\nBhuvanéšvar je hlavní a největší město indického státu Urísa. Ve starověku se stal hlavním městem Kalingy v 7. století za vlády Sailodbhavasů. Dnes je uríským náboženským a obchodním centrem. I přesto, že má město velmi dlouhou historii, jeho současná podoba pochází z konce čtyřicátých let 20. století, kdy bylo přestavěno na návrh německého architekta Otto Königsbergera. Hlavním uríským městem se Bhuvanéšvar stal roku 1948, tedy rok poté, co získala Indie nezávislost, do roku 1947 byla hlavním městem Urísy Kataka.\n\nOd 7. století vládci budovali velkolepé náboženské chrámy (hlavním božstvem je Šiva). Bhuvanéšvar se stal tzv. Městem chrámů. Dříve zde stálo až 7 000 svatyní, do dnešní doby se těchto krásných chrámů zachovalo kolem pěti set. Chámy umožňují sledovat, jak se postupem času vyvíjel chrámový styl severní Indie. Chrámy se nachází ve skupinkách kolem nádrže Bindu Ságar. O nádrži se říká, že obsahuje vodu ze všech indických řek.\n\nJeden z nejpůsobivějších chrámů v celé Indii. Je považován za vrcholné dílo chrámové architektury v Uríse. Hlavní věž je 55 m vysoká a tvoří dominantu města. Chrám se začal budovat v 6. století a pak se neustále rozšiřoval kvůli obřadům, které byly stále složitější. Nové přístavby byly vyšší než ty původní. Celek tvořil nepravidelnou siluetu, pro staré chrámy nezvyklou. Na vnějších zdech chrámu je velké množství hluboko vytesaných postav, rostlinných vzorů, zvířat a božských bytostí, které se půvabně usmívají. Zajímavým motivem je rozzuřený lev přeskakující skrčeného slona.\n\nJe nejstarší chrám v Bhuvanéšvaru (z poloviny 7. století). I když je chrám tak starý, jeho výzdoba se do značné míry zachovala. Chrám obsahuje všechny prvky urijského stylu, ale krytý vchod vznikl až o něco později. Věž je rozdělena na tři části, v každé části se nachází socha nějakého božstva, včetně břichatého Ganéši (jeden z nejmilovanějších hinduistických bohů).\n\nPostaven koncem 10. století. Nejkrásnější chrám; vyniká jemným a detailním propracováním soch a reliéfů. Především ve výrazech tváře a na oděvech ženských postav.\n\nPostaven koncem 8. století. Je zasvěcen bohyní Durze. Obdélníková svatyně s klenutou střechou se podobá buddhistickému klášteru. Uvnitř svatyně nalezneme do zdi vyřezané erotické motivy.\n\nV chrámech v Bhuvanéšvaru se objevují 2 dominantní prvky:\n1.) Na chrámové věži je tradiční žebrová \"ámalaka\" (koruna ve tvaru disku) a \"kalaša\" (křížový květ). Věž se skládá ze čtyř horizontálních pásem, v každém rohu je vyřezávaný \"ámalakový\" motiv. V průběhu staletí se tato věž stále zvyšovala a přibývaly nové prvky.\n\n2.)Vstupní hala s půdorysem čtvercem (\"mandapa\"). Je zastřešena vodorovně členitou pyramidou. Novější chrámy, např. Lingarádža, mají navíc taneční halu (\"natmandir\") a halu obětních darů pro kněze a věřící (\"bhógmandir\").\n\nDalším prvkem urijských chrámů jsou nádherné sochy. Sochy hlavních bohů jsou na vnějších zdech ve vysokých dekorovaných výklencích. Božstva jsou vytesána v hlubokých reliéfech, jsou zobrazena v ladných pózách a s mírným úsměvem ve tváři. Vedlejší postavy (hudebníci, válečníci, milenci) mají zdobnější charakter. Kolem nich jsou jemně vyřezány vzory stonků, okvětních lístků a spirálových ozdob. Ano vnější zdi jsou bohatě zdobené, zatímco zdi uvnitř jsou poměrně holé. Při stavbě chrámů v pozdějším období se více věnovali architektuře než sochařství.\n\n\nKREJČÍ, Aleš: Uríský styl v kontextu hinduistické chrámové architektury, Panorama KPVU, 2013, on-line\n"}
{"id": "395148", "url": "https://cs.wikipedia.org/wiki?curid=395148", "title": "První Francouzské císařství", "text": "První Francouzské císařství\n\nPrvní Francouzské císařství (francouzsky \"Empire Français\"), také známo jako napoleonská Francie, bylo císařství vybudované Napoleonem Bonapartem. Počátkem 19. století bylo dominující evropskou mocností.\n\nNapoleon se korunoval císařem 2. prosince 1804, čímž skončila éra Francouzského konzulátu. Poté třetí koalice Rakouska, Pruska, Ruska, Portugalska a dalších národů vyhlásila Francii válku, v níž Napoleon dobyl mnohá vítězství, největší v bitvě u Slavkova (1805) a u Friedlandu (1807). Na druhou stranu však Angličané zmařili francouzskou invazi do Británie a porazili francouzské námořnictvo v bitvě u Trafalgaru. Tylžský mír uzavřený v červenci 1807 zastavil války v Evropě na další dva roky.\n\nV následujících letech série Napoleonových konfliktů, známých souhrnně jako napoleonské války rozšířily vliv Francie přes celou západní Evropu až do Polska. Roku 1812 mělo císařství 130 départementů a 44 miliónů obyvatel. Francie udržovala vojenskou přítomnost v Itálii, Španělsku, německých oblastech a Varšavském knížectví a mohla počítat s Rakouskem a Pruskem jako spojenci. Počáteční francouzská vítězství také přispěla k rozšíření mnohých myšlenek Velké francouzské revoluce po celé Evropě.\n\nNicméně francouzské porážky ve Španělsku císařství oslabily. Po vítězství nad Rakouskem ve válce páté koalice Napoleon vpadl se 600 000 armádou do Ruska. Invaze však skončila velikým fiaskem. Válka šesté koalice o rok později vyhnala francouzské síly z Německa.\n\nNapoleon abdikoval roku 1814. Císařství bylo roku 1815 krátce obnoveno na sto dnů, až do Napoleonovy abdikace po porážce v bitvě u Waterloo a následujícím zrušení císařství silami sedmé koalice. Vlády ve Francii se poté ujali Velkou francouzskou revolucí sesazení Bourboni.\n"}
{"id": "395150", "url": "https://cs.wikipedia.org/wiki?curid=395150", "title": "Daniela Fischerová", "text": "Daniela Fischerová\n\nDaniela Fischerová (* 13. února 1948 v Praze) je česká spisovatelka, dramatička, scenáristka, publicistka a autorka knih pro děti a mládež, dále také autorka několika školních učebnic a pedagožka, dcera hudebního skladatele Jana Fischera a překladatelky Olgy Frankové\n\nPo maturitě na SVVŠ (1965) absolvovala roční praxi v terapeutické komunitě na zámku Lobeč. Po studiích oboru dramaturgie a scenáristiky na pražské FAMU (1966 až 1971) pracovala ve Filmovém studiu Barrandov, později působila jako redaktorka nakladatelství Orbis, od roku 1974 ve svobodném povolání. Vyučuje obor tvůrčího psaní na Literární akademii Josefa Škvoreckého v Praze.\nV 80. letech patřila k okruhu disidentů kolem Václava Havla, v 90. letech pak mezi jeho poradce.\n\n\n\n\n\n\n\n\n"}
{"id": "395157", "url": "https://cs.wikipedia.org/wiki?curid=395157", "title": "Pušperk", "text": "Pušperk\n\nPušperk je zřícenina hradu u stejnojmenné vesnice dva kilometry západně od Poleně v okrese Klatovy. Stojí na zalesněném vrchu zvaném Na Pušperské skále v nadmořské výšce 582 metrů. Je chráněna jako kulturní památka ČR.\n\nPrvní písemná zmínka o Pušperku pochází z roku 1266, kdy patřil Jarošovi ze Slivna a z Poděvous, který se zúčastnil bitvy u Kressenbrunu. Předpokládá se, že právě on hrad okolo roku 1260 založil a pojmenoval podle svého erbu, ve kterém měl lišku. Těsně pod hradem vedla starodávná zemská silnice z Klatov přes Poleň k Horšovskému Týnu, která spojovala české země s Bavorskem.\n\nPozději byli držiteli hradu Hroznatovci. Jmenovitě jimi byli Bušek z Pušperka uváděný poprvé roku 1339. Po něm se pravděpodobným majitelem hradu stal jeden z jeho pěti synů – Racek z Pušperka, jehož syn však již hrad nevlastnil. Dalším známým vlastníkem se stal Ctibor Tlam z Pušperka připomínaný roku 1378. Jeho syn Jan z Pušperka se zadlužil, a před rokem 1390 se spolumajitelem hradu stal Janův věřitel, pražský žid Jonáš. Když roku 1390 zemřel, připadl hrad jako odúmrť králi Václavovi IV., který jej prodal za 900 kop pražských grošů bratrům Renvaldovi a Bohuňkovi z Ustupenic. Renvald žil až do roku 1411, kdy panství převzal jeho další bratr Svojše z Ustupenic, který padl na straně krále Zikmunda v bitvě pod Vyšehradem.\n\nBěhem husitských válek hrad ovládali Dobeš a Hynek z Ustupenic. Žila na něm také Ofka, Renvaldova schovanka a dcera Jana Mnicha z Ustupenic, který byl čtvrtým Renvaldovým bratrem. Před rokem 1434 byl hrad držený Hynkem z Ústupenic obležen, dobyt a pobořen husitským vojskem podporovaným klatovskými měšťany. Král Albrecht pušperské panství pokládané za odúmrť daroval Martínkovi z Bavorova, proti čemuž protestoval Hynek z Ustupenic a Ofka, již potřetí provdaná za Jetřicha z Čiremperka. Hynek brzy zemřel a po Ofčině smrti pobořený a opuštěný hrad připadl jako odúmrť králi Ladislavovi.\n\nKrál statek prodal Janu Zajícovi z Hazmburka, který musel vést řadu sporů o majetek s množstvím šlechticů z okolí, kteří si dělali nárok na různé části panství. Od Jana Zajíce polovinu hradu koupil roku 1465 Jiřík z Říčan, který později prokázal, že Ofčini příbuzní na hrad nemají nárok, a získal tak i druhou polovinu panství. Později ji však prodal Břeňkovi z Ronšperka. Břeněk nechal hrad opravit, ale protože vedl spory na bavorských hranicích, byl hrad roku 1473 klatovskými znovu dobyt a pobořen. Brzy poté panství získali Švihovští z Rýzmberka, kteří neměli zájem poničený hrad obnovit, a ten proto dále chátral. Nový majitel, kterým se roku 1548 stal Albrecht Nebílovský z Drahobuze, si postavil sídlo v Poleni. Později panství patřilo hrabatům z Vrtby, Klenovským a Černínům z Chudenic.\n\nPřístupová cesta ke hradu pravděpodobně vedla ze severovýchodního úpatí vrchu, odkud stoupala po východním úbočí směrem na jih a ostrou zatáčkou se stočila k valu na jihozápadní straně. Většinu obvodu hradu obepíná, s výjimkou skalnaté severní strany, příkop a val, na němž jsou místy patrné pozůstatky kamenného obležení na straně obrácené do příkopu. Do hradu se vstupovalo po mostě přes příkop, za kterým stála nejspíše pouze kulisová brána. Je však možné, že na místě brány stávala věž, která obsluhovala padací most. Za branou se cesta stočila doleva a pokračovala přístavkem (na Sedláčkově plánu označeném jako parkán) do míst druhé brány.\n\nPoloha předhradí je nejasná, ale jediný prostor, kde se mohlo nacházet, je na západní straně hradního jádra. Využití místa dokládá existence vápenné pece, ale nedochovaly se zde žádné pozůstatky jiných staveb nebo opevnění. \n\nHradní jádro mělo tvar nepravidelného čtyřúhelníku, v jehož středu stával donjon postavený ve čtrnáctém století. V jeho zbytcích byla na konci šestnáctého či v sedmnáctém století zřízena kaple svatého Václava. Pozůstatky věže jsou nejlépe dochovanou částí hradu a dosahují výšky až 6,5 metru. Věž měla obdélníkový půdorys s rozměry 23 × 15 metrů. Vstup do ní se uzavíral závorou, v jejíž kapse se dochovalo prkénko, z něhož bylo získáno dendrodatum 1355. Vnitřek věže byl pozměněn vestavbou kaple a zaplněn mohutnou vrstvou zříceného zdiva. Přesto jsou ve východním a západním nároží patrné otvory po stropních trámech o průměru 20 × 20 centimetrů, které nesly podlahu prvního patra. Podél jihovýchodní strany donjonu stál přístavek s vnitřními rozměry 11 × 2 metry. Buď se v něm nacházelo schodiště do vyšších pater věže, nebo sloužil jako předsíň kaple.\n\nBarokní úpravy areálu setřely stopy další zástavby hradního jádra. Pouze na severozápadní straně se nachází terénní stopy, které mohou být pozůstatkem podsklepené budovy. Fragmentárně se dochovala obvodová hradba, jejíž délka dosahovala asi 260 metrů.\n\nPo přepadení a zboření Pušperka byli vyvražděni všichni jeho obyvatelé. Za nějakou dobu po tom sedlák z blízké vsi Bezpravovic uslyšel ze zřícenin hradu volání o pomoc. Nalezl tu pak v zavalené spižírně jedinou dceru hradního pána, která se tu při obléhání hradu schovala, a když se po dobytí hradu vchod sesul, zde drahný čas ze zásob potravin žila, až konečně sedlákem byla osvobozena.\n\nJiná pověst vypráví, že hrad Pušperk prý byl spojen s hrádkem Ruchomperkem, vystavěném na blízkém vrchu Kouřimu, podzemní chodbou, kterou se majitelé těchto tvrzí navzájem navštěvovali. Pán z Kouřimi dlužen byl Pušperskému různé obilí a zvláště mnoho hrachu. Mezi sousedy vypuklo rozladění, když věřitel se dožadoval vrácení. Kouřimský slíbil vrácení dluhu a skutečně také poslal na Pušperk několik povozů se sudy s hrachem. Sotva ale byly vozy na hradní nádvoří vpuštěny, vyřítili se ze zakrytých sudů ozbrojenci a nic netušící posádku hradu ubili.\n\n\n\n"}
{"id": "395159", "url": "https://cs.wikipedia.org/wiki?curid=395159", "title": "Río Plátano", "text": "Río Plátano\n\nBiosferická rezervace Río Plátano ( \"Reserva de la Biosfera de Río Plátano\") je rozsáhlé chráněné území na severovýchodě Hondurasu na rozmezí jeho departementů Olancho, Gracias a Dios a Colón v historické oblasti La Mosquitia. Rezervace je domovem rozmanité fauny i flory.Společně s národním parkem Patuca, antropologickou rezervací Tawhaka a bisférickou rezervací Bosawas tvoří tzv. „srdce Mezoamerického biokoridoru“ - druhý nejrozhlejší chráněný komplex tropického lesa na západní polokouli.\n\nRezervace byla zřízena v roce 1980 na území o rozloze 5250 km², v roce 1997 bylo území rezervace rozšířeno na plochu 8320 km². Nadmořská výška se pohybuje v rozmezí 0 až 1326 metrů nad mořem. Klima je zde tropické, srážkový úhrn 2850 - 4000 mm/rok, průměrná roční teplota 26,6 °C. Zhruba 25% rozlohy rezervace je pobřežní nížina, zbytek rezervace má horský charakter. Nacházející se zde především ekotopy tropického mlženého lesa, deštného lesa, borovicových lesů, pobřežních lagun a nížin, porostů mangrovů, savan. Moře na pobřeží rezervace je domovem korálových útesů.\n\nMezi roky 1996 a 2007 byla rezervace zapsána do seznamu světového dědictví v ohrožení. Hlavními důvody byly zejména odlesňování, rozšiřování zemědělství a chov dobytka (především na jihu rezervace), rozšíření nepůvodních živočišných i rostlinných druhů, nedostatečný managment řízení rezervace a projekt stavby hydroelektrárny a přehradního jezera na řece Patuca v blízkosti chráněného území. Tyto problémy nejsou dodnes zcela odstraněny, pouze v rámci možností minimalizovány a tak je Río Plátano od roku 2011 opětovně zahrnuto mezi lokality světového dědictví v ohrožení.\n\n"}
{"id": "395160", "url": "https://cs.wikipedia.org/wiki?curid=395160", "title": "Ivo Fischer", "text": "Ivo Fischer\n\nIvo Fischer (23. srpna 1924 Letky – 6. prosince 1990 v Praze) byl český rozhlasový redaktor, básník, dramaturg, textař, publicista, libretista, scenárista, překladatel, autor rozhlasových her a pohádek.\n\nPocházel z umělecké rodiny, střední školu dokončil až v roce po skončení druhé světové války, neboť za nacistické okupace byl v roce 1941 vyloučen ze všech středních škol.\n\n\nMnoho stovek písňových textů pro nejrůznější interprety nejen z oblasti české popmusic, ale i dalších hudebních žánrů.\n\n\n\n\n\n\n\n\n\n"}
{"id": "395167", "url": "https://cs.wikipedia.org/wiki?curid=395167", "title": "Roldán Rodríguez", "text": "Roldán Rodríguez\n\nRoldán Rodríguez (* 9. listopadu 1984, Valladolid) je španělský pilot, který v sezoně 2008 testoval pro tým Formule 1 Force India a v letech 2007–2009 jezdil v sérii GP2.\n\nJezdil za tým Minardi Piquet Sports a celkově skončil se 14 body na 17.místě.\n\nJezdil za tým FMS International a celkově skončil 14 body na 13.místě.\n\nVrátil se k týmu Piquet Sports, získal 25 bodů a celkově skončil na 11.místě.\n\n"}
{"id": "395171", "url": "https://cs.wikipedia.org/wiki?curid=395171", "title": "Madcon", "text": "Madcon\n\nSkupina Madcon pochází z Norska a skládá se ze dvou členů, kterými jsou Tshawe Baqwa a Yosef Wolde - Mariama. V České republice jsou známí hity Beggin´ a Freaky Like Me. V rodném Norsku dostali hudební ocenění za nejlepší video. Tshawe se zúčastnil norského pořadu Star Dance.\n\nAlba\n\n\nSingly\n"}
{"id": "395173", "url": "https://cs.wikipedia.org/wiki?curid=395173", "title": "Mistrovství Evropy v krasobruslení 2008", "text": "Mistrovství Evropy v krasobruslení 2008\n\nMistrovství Evropy v krasobruslení 2008 hostil chorvatský Záhřeb ve dnech 22. ledna až 27. ledna.\n\n\n"}
{"id": "395176", "url": "https://cs.wikipedia.org/wiki?curid=395176", "title": "James Rossiter", "text": "James Rossiter\n\nJames Rossiter (* 25. srpna 1983) je britský automobilový závodník. Působil mimo jiné jako testovací pilot Formule 1 v sezoně 2008 pro tým Super Aguri. V minlosti testoval ve formuli 1 pro tým Force India a v roce 2010 měl být druhým jezdcem stáje US F1.\n\n"}
{"id": "395177", "url": "https://cs.wikipedia.org/wiki?curid=395177", "title": "Jakub Konečný", "text": "Jakub Konečný\n\nJméno a příjmení Jakub Konečný se může vztahovat k následujícím osobnostem:\n\n\n"}
{"id": "395179", "url": "https://cs.wikipedia.org/wiki?curid=395179", "title": "Ferdinand I. Rumunský", "text": "Ferdinand I. Rumunský\n\nFerdinand I. Rumunský, celým jménem Ferdinand Viktor Albert Meinrad Hohenzollern-Sigmaringen (24. srpna 1865 – 20. července 1927), byl rumunský král z dynastie Hohenzollernů. Na trůn nastoupil 10. října 1914 po smrti svého strýce rumunského krále Karla I. a vládl až do své smrti 20. července 1927.\n\nBudoucí král Ferdinand I. se narodil 24. srpna 1865 v Sigmaringenu v jižním Německu princi Leopoldu Hohenzollernskému a jeho ženě infantce Antonii Portugalské (1845–1913), dceři královny Marii II. Portugalské a krále Ferdinanda II. Portugalského.\n\nNásledníkem rumunského trůnu se stal v roce 1881, neboť král Karel I. zůstal bez dědice, když jeho jediná dcera zemřela v dětském věku.\n\n10. ledna 1893 si v Sigmaringenu vzal za ženu Marii Edinburskou, dceru anglického prince Alfréda, vévody z Edinburghu a velkokněžny Marie Alexandrovny. Marie byla sestřenicí ruského cara Mikuláše II.\n\nFerdinand I. se stal v roce 1909 v Rakousku 1174. rytířem Řádu zlatého rouna a v roce 1924 868. rytířem Podvazkového řádu.\n\nRumunský král Karel I. zemřel ještě před vstupem Rumunska do první světové války 10. října 1914 a jelikož neměl dědice (jeho jediná dcera zemřela ve 4 letech již v roce 1874), nastoupil na rumunský trůn jeho synovec Ferdinand I. 10. října 1914 se tedy Ferdinand Hohenzollern-Sigmaringenský (později jen Hohenzollernský) stal rumunským králem Ferdinandem I. a byl jím až do své smrti 20. července 1927.\n\nI když byl Ferdinand člen jedné z větví rodu Hohenzollernů stejně jako německý císař Vilém II., prosazoval, aby se jeho země zúčastnila války spíše na straně Dohody a tak Rumunsko vstoupilo 27. srpna 1916 do války na straně Dohody. Díky tomuto získal přezdívku \"Loyal\", jelikož respektoval svou přísahu rumunskému parlamentu z roku 1914:\n\n„Budu vládnout jako dobrý Rumun.“\n\nVstup Rumunska do války však ruské protiofenzivě nepomohl. Fronta se roztáhla do šířky a zastavila. Vojsko Rumunska proniklo hluboko do Sedmihradska (tehdy v Uhersku), ale rakousko-německá armáda Rumuny přinutila ustoupit a ústřední mocnosti obsadily skoro celé Rumunsko. V době dobytí Bukurešti (21. listopadu) zemřel rakouský císař František Josef I. Vysílení Rumuni podepsali v 7. května 1918 mír s Německem, protože Rumunsko nebylo schopno pokračovat ve válce (bez podpory Ruska), ale po vyřazení Bulharska z boje, se Rumunsko 10. října 1918 opět připojilo do konfliktu na straně Dohody, den před ukončením bojů na západní frontě a měsíc před definitivním koncem války.\n\nPo první světové válce bylo úsilí Rumunů odměněno především tím, že se k němu připojily Besarábie, Bukovina a Transylvánie s Banátem. Ferdinand se tedy stal vládcem zatím největšího rumunského státu tzv. Velkého Rumunska. Krátce po válce vedlo Rumunsko společně s Československem a Jugoslávií krátkou válku proti Maďarské republice rad. Rumunská vojska následně obsadila Budapešť a v listopadu se stáhla zpět na své území. V již meziválečném klidu byl 15. října 1922 ve velkolepé ceremonii Ferdinand I. korunován rumunským králem v historickém křesle v Alba Iulia v Sedmihradsku.\n\nFerdinand I. zemřel v Sinaia 20. července 1927, a na trůn po něm nastoupil jeho šestiletý vnuk Michal I. (syn Ferdinandova nejstaršího syna Karla, který byl zbaven dědických práv kvůli svému nezřízenému způsobu života a manželství s neurozenou ženou), zastupován regentskou radou. Regentská rada měla 3 členy a jedním z nich byl Ferdinandův druhý syn, princ Mikuláš. Král Ferdinand je pochován v Curtea de Argeș v Rumunsku.\n\nFerdinandovou ženou byla Marie Edinburská, kterou si vzal 10. ledna 1893 v Sigmaringenu. Měli 6 dětí:\n"}
{"id": "395181", "url": "https://cs.wikipedia.org/wiki?curid=395181", "title": "Sekta habrovanských", "text": "Sekta habrovanských\n\nSekta habrovanských (též sekta lulečských či Jednota habrovanská) byla sekta, kterou založil Jan Dubčanský ze Zdenína, který sídlil v Lulči. Teologický základ sektě dal Matěj Poustevník roku 1520. Její nauky byly kompilací různých protestantských tezí. Habrovanští uznávali jen dvojí svátost: křest a večeři Páně a to jako pouhá znamení. Zamítali všechny církevní obřady i církevní úřad, dovolávajíce se všeobecného kněžství. Zapovídali přísahy, vojenskou službu i světské úřady. Mravouku přejali od českých bratří, s nimiž se snažili spojit, avšak marně. V Lulči vytvořili tiskárnu. Když proti Janu Dubčanskému vystoupil král Ferdinand I. Habsburský, ten se své víry vzdal a sekta habrovanských roku 1546 zanikla. Část příslušníků se rozešla do jiných hnutí a do Jednoty bratrské.\n\n"}
{"id": "395183", "url": "https://cs.wikipedia.org/wiki?curid=395183", "title": "Jaromír Šofr", "text": "Jaromír Šofr\n\nJaromír Šofr (* 20. září 1939 Brno) je český kameraman a vysokoškolský pedagog.\n\nNarodil se v Brně. Jeho otec provozoval lékárnu v Třebíči, kde Šofr také prožil válečná léta. Od mládí tíhnul k hudbě a výtvarnému umění (od 13 let hraje na altový saxofon). Na FAMU byl přijat už ve svých sedmnácti letech (1956). Roku 1961 absolvoval filmem Věry Chytilové \"Strop\", který byl uveden do distribuce v roce 1963 s dalším filmem Chytilové \"Pytel blech\". V jeho dílech je patrný vliv francouzské nové vlny. Důkazem může být slavný interaktivní film \"Kinoautomat: Člověk a jeho dům\", který vzbudil pozornost na EXPU 67.\n\nAutorsky spolupracoval především s Jiřím Menzelem (\"Ostře sledované vlaky\", \"Rozmarné léto\", \"Skřivánci na niti\", \"Na samotě u lesa\", \"Postřižiny\") a Věrou Chytilovou (\"Pytel blech\", \"Strop\", \"Panelstory aneb jak se rodí sídliště\", \"Vlčí bouda\"). Ze spolupráce s dalšími tvůrci lze uvést filmy \"O slavnosti a hostech\" (s Janem Němcem), \"Ať žije republika\" (s Karlem Kachyňou), \"Farářův konec\" (s Evaldem Schormem), \"S čerty nejsou žerty\" (s Hynkem Bočanem) nebo \"Člověk proti zkáze\" (se Štěpánem Skalským). \n\nRoku 2007 získal Českého lva za nejlepší kameru filmu Obsluhoval jsem anglického krále.\n\nVyučuje na katedře kamery FAMU. Věnuje se profesionální digitalizace a restaurování filmů.\n\n\nKRČMÁŘ, Milan. \"S Jiřím Menzelem jsem se seznámil v nočním vlaku\". Třebíčský zpravodaj 1/2009, s. 24–25.\n\n\n"}
{"id": "395185", "url": "https://cs.wikipedia.org/wiki?curid=395185", "title": "Jakub Konečný (český podnikatel)", "text": "Jakub Konečný (český podnikatel)\n\nJakub Konečný (* 1971), je český podnikatel a významný agent Policie ČR. Je znám směnkovou aférou a vlastnictvím Sběrných surovin. Měl blízko ke špičkám ČSSD. Od roku 2005 je nezvěstný.\n\nV březnu roku 2005 měl Konečný spolu s Radovanem Krejčířem v Burzovním paláci v Praze předat zástupcům ČSSD směnky v hodnotě více než 60 miliónů Kč. K předání ale nedošlo a od té doby je nezvěstný. Údajná spojitost jeho zmizení s funkcionářem strany ČSSD Stanislavem Grossem nebyla dosud potvrzena.\n\n"}
{"id": "395188", "url": "https://cs.wikipedia.org/wiki?curid=395188", "title": "Textilní vlákno", "text": "Textilní vlákno\n\nTextilní vlákno je útvar charakterizovaný ohebností, jemností a vysokým poměrem délky k průřezu. Podle zákona o ochraně spotřebitele se za textilní vlákna považují také ohebné pásky a dutinky, které mají šířku maximálně 5 mm a jsou vhodné pro textilní zpracování. \n\nKe zpracovatelským vlastnostem patří například pevnost, délka, povrchová drsnost, obloučkovitost. Podle možnosti zpracování se rozlišují\n\nUžitné vlastnosti: hřejivost, pružnost, omak, navlhavost, sráživost, odolnost proti chemikáliím a povětrnosti, pevnost v oděru atp.\n\nPodle původu se rozlišují dvě základní skupiny: přírodní a umělá (často zvaná chemická) vlákna. Obě skupiny se dále dělí:\n\n V roce 2018 se předpokládala spotřeba 111 milionů tun textilních vláken s následujícími podíly:\n\nVýňatek ze seznamu zkratek vydaného Mezinárodním úřadem pro standardizaci v Bruselu (BISFA): \n\n"}
{"id": "395192", "url": "https://cs.wikipedia.org/wiki?curid=395192", "title": "Renesanční architektura", "text": "Renesanční architektura\n\nRenesanční sloh (z franc. \"renaissance\", Ital. \"rinascimento\", znovuzrození) vznikl v italských městech 15. století jako výraz světského a humanistického sebevědomí zámožných měšťanů a nového zájmu o starověké umění. V soutěživém prostředí městských států se měšťané potřebují prezentovat a také města navzájem soutěží ve svých reprezentačních stavbách. V architektuře tak došlo k výraznému obratu a velkým změnám. \n\nRenesanční architekti se opět inspirovali antickými, zejména římskými stavbami (viz také klasická řádová architektura), jejich souměrností, jednoduchostí geometrických tvarů a pravidelností proporcí, důležité je také zachování lidského rozměru u staveb světských. Renesanční architektura se tedy odlišuje od gotiky celým svým zaměřením; hlavním stavebníkem monumentálních staveb se místo církve pozvolna stává město a měšťané, šlechta nebo panovník. Vznikají nové typy světských staveb, jako je předměstská vila, zámek, palác nebo radnice. Městský dům ani zámek už nemá funkci obrannou, ale spíše reprezentativní. Vedle kamene se začaly užívat v mnohem větší míře cihly, stavby se zpravidla omítají a zdobí štukem nebo mramorovým obkladem. Hojně se uplatňuje vnější sloupořadí, valená klenba a kupole a schodiště se stává samostatným architektonickým prvkem. Vzniká nový druh výzdoby spíše ploché fasády zvaný sgrafito. Místo lomených oblouků nastupují kruhové a u oken a dveří převládají jednoduché obdélné tvary.\n\nRenesanční architektura vznikla ve Florencii počátkem 15. století a rychle se rozšířila po dalších bohatých, hlavně severoitalských městech (Mantova, Vicenza, Pisa, Janov, Benátky, Řím). Navazuje na humanistický obrat v literatuře (Dante, Petrarca) a v malířství (Giotto, Fra Angelico), který začal už kolem roku 1300. V italské architektuře se gotický sloh nikdy příliš neprosadil a návrat k římským vzorům byl o to snazší, že ji ovlivňovaly po celý středověk. Za nejvýznamnější příklad přechodu od gotiky k rané renesanci bývá pokládána Giottova zvonice ve Florencii z poloviny 14. století.\n\nPrvní fáze renesanční architektury, raná renesance či italsky \"quattrocento\" začíná kolem roku 1420 a sahá do konce 15. století. Za počátek renesanční architektury se obecně pokládá Filippo Brunelleschi (1377–1446) a jeho kupole dómu ve Florencii. Právě zde je dobře vidět, jak dokonale mohl navázat na středověkou stavbu s mramorovým obložením. \n\nRoku 1415 byl ve švýcarském klášteře objeven rukopis Vitruviova spisu „O architektuře“ z 1. století př. n. l. a kolem 1450 sepsal italský humanista Leon Battista Alberti vlivný spis „O stavitelství“, který pomohl myšlenky italské renesanční architektury šířit – zejména do Francie, do Uher a jižního Německa. Alberti projektoval několik kostelů a upravil hlavní průčelí kostela \"S. Maria Novella\" ve Florencii (1451).\nVrcholná renesance zahrnuje první polovinu 16. století a mezi hlavní autory patří Donato Bramante, od něhož pochází i první návrh chrámu sv. Petra v Římě, Antonio da Sangallo mladší, Michelangelo Buonarroti nebo Bramantův synovec Raffael Santi, kteří tento chrám dokončili. V jejich dílech se však už objevují různé odchylky, které klasický kánon modifikují a problematizují. Tento sloh, který se někdy nazývá manýrismus, připravuje přechod k ranému baroku. Mezi nejznámější architekty patří Andrea Palladio a Giorgio Vasari, oba také teoreticky činní.\nUž počátkem 16. století se renesanční stavby objevují i ve Francii nebo v jižním Německu, jejich dalšímu šíření však nepřály náboženské války, takže do severního Německa a do Anglie dorazily až daleko později. Zato se v Anglii stavěly renesanční domy až do poloviny 18. století.\nRenesance přichází do českých zemí se také s jistým zpožděním, a Češi ji zprvu nepospíchají přijmout. Souvisí to s hlubokým zakořeněním gotického umění v obecném vkusu a s narušením kulturního rozmachu doby Lucemburské během husitských válek. Proto i první renesanční prvky na Moravě a v Čechách jsou součástmi vesměs pozdně gotických staveb. Vůbec první renesanční památkou je vstupní portál Spanilé věže zámku v Tovačově datovaný rokem 1492, ze stejného roku pochází také portál jižní brány zámku v Moravské Třebové. Teprve v následujícím roce se pak renesance částečně projevila v Praze – okna nově zbudované části královského paláce na Pražském hradě. Renesanční stavitelé ještě dlouhou dobu používali gotické prvky, tak např. Bonifác Wolmut na renesanční kruchtě v katedrále sv. Víta použil ještě síťovou klenbu. Renesance se v českých zemích uplatnila nejvíce u šlechty a měšťanů. Staví se honosné paláce, jako např. Lobkovický palác na Hradčanech (dnes Schwarzenberský). Hrady se přestavují na zámky, jako je tomu v např. v Pardubicích. Církevní stavby se však kromě nutných oprav povětšinou nedočkaly žádných velkých úprav, nepřibylo ani mnoho novostaveb. Situace se měla změnit po bitvě na Bílé hoře, v té době však renesance odeznívá a nastupuje doba manýrismu a raného baroka. Česká renesance se stala samostatným pojmem pro směs italské a německé renesance s určitým podílem českých uměleckých tradic.\n\n\n\n\n"}
{"id": "395193", "url": "https://cs.wikipedia.org/wiki?curid=395193", "title": "Klasicistní architektura", "text": "Klasicistní architektura\n\nKlasicismus se v architektuře používal v 17.–19. století.\n\nKlade důraz na symetrii, geometrii a pravidelnost. Stejně jako renesance navazuje na antiku, zejména na architekturu antického Říma. Stavby mají rovné linie, trojúhelníkové štíty a antické sloupy.\n\nTypické jsou francouzské parky – symetrický, důmyslný systém cestiček, altány, aleje, vodotrysky, keře a stromy sestříhány do geometrických tvarů. Vše se vyznačovalo přísným řádem a pevnými pravidly. Ve Francii vznikla za Napoleona I. jiná varianta klasicismu, styl empírový. Klasicismus druhé poloviny 19. století se v českých zemích obvykle nazývá neoklasicismus.\n\n\n\n"}
{"id": "395194", "url": "https://cs.wikipedia.org/wiki?curid=395194", "title": "Ruj", "text": "Ruj\n\nRuj (\"Cotinus\") je rod rostlin z čeledi ledvinovníkovité. Jsou to dřeviny s jednoduchými, dlouze řapíkatými listy. Květy jsou drobné, uspořádané v bohatých, nápadně jemných a vzdušných květenstvích. Rod zahrnuje 5 nebo 7 druhů a je rozšířen v Evropě, Asii a Severní Americe. Ve střední a jižní Evropě roste ruj vlasatá, na území České republiky však její přirozený areál již nezasahuje. Ruj vlasatá a v menší míře i ruj americká se pěstuje v různých kultivarech jako okrasný keř. Je zdrojem silic a tříslovin. Má význam v lidovém lékařství zejména na Balkánu a potenciál využití v klinické medicíně.\n\nRuje jsou keře nebo nízké stromy. Rostliny mají žluté dřevo a při porušení roní štiplavě čpící šťávu. Listy jsou jednoduché, střídavé, celokrajné nebo lehce pilovité, s tenkými a dlouhými řapíky. Květy jsou drobné, oboupohlavné nebo funkčně jednopohlavné, pětičetné, dlouze stopkaté, ve vrcholových latách nebo vrcholících. Kalich je vytrvalý, s vejčitě kopinatými laloky. Koruna je asi 2× delší než kalich, složená z 5 korunních lístků. Tyčinek je 5 a jsou kratší než korunní lístky. Semeník obsahuje jedinou komůrku s 1 vajíčkem a nese 3 čnělky. Plodem je drobná peckovice.\n\nRod ruj zahrnuje 7 druhů. Je rozšířen v Evropě, Asii a Severní Americe. V Evropě roste jediný druh, ruj vlasatá. Je rozšířena ve střední a jihovýchodní Evropě a její areál dosahuje až do Číny a Indie. V Evropě zasahuje nejdále na sever v Rakousku a Německu. V České republice se již přirozeně nevyskytuje.\n\n\nRod \"Cotinus\" náleží do skupiny rodů blízce příbuzných rodu \"Rhus\" (škumpa), někdy označované jako \"Rhus\" s.l.\nPodle výsledků fylogenetických studií jsou nejblíže příbuznými rody monotypické americké rody \"Actinocheita\" a \"Malosma\". Všechny tyto 3 rody pak společně tvoří sesterskou větev rodu \"Rhus\".\n\nV české literatuře se často uvádí, že rod \"Cotinus\" má jen 2 druhy: \"C. coggygria\" a \"C. obovata\". Jedná se o zastaralou informaci. V roce 1916 byl popsán z Číny endemický druh \"C. nanus\", v roce 1958 \"C. szechuanensis\". Mexický druh \"C. chiangii\" byl do rodu \"Cotinus\" přeřazen z rodu \"Rhus\" v roce 1999, ve stejném roce byl popsán i další mexický druh, \"C. carranzae\". O rok později byl popsán nový druh z Indie, \"C. kanaka\".\n\nMezi hlavní obsahové látky ruje vlasaté náležejí polyfenoly, třísloviny a flavonoidy. V extraktech z květů a listů je v hojné míře přítomna kyselina gallová a její deriváty. V silici bylo identifikováno 38 různých monoterpenů a seskviterpenů, mezi nimiž převažuje limonen a pinen.\n\nRuj vlasatá má vzhledem k blízké příbuznosti s jedovatcem a škumpou pověst jedovaté rostliny, v medicínské studii však nebyl toxický účinek prokázán a na Balkáně je používána jako léčivá rostlina.\nPři manipulaci s rostlinou byly zaznamenány řídké případy kontaktní dermatitidy.\n\n\nRuj vlasatá je pěstována v různých kultivarech jako okrasný keř. Řidčeji se pěstuje ruj americká, případně i kříženec obou druhů. Ruje jsou ceněné zejména pro zajímavá nadýchaná květenství a podzimní zbarvení. Vysazují se zpravidla jako solitéry. Mezi nejčastěji pěstované kultivary náleží zejména \"C. coggygria\" 'Royal Purple' s červenými listy. Pěstují se i zlatolisté kultivary (např. 'Golden Spirit').\n\nRuj vlasatá je komerčně pěstována jako zdroj kvalitních tříslovin a vonných silic. Kořeny jsou používány k barvení kůže a oblečení na žluto. Na Balkáně je ruj vlasatá široce využívána v lidové medicíně. Četnými klinickými zkouškami bylo prokázáno široké spektrum účinků, zahrnující antivirotické, antibakteriální, antimykotické, protizánětlivé a protirakovinné působení silice či extraktů z této rostliny.\n\nRuje nejlépe prospívají v teplé a výslunné poloze, kde se také nejvíce projeví jejich krásné podzimní zbarvení, mohou však růst i v polostínu. Na půdu nejsou náročné a spokojí se i s chudší. Nejlépe rostou v sušší půdě s obsahem vápníku. V tužších zimách mohou na nechráněném stanovišti namrznout, zpravidla však dobře regenerují.\n\nRuje se ve větším množství množí výsevem semen. Plody se sbírají v srpnu nebo září, nechají se oschnout, zbaví se chmýří a ihned se stratifikují. Někdy se semena před stratifikací máčejí na 20 až 40 minut v kyselině sírové. Na jaře se pak vysévají do studeného pařeniště nebo na chráněný záhon. Semenáčky dorostou prvním rokem výšky 15 až 50 cm. Pokud se plody sklidí před plnou zralostí, lze vysévat již na podzim. Výsevem lze množit i některé červenolisté kultivary. Okrasné kultivary se množí vegetativně kořenovými nebo zelenými řízky. Kořenové řízky se odebírají na podzim a založí se do truhlíků. Zelené řízky se odebírají v červnu v době, kdy výhon již ukončil růst a nejmladší listy ještě nejsou zcela vyvinuté. Po zaschnutí mléka se ošetří stimulátorem a píchají se do směsi rašeliny s pískem. Umístí se pod dvojité sklo nebo pod mlhovky. V menším množství lze také množit hřížením nebo odkopky.\n\n\n"}
{"id": "395195", "url": "https://cs.wikipedia.org/wiki?curid=395195", "title": "Prákrt", "text": "Prákrt\n\nPrákrt je pojem užívaný pro skupinu indoárijských jazyků. Prákrtem se hovořilo na území starověké Indie a dodnes se dochovalo mnoho písemných památek psaných v prákrtu. Asi nejvýznamnější prákrt je jazyk páli, ve kterém je psán pálijský kánon. Prákrt byl záležitostí spíše běžného lidu a zejména ve srovnání se sanskrtem bývá považován za hovorový.\n"}
{"id": "395196", "url": "https://cs.wikipedia.org/wiki?curid=395196", "title": "Ivan Jelínek", "text": "Ivan Jelínek\n\nIvan Jelínek (6. června 1909 Kyjov – 27. září 2002 Londýn, Spojené království) byl český novinář, spisovatel, básník, překladatel, výtvarný kritik a esejista.\n\nJelínek studoval na gymnáziu, po maturitě v roce 1928 vystudoval práva. Po ukončení studií v roce 1932 začal pracovat jako praktikant u tamního krajského soudu. Od 30. let 20. století také spolupracoval (1933–1936) s městským divadlem, kde působil jako jazykový poradce činohry. V letech 1933–1938 byl také členem zdejší redakce \"Lidových novin\", spolupracoval také s místním studiem Československého rozhlasu, později i s pražským studiem.\n\nOd 1939 pracoval ve Francii, kde vedl českou redakci rozhlasové stanice Svobodné Československo. Od 1940 působil ve Velké Británii. Zde organizoval v místním rozhlasu programy pro okupované Československo, resp. Protektorát Čechy a Morava. Zde rovněž připravoval československé vojenské periodikum \"Naše noviny\".\n\nV roce 1945 se vrátil zpět do vlasti. V letech 1945–1947 pracoval jako státní úředník na československém ministerstvu informací.\n\nOd roku 1947 opět působil v Londýně jako novinář, v roce 1949 odcestoval do Kanady, od 1951 žil ve Spojených státech amerických v New Yorku, kde pracoval pro české redakce rozhlasových stanic Svobodná Evropa a Hlas Ameriky. V Kalifornii vyučoval na vojenské škole češtinu. V roce 1956 potřetí a naposledy ve svém životě definitivně přesídlil do Londýna. Zde tehdy byl kulturním redaktorem. Až do doby svého odchodu do důchodu v roce 1969 byl externím spolupracovníkem britské BBC, kde pracoval v její české sekci.\n\nPřekládal z němčiny, později z angličtiny. Část překladatelské činnosti spadá do období před rokem 1945.\n\n\n\n\n\n"}
{"id": "395200", "url": "https://cs.wikipedia.org/wiki?curid=395200", "title": "Sodno-draselná pumpa", "text": "Sodno-draselná pumpa\n\nSodno-draselná pumpa (též Na/K ATPáza a podobně) je transmembránový protein pracující jako buněčná pumpa. Spotřebovává ATP, načež několikrát mění svou konformaci (prostorové uspořádání) a přesouvá ionty sodíku a draslíku přes buněčnou membránu, a to proti koncentračnímu gradientu. Zatímco sodík je tedy transportován ven z buňky, draslík je naopak pumpován dovnitř.\n\nTato pumpa se vyznačuje kotransportem, to znamená, že přenáší zároveň dvě substance. Platí, že za každé dva ionty draslíku přesunuté dovnitř buňky přenese sodno-draselná pumpa tři ionty sodíku. V důsledku toho se mimochodem vytváří v buňce záporný potenciál a považuje se tedy za elektrogenní pumpu – má tedy na potenciál v podstatě podobný účinek, jako např. u bakterií, rostlin a hub tzv. protonová pumpa.\n\nNa/K pumpa pracuje v určitém cyklu, trvajícím asi 10 milisekund. Poté, co se na ní na vnitřní straně membrány naváže sodík (přesněji tři ionty sodíku) a aktivuje ATPázovou činnost enzymu, dojde k fosforylaci pumpy za spotřeby ATP. Následně celá molekula změní konformaci a uvolní sodík ven z buňky na opačné straně membrány. Tím se také uvolní místo pro ionty draslíku, přítomné v extracelulární tekutině. Dva tyto ionty se navážou na sodno-draselnou pumpu, načež se sodno-draselná pumpa defosforyluje (odebere se fosfát z dříve navázaného ATP). Po této defosforylaci se opět změní prostorové uspořádání molekuly, draslík je uvolněn do vnitřního prostoru buňky, čímž je umožněno navázat se třem iontům sodíku a celý cyklus se dostává na začátek.\n"}
{"id": "395203", "url": "https://cs.wikipedia.org/wiki?curid=395203", "title": "Maisúr", "text": "Maisúr\n\nMaisúr je druhé největší město v indickém státě Karnátaka. Je administrativním centrem okresu Maisúr a nachází se asi 146 km jihozápadně od hlavního města Karnátaky Bengalúru. Město má okolo osmi set tisíc obyvatel a rozlohu 128,42 km².\n"}
{"id": "395205", "url": "https://cs.wikipedia.org/wiki?curid=395205", "title": "Stratená", "text": "Stratená\n\nStratená je obec na východním Slovensku v okrese Rožňava.\n\nObec leží na Gotické cestě ve vzdálenosti 4 km od Dobšinské ledové jeskyně a 8 km od obce Dobšiná. Obcí prochází železniční trať 170 Margecany - Červená Skala.\n\nStratená byla původně báňská obec. Roku 1723 zde Csákyovci postavili vysoké pece, které byly v provozu až do roku 1927. V obci se nachází římskokatolický kostel s plastikou Máří Magdalény z dílny mistra Pavla z Levoče. V blízkosti obce se nachází státní přírodní rezervace Stratená.\n\n\n"}
{"id": "395207", "url": "https://cs.wikipedia.org/wiki?curid=395207", "title": "Carl Millöcker", "text": "Carl Millöcker\n\nCarl Millöcker (Carl Joseph Millöcker) (29. srpna 1842, Vídeň, Rakousko – 31. prosince 1899, Baden, Rakousko) byl rakouský operetní skladatel.\n\nNarodil se v rodině zlatníka, ale neměl žádný vztah k tomuto řemeslu. Vystudoval na vídeňské konzervatoři. Jeho talent zpozoroval Franz von Suppé, který jej nejprve přijal do svého orchestru jako flétnistu a v roce 1864 mu zařídil zaměstnání v Landestheatheru ve Štýrském Hradci (Graz). Zde napsal své první dvě operety, \"Der tote Gast\" a \"Die Lustigen Binder\" (obě v jednom dějství), které měly společnou premiéru 21. prosince 1865 s nevelkým úspěchem.\n\nO dva roky později, v roce 1866 jej Suppé doporučil na místo dirigenta do Theater an der Wien. Řediteli divadla sa však nelíbila Millöckerova nedisciplinovanost a protože jej nepovažoval za příliš talentovaného, brzo ho vyhodil. Zatrpklý a ponížený opustil Vídeň a našel si nové zaměstnání v Německém divadle v Budapešti. V Budapešti uvedl svojí první větší operetu (ve třech dějstvích), \"Die Fraueninsel\" (1868). Do Vídně se opět mohl vrátit na místo dirigenta až v roce 1869, když se ředitelem v Theater an der Wien stal Maximilián Stein.\n\nSvého největšího úspěchu dosáhl až 6. prosince 1882, když měla premiéru jeho nejslavnější opereta, \"Žebravý student\" (něm. \"Der Bettelstudent\"). Proslavil se i operetami \"Die Dubarry\" (1879) a \"Gasparone\" (1884).\n\n"}
{"id": "395208", "url": "https://cs.wikipedia.org/wiki?curid=395208", "title": "Carl Zeller", "text": "Carl Zeller\n\nJUDr. Carl Zeller, plným jménem Carl Adam Johann Nepomuk Zeller (19. června 1842 St. Peter in der Au – 17. srpna 1898 Baden u Vídně) byl rakouský operetní skladatel. \n\nPocházel z lékařské rodiny, ale v mládí přišel o otce. Měl velký hudební talent. Jako sedmiletý hoch už hrál na varhany, jako jedenáctiletý se dostal díky svému dobrému hlasu do vídeňského chlapeckého pěveckého sboru. V roce 1853 nastoupil na gymnázium ve Vídni, kde hrál i v místní Burgkapele a začal komponovat písně. Po maturitě studoval na Vídeňské univerzitě právo a promoval, doktorem práv se stal ve Štýrském Hradci (Grazu) v roce 1869. Byl zaměstnán na Ministerstvu kultury a školství, kde byl od roku 1873 vedoucím odboru pro umění. Jeho prvními divadelními díly byly komické opery \"Joconde\" (1876) a \"Die Fornarina\" (1879), nepřinesly mu však úspěch. Jeho první opereta \"Carbonari\" tematicky čerpala z neapolského prostředí a měla premiéru v roce 1880. Skutečný úspěch však dosáhl až operetou \"Ptáčník\" (\"Der Vogelhändler\", 1891), která měla premiéru v Theater an der Wien a svojí kvalitou jej právem zařadila po boku Franze von Suppého, Kohanna Strausse mladšího a Karla Millöckera do kvarteta nejvýznamnějších vídeňských operetních skladatelů 19. století. Slušný úspěch dosáhla také opereta \"Hornický mistr\" (\"Der Obersteiger\", 1894). \n\nV roce 1890 měl vážné právní problémy s dědictvím a křivým svědectvím u soudu. Ty ukončily Zellerovu kariéru na ministerstvu. Byl dokonce uvězněn a i když byl trest odnětí svobody později zrušen, na veřejnosti byl pošpiněn. Po zranění v roce 1895 od pádu na ledě strávil poslední léta svého života fyzicky a později i duševně nemocen. Zeller zemřel na zápal plic 17. srpna 1896 v Badenu ve věku 56 let. Je pohřben na čestném místě na Vídeňském centrálním hřbitově.\n\nJeho poslední opereta \"Správce sklepa\" (\"Kellermeister\") byla uvedena tři roky po jeho smrti díky Johannovi Brandlovi (1835–1913).\n\n\n\n\n"}
{"id": "395209", "url": "https://cs.wikipedia.org/wiki?curid=395209", "title": "Jan Filipský", "text": "Jan Filipský\n\nJan Filipský (* 23. března 1943) je český indolog a překladatel. Vystudoval Filozofickou fakultu Univerzity Karlovy. Několikrát absolvoval dlouhodobé pobyty v jižní Asii. Působí jako vědecký pracovník Orientálního ústavu Akademie věd ČR, za svůj život napsal několik monografií a článků. Překládá zejména z tamilštiny, sanskrtu a páli, ale i dalších jazyků.\n\n"}
{"id": "395212", "url": "https://cs.wikipedia.org/wiki?curid=395212", "title": "Seznam cizinců v 1. české fotbalové lize", "text": "Seznam cizinců v 1. české fotbalové lize\n\nToto je seznam cizinců působících v české 1. české fotbalové lize od sezony 1993/94.\n\n"}
{"id": "395216", "url": "https://cs.wikipedia.org/wiki?curid=395216", "title": "Ptáčník", "text": "Ptáčník\n\nPtáčník může být:\n\n\n\n\n"}
{"id": "395218", "url": "https://cs.wikipedia.org/wiki?curid=395218", "title": "Vaupés (departement)", "text": "Vaupés (departement)\n\nVaupés je jedním z departementů v Kolumbii. Nachází se v její východní části, při hranici s Brazílií v oblasti Amazonské nížiny. Sousedí s departementy Guaviare, Guainía, Amazonas a Caquetá. Jeho rozloha je 54 135 km², což představuje 4,6% celkové rozlohy státu. V roce 2015 zde žilo 43 665 osob (0,09% celostátní populace) a hustota osídlení dosahovala nízké hodnoty 0,8 obyv./km². Z administrativně-správního hlediska departement sestává ze 3 obcí, 2 corregimientos departamentales a 2 corregimientos municipales. Region nemá pozemní spojení se zbytkem Kolumbie, spojení je zajištěno lodní a leteckou dopravou.\n\nReliéf departementu je nížinnatý bez větších pohoří. Většina území je porostlá původním Amazonským pralesem, mezi nejdůležitější řeky patří Apaporis, Vaupés (obě v povodí Amazonky) a Papunaua (povodí Orinoca). Průměrná roční teplota se pohybuje mezi 27° a 30 °C. Ekonomika regionu je založena na zemědělství a těžbě.\n"}
{"id": "395221", "url": "https://cs.wikipedia.org/wiki?curid=395221", "title": "Aero (automobilka)", "text": "Aero (automobilka)\n\nAero byla značka automobilů, vyráběných v letech 1929–1951 stejnojmenným českým výrobcem letadel v Praze - Vysočanech.\n\nPrvní vůz vyráběný firmou Aero byl upravený vůz ENKA od firmy Košař, ta ho sama od roku 1927 s úspěchem prodávala.\nAutomobil Aero s jednoválcovým motorem o obsahu 500 ccm bylo v roce 1929 možné koupit za stejnou cenu jako motocykl se sajdkárou, tj. 18 000 korun. Tato Aerovka sice patřila do kategorie vozítek, ale vypadala a chovala se jako \"dospělý\" automobil. Původní Aero 500 bylo v roce 1931 zdokonaleno a dostalo nové typové označení Aero 662 a vyráběl se v letech 1931–1934. To poháněl řadový dvouválec o obsahu 662 cm³. V roce 1933 následovalo Aero 1000 s litrovým motorem.\nV roce 1934 vznikla nová řada Aero 30 a později i velký vůz Aero 50.\n\nBěhem 2. světové války se výrobní linka továrny musela zapojit do zbrojního programu Německé říše, pracovali zde mj. totálně nasazení Češi (např. Jiří Blažek (grafik).\nVozy Aero Pony a Aero Rekord, tajně vyvíjené během druhé světové války, se úředním rozhodnutím již nedostaly do sériové výroby.\n\nNa podzim roku 1945 byla společnost znárodněna a výroba vlastních osobních vozů ukončena. Místo toho byla do vysočanské továrny přesunuta výroba lehkého nákladního vozu Škoda 150. Ten zde byl vyráběn v letech 1945–1947 jako Aero 150.\n\nPod značkou Aero se v letech 1947–1951 vyráběl osobní vůz Minor II, vyvinutý továrnou Jawa.\n\n\n"}
{"id": "395225", "url": "https://cs.wikipedia.org/wiki?curid=395225", "title": "Jean-Jacques Sempé", "text": "Jean-Jacques Sempé\n\nJean-Jacques Sempé, známý jako Sempé (* 17. srpna 1932, Bordeaux) je francouzský karikaturista.\n\nNěkteré karikatury jsou docela úderné, ale většina je roztomilá a dojímavá a z nějakých důvodů dokáže být jemná i v případě obtížných témat. V 50. letech začal ilustrovat sérii \"Malý Mikuláš\", ale nejvíce ho proslavily plakátové ilustrace.\n\nJeho kariéra začala ve Francii v kontextu francouzsko-belgického komiksu. Jeho „němé“ akvarelové nebo jednoduché kresby, kde postavy mluví v obrazech nebo vůbec (ale nějak dokáží sdělit bohatý příběh) pozvolna získávaly mezinárodní pozornost. Jeho práce se mnohokrát objevily na obálce časopisu \"The New Yorker\".\n\n"}
{"id": "395228", "url": "https://cs.wikipedia.org/wiki?curid=395228", "title": "Fyzikální elektronika", "text": "Fyzikální elektronika\n\nFyzikální elektronika je vědním oborem fyziky, který se zabývá interakcemi elektromagnetického pole s elektrony ve vázaných stavech.\n\nAčkoliv k tomu název svádí, nejedná se o nějaký podobor elektroniky. Zatímco \"elektronika\" popisuje chování a možnosti řízení elektrického proudu, \"fyzikální elektronika\" popisuje, zjednodušeně řečeno, vzájemné působení světla a látky, přičemž se tohoto působení účastní jen elektrony, proto \"elektronika\".\n\nJe to ale současně širší obor než optoelektronika, která se omezuje na rozšíření elektroniky o prvky schopné řídit a být řízeny světlem. Je také trochu širším oborem než fotonika, neboť ta se omezuje jen na působení, ve kterých se dominantně projeví kvantová podstata světla.\n\nVyužívá a kombinuje mimo jiné poznatky obecné fyziky, fyziky pevných látek a kvantové elektrodynamiky.\n\nDo fyzikální elektroniky patří zejména:\n\nJako samostatný obor se vydělila s rostoucím zájmem o využití mikrovln po objevu radaru. A postupně byla posilována souvisejícími objevy jako bylo zkonstruování laseru, optických vláken, nových typů detektorů světla (např. CCD kamery) a naposledy pozorování nových efektů při interakci světla s částicemi látky, jejichž velikost je srovnatelná s vlnovou délkou světla (část nanotechnologií).\n"}
{"id": "395229", "url": "https://cs.wikipedia.org/wiki?curid=395229", "title": "Music Box", "text": "Music Box\n\nNázev Music Box má více významů:\n"}
{"id": "395235", "url": "https://cs.wikipedia.org/wiki?curid=395235", "title": "Blázen", "text": "Blázen\n\nJako blázen bývá označován:\n\n\n"}
{"id": "395237", "url": "https://cs.wikipedia.org/wiki?curid=395237", "title": "Decius", "text": "Decius\n\nGaius Messius Quintus Decius Valerianus, jako císař \"Gaius Messius Quintus Traianus Decius\" (patrně 200/201 Budalia u Sirmia v Dolní Panonii – první polovina června 251 u Abrittu), byl římský císař panující v letech 249–251, od roku 250 spolu se svými syny Deciem mladším a Hostilianem. Decius bývá někdy řazen k tzv. ilyrským císařům, schopným vojevůdcům a organizátorům, s jejichž pomocí se impériu podařilo překonat strukturální krizi ve 3. století.\n\nDecius pocházel z romanizované lokální panonské aristokracie a přes svou manželku Herennii Cupressenii Etruscillu měl současně i přímé vazby k Itálii. Přesné datum jeho narození ani jména jeho rodičů nejsou známa. Členem senátu a konzulem se stal za vlády Alexandra Severa, později byl místodržitelem provincie \"Hispánie\" (235–238) a městským prefektem v Římě. Kromě dvou synů měl údajně ještě dceru, která se prý provdala za pozdějšího císaře Volusiana.\n\nZkušeného administrátora Decia jmenoval císař Philippus Arabs roku 249 místodržitelem Moesie a Panonie – provincií otřesených vpády Gótů a právě potlačenou revoltou uzurpátora Pacatiana. Deciovi se podařilo situaci v oblasti zvládnout, ale nakonec legie opět povstaly a prohlásily za císaře právě jeho. Část antických autorů výslovně zdůrazňuje, že se to stalo proti Deciově vůli, jiné prameny o okolnostech proklamace blíže nehovoří. V následné občanské válce porazil Decius Philippa Araba v bitvě u Verony, dosáhl uznání od senátu a v září či v říjnu 249 převzal plně moc v říši.\n\nVelkou část Deciovy krátké vlády vyplňují válečné operace proti Gótům, germánskému etniku, které přes veškerou snahu provinciální správy stále ohrožovalo římskou hranici na Balkáně. Zejména v exponované dácké oblasti a v provinciích Moesii a Thrákii podlamovalo plenění a vpády nebezpečně autoritu panovníka a vznikala zde živná půda pro revolty. Podrobnosti o Deciových taženích jsou vlivem torzovitosti pramenů málo známy, načrtnout lze jen hrubou kostru událostí.\n\nCísař se na Balkán vypravil v druhé polovině roku 250, kdy útoky gótského náčelníka Knivy dostaly do kritické situace město Nikopolis na Dunaji. Pod tlakem legií ustoupili Gótové do thráckých hor, porazili Římany v bitvě u Beroje a zahájili obléhání Philippopole, jednoho z nejvýznamnějších měst v oblasti. Ani tuhý odpor obráncům proti přesile nepomohl. Město brzy padlo, bylo vypleněno a tamního velitele Priska provolali vojáci císařem pod gótskou ochranou. V Římě ho senát obratem vyhlásil za veřejného nepřítele.\n\nDobývání Philippopole Góty natolik vyčerpalo, že byli ochotni vydat Římanům kořist i zajatce výměnou za příslib volného odchodu. Ale Decius měl na jaře 251 dost výhodnou pozici na to, aby mohl pomýšlet na úplné odříznutí nepřítele, a proto jednat odmítl. V bažinaté krajině u města Abrittu se počátkem června strhla rozhodující bitva, při níž padl císař i jeho syn a římská armáda byla rozdrcena. Decius se tak stal prvním císařem, který zahynul v boji s \"barbary\".\n\nKoncem roku 249 vydal Decius nařízení, že všichni obyvatelé říše musí vykonat oběť tradičním římským bohům. Důvodem tohoto kroku byl zčásti Deciův konzervatismus (snaha o náboženskou obnovu), zčásti i tendence získat od obyvatelstva důkaz loajality po krvavé občanské válce, která ho vynesla k moci. V celém impériu začaly vznikat obětní komise, před než se musel každý dostavit a vykonat oběť. Komise dotyčnému poté vystavila potvrzení (tzv. \"libellus\").\n\nBez potvrzení hrozila lidem perzekuce a tresty, jejichž míra se lišila provincii od provincie. Kdo se zdráhal oběť vykonat, mohl být odsouzen na nucené práce, poslán do vyhnanství či jednoduše popraven. O tom, nakolik byla celá akce zaměřena proti křesťanům (jimž víra požadovanou oběť zakazovala), se hlavně v moderní době vedly četné debaty, v této souvislosti však je třeba uvést, že židům nedovolovala víra obětovat bohům stejně jako křesťanům a přesto jim byla povolena výjimka (stačilo, když se modlili za císaře). Bez povšimnutí by také nemělo zůstat, že sami křesťané interpretovali postup římského ústředí jako pronásledování církve.\n\nCelkový počet křesťanských obětí lze jen těžko stanovit, k nejvýznamnějším osobnostem, které následkem tvrdého postupu úřadů zemřely, patřili papež Fabián a teolog Órigenés. Církvi jako takové přinesla perzekuce za Decia mj. i problém, jak postupovat vůči lidem, kteří selhali či si úplatky obstarali potvrzení (tzv. \"libelliatici\").\n\n\n"}
{"id": "395238", "url": "https://cs.wikipedia.org/wiki?curid=395238", "title": "Norské dřevo (román)", "text": "Norské dřevo (román)\n\nNorské dřevo ( ノルウェイの森, \"Noruwei no mori\") je román japonského spisovatele Haruki Murakamiho z roku 1987. Název románu pochází z písničky \"Norwegian Wood\" od skupiny Beatles.\n\nPříběh je vyprávěn v retrospektivě. Čtyřicetiletý hrdina Tóru Watanabe se ohlíží na dobu, kdy mu bylo dvacet a kdy se začínal potýkat se samostatným životem.\n\nV roce 2010 knihu režisér Tran Anh Hung převedl do stejnojmenného filmu.\n\nRomán si lze poslechnout také jako audioknihu, kterou načetli Filip Čapka, Jana Stryková a Klára Issová (nakladatelství OneHotBook). \n\nDevatenáctiletý Tóru Watanabe studuje drama na vysoké škole v Tokiu. Je uzavřený, jeho jediný kamarád Kizuki spáchal v sedmnácti letech sebevraždu. Přátelí se s dívkou Naoko, se kterou se při jejích dvacátých narozeninách intimně sblíží. Krátce poté se však Naoko psychicky zhroutí, opustí školu a odejde se léčit do horské ozdravovny.\n\nNa univerzitě se na konci 60. let, podobně jako v celém světě, bouří studenti. Hrdina k celému dění zastává rezervovaný postoj: ideje revoluce neodmítá, ale je kritický vůči možnosti je prosadit a lidem, kteří je prosazují. Díky své oblíbené knize Velký Gatsby se seznámí s ambiciózním a uznávaným bonvivánem Nagasawou, který se houževnatě připravuje na práci v diplomatických službách. Tóru Nagasawovi přes jistou nevýraznost padne do oka a několikrát se vydávají na lov dívek na jednu noc.\n\nNa pozvání Naoko přijede Tóru na návštěvu ozdravovny. Zde se seznámí s nadanou kytaristkou Reiko, která odmalička trpěla duševními poruchami a do penzionu ji přivedly lživé pomluvy od třináctiletého děvčete, které se neumělo vyrovnat s Reičiným odmítnutím její snahy o sex. Stráví zde několik idylických dní.\n\nNaočin stav se však zhoršuje a začíná mít problémy s vyjadřováním. Po návratu do školy se Tóru sblíží s Midori, které dříve pomáhal ošetřovat umírajícího otce. Vztah dlouho nevydržel, protože Tóru měl špatné svědomí, že Naoko, jejíž zdraví se dále zhoršovalo, podvádí. Naoko se vrátí do ozdravovny poté, co v nemocnici předstírala, že se uzdravuje, aby se tu oběsila.\n\nTóru pak cestuje po Japonsku, aby zmírnil svůj žal. Po návratu jej přivítá Reiko, která se rozhodla vrátit do života. Na posledních řádcích knihy Tóru volá Midori.\n\nSebevraždou končí osudy hned několika postav: Naočina sestra, Kizuki, Naoko, Nagasawova přítelkyně Hacumi; ti všichni se postupně zabijí. Velkou část úvah hlavního hrdiny zabírá reflexe tohoto odcházení. Recenze filmové adaptace na Aktuálně.cz od Jarmily Křenkové o tom píše: „Norské dřevo je taková duchařina naruby. Kizuki se zabil a má to vyřešené, ale jeho přátelé se životem plouží jako přízraky.“\n\nHlavní postava může být chápána jako autobiografická z několika důvodů: Murakami kupříkladu také pracoval v obchodě s gramodeskami. Důležitý je ale její postoj k japonskosti, který se s autorovým také shoduje. Tóru čte západní knihy a sleduje americké filmy, zatímco jeho spolužáky zajímá zejména japonská (a občas také francouzská) literatura.\n"}
{"id": "395239", "url": "https://cs.wikipedia.org/wiki?curid=395239", "title": "ARIA Charts", "text": "ARIA Charts\n\nARIA Charts je hlavní hitparáda nejlépe se prodávající hudby v Austrálii. Aktualizaci každý týden zajišťuje Australian Recording Industry Association.\n\nHitparáda zahrnuje nejprodávanšjší alba, singly, hudební DVD i digitální nahrávky na území Austrálie a to od roku 1988. Na konci každého roku se vyhlašuje nejlepší stovka.\n\n\nAlba a singly dostávají při prodeji více než 35 000 nosičů zlatou a při 70 000 platinovou certifikaci. Hudební DVD při prodaných 7 500, resp. 15 000 kusech.\n"}
{"id": "395240", "url": "https://cs.wikipedia.org/wiki?curid=395240", "title": "Daewoo Lanos", "text": "Daewoo Lanos\n\nDaewoo Lanos je korejský automobil vyráběný od roku 1997 do roku 2002 automobilkou Daewoo. Vyráběl se i v Polsku ve firmě FSO, v Rusku v TagAZ a na Ukrajině v AvtoZAZ. Lanos nahradil model Nexia, který se v roce 1997 přestal vyrábět. V roce 2002 začala výroba Kalosu a přestal se vyrábět Lanos.\n\nNázev modelu vychází ze spojení latinských slov \"latus\" – v češtině prostorný, velký a \"nos\" – my.\n\nLanos byl, na rozdíl od předchozích modelů značky Daewoo, zcela vyvinut v této automobilce. Modely vyráběné před ním totiž byly modifikované modely společnosti Opel.\n\nDaewoo se snažilo prosadit i mezi evropskou konkurencí, proto projekt začal srovnáním a analýzou konkurenčních modelů od 20 různých výrobců. Nejlepší byly Toyota Tercel, Opel Astra a Volkswagen Golf.\n\nMezi čtyřmi designérskými studii byl zvolen Giugiaro. Technickou část spolu navrhovali Daewoo a dodavatelé a podnikatelé, kteří se podíleli na zhotovování součástek. Mezi ně patřil AC Rochester (motor), Delco Chassis Division (brzdy, ABS) GM powertrain (automatická převodovka), Italdesign (karoserie, elektronika, prototypy), PARS (airbagy) a Porsche (odpružení, brzdy, koncepce). Do konce roku 1995 bylo postaveno 150 prototypů. Výroba začala v roce 1997.\n\nAuta byly vybavena motory GM 1 D-TEC a to s obsahem 1,4 l (1349 cm³) SOHC, 1,5 l (1549 cm³) SOHC - 1,5 l (1498 cm³) DOHC, 1,6 l (1598 cm³) DOHC.\n\nVšechny modely byly k dispozici ve verzích S, SE, SX a později SPORT. S byl základní model a neobsahoval mnoho funkcí (CD přehrávač, elektrická okna). SE bylo o trochu vylepšené S ale model SX měl CD přehrávač, elektrické ovládání zrcátek, elektrická okna a mlhová světla. SPORT byl vylepšené SX.\n\nLanos se vyráběl i v polském automobilovém závodu FSO, ukrajinské ZAZ a ruské TagAZ (kde byl prodáván jako Doninvest Assol).\n\nLanos se v ZAZ vyrábí od roku 2002 pod názvem ZAZ Sens. Název Sens se používá pro starší verzi modelu. Motory dodává dodnes GM Daewoo, přestože ZAZ hledá způsob, jak získat moderní technologie motorů.\n\nVe firmě FSO se Lanos vyrábí od roku 1997. FSO před tím vyrábělo Daewoo Nexia a Daewoo Espero. Od ledna 2005 začaly být Lanosy vyrobené v Polsku prodávány pod obchodním názvem FSO.\n\nNa vzniku tohoto rallyeového speciálu se podílel portugalský importér značky. Vůz byl stavěn pouze pro asfaltové soutěže v Madeiře. K pohonu slouží motor o objemu 1,6 litru vyladěný na výkon 172 koní. Šestistupňová sekvenční převodovka AP je z dílen Daewoo Sport. Podvozek je vybaven zkrutnými stabilizátory a závodními pružinami. Tlumiče vyrobila firma Proflex. Vůz je vybaven rozšířenými blatníky a přítlačným křídlem.\n"}
{"id": "395241", "url": "https://cs.wikipedia.org/wiki?curid=395241", "title": "Bitva u desátého milníku", "text": "Bitva u desátého milníku\n\nBitva u desátého milníku (\"Ad Decimum\") se odehrála 13. září roku 533 v severní Africe, na území dnešního Tuniska, mezi armádou Vandalů, jimž velel král Gelimer, a vojskem Východořímské říše vedeným generálem Belisariem. Vítězství byzantského vojska bylo počátkem pádu Vandalského království a rozmachu Východořímské říše za vlády císaře Justiniána.\n\nPředposlední vandalský král Hilderich byl nakloněn byzantskému císaři Justiniánovi I., kterému dokonce začal platit vazalský poplatek, ale kvůli zavraždění své manželky, sestry gótského krále Theodoricha Velikého, a kvůli toleranci vůči neariánským křesťanským kultům (Vandalové byli tradičně ariánští křesťané) prudce zhoršil přátelské vztahy s gótským králem Theodatem. Roku 530 byl z těchto důvodů sesazen a uvězněn svým synovcem Gelimerem. Zpráva o Hilderichově svržení velmi pobouřila východořímského císaře Justiniána. Neúspěšné vyjednávání, podbarvené Gelimerovou arogancí, jež vedlo k dalšímu zhoršení vztahů mezi oběma říšemi, uspíšilo Justiniánovo rozhodnutí k vojenskému zásahu a navrácení Hildericha zpět na trůn. Uzavřel mírovou smlouvu s Peršany a díky tomuto zajištění východní hranice mohl uvolnit značné množství vojska. Vrchním velitelem trestné výpravy jmenoval zkušeného vojevůdce Belisaria a vyčlenil mu kromě Dvorského pluku další kvalitní byzantské jednotky, včetně proslulé spojenecké jízdy středoasijských Hunů.\n\nBelisar toto přijal velmi nerad, neboť vojsko bylo unaveno z boje s Peršany. Kartágo, kde Vandalové vládli, bylo vzdáleno více než 40 dní plavby a navíc Vandalové měli nejmocnější flotilu v celém Středozemním moři. I pozemní vojsko bylo tvrdým oříškem, neboť disponovali velice dobrou jízdou, měli k dispozici až 30 tisíc jezdců. I přes očekávaný neúspěch přípravy pokračovaly. 22. června 533 byzantská flotila v počtu 500 dopravních plavidel a 92 válečných lodí vyplula z Konstantinopole. Na palubě se nacházelo 10 tisíc pěšáků, 600 Hunů, 400 Herulů a 5 tisíc jezdců složených z thráckých spojenců. Nejprve se výprava zastavila na Sicílii, aby doplnila zásoby. Zde se Belisar dozvěděl o tom, že na Sardinii vypuklo povstání a Gelimer tam poslal pod velením svého bratra Zazy celou svoji flotilu. Proto se už Belisar nemusel obávat námořního útoku. Navíc s flotilou odplulo i 5 tisíc Vandalů, takže jejich pozemní síla byla také oslabena. 31. srpna 533 se byzantské vojsko vylodilo u mysu \"Caput Vada\" asi 300 km (9 dnů pochodu) jihovýchodně od Kartága. Hned další den padlo město Sullekthum, kde Belisar zajmul Gelimerova kurýra. Po výslechu ho poslal ke Gelimerovi s tím, že přišel dosadit na trůn právoplatného krále a proto ať se raději vzdá. Gelimer odmítl a nechal popravit Hildericha i s celou jeho rodinou.\n\nByzantinci na cestě do Kartága museli projít dlouhou a úzkou soutěskou nazvanou \"Ad Decimum\" podle milníku, který označoval vzdálenost deseti mil od Kartága (dnešní Sidi Fathallah, předměstí Tunisu). Gelimer tam přichystal plán útoku. Chtěl rozdělit svoji armádu do tří částí: jeho bratr Ammatas měl Byzantince zdržet v soutěsce, poté měl náhle na bocích zaútočit jeho synovec Givamund se dvěma tisíci jezdci a aby Byzantinci nemohli utéct, měl sám Gelimer s hlavní sílou zaútočit zezadu.\n\nBelisarius byl zaštítěn loďstvem, z jehož ozbrojených posádek hodlal v případě nouze vytvořit pomocné oddíly pěchoty. Spěšně pochodoval na Kartágo a každou noc stavěl opevněný tábor a neponechával nic náhodě. Zakázal vojsku plenit, protože potřeboval podporu místního obyvatelstva. Zprávy zvědů jej totiž varovaly, že i přes oslabení vandalské válečné moci výpravou na Sardinii může Gelimer stále shromáždit až 60 tisíc bojovníků. Sjíždějící se vandalské jízdní oddíly narážely náhodně na byzantské šiky, ale jejich sebevědomí při těchto střetnutích rychle bralo za své. I přes svou dřívější pověst vůbec nebyli schopni bránit se například prudkému útoku středoasijských Hunů.\n\nJeště důležitější se později ukázalo drobné střetnutí, ve kterém byl zabit Gelimerův milovaný nejmladší bratr Ammatas. Belisar se dostal až k soutěsce, kde se utábořil a poslal na průzkum Joanna z Arménie s polovinou pluku jezdců. Přesně v tom okamžiku z Kartága vyrazil Gelimerův bratr Ammatas. Obě průzkumné jednotky se náhle setkaly uprostřed soutěsky, jak Byzantinci, tak Vandalové byli velice překvapeni. Jako první se vzpamatovali Vandalové, zuřivě se vrhli na Byzantince a díky lepší výbavě jich mnoho pobili. Náhle ale vzduchem něco zasvištělo a Ammatas náhle spadl z koně s oštěpem v čele. Jakmile se jeho jezdci o jeho smrti dozvěděli, ztratili odvahu a prchali. Joann se je vydal pronásledovat. V soutěsce potkal mnoho malých skupinek Vandalů, kteří když viděli, že jejich jezdci prchají, mysleli si, že je bitva ztracena. Navíc v soutěsce, kde nebyl vidět jasný počet jezdců, vypadala řvoucí eskadra poněkud děsivě. Nakonec 300 Joannových jezdců hnalo před sebou asi 3 tisíce Vandalů. Joann dokázal Vandaly pronásledovat až k samotnému Kartágu, kde se zbytek pronásledovaných skryl za hradby.\n\nPláň před městem vypadala jako po velké bitvě. Během pronásledování navíc narazil Gelimerův synovec Givamund se dvěma tisíci jezdci na Huny. Poněvadž si myslel, že mu početní převaha přinese vítězství, zatroubil k útoku. Hunští jezdci ale tvořili elitu byzantské armády, byli schopni zasypávat protivníky šípy za rychlé jízdy a navíc dovedli dobře bojovat i na blízko. Zbraně na blízko ale nebyly nyní potřeba, neboť Vandalové se obrátili na útěk již pod záplavou šípů. Hunové se je poté vydali také pronásledovat a do posledního je pobili.\n\nJak Belisar, tak Gelimer o obou šarvátkách vůbec nevěděli. Belisar ponechal pěchotu v táboře a vydal se se svými jezdci do soutěsky. K milníku dorazili jako první thráčtí spojenci a s překvapením tam našli mrtvoly z první srážky. Mezitím se Gelimer toulal se svým vojskem o síle nejméně 30 tisíc vandalských jezdců a pěšáků po okolí a hledal byzantský tábor. Marně čekal na zprávu od Ammatase, který byl už mrtvý. Rozhodl se tedy zamířit k soutěsce, kde se zrovna nacházel vůdce thráckých Gótů Pharas se svými muži, který aby se lépe zorientoval a mohl pomoci Joannovi pronásledujícímu Vandaly ke Kartágu, vystoupil na pahorek. Zde spatřil vojsko Gelimera, jenž jej ihned díky své obrovské početní převaze celkem snadno vytlačilo a obsazením pahorku rozdělilo byzantské vojsko vedví. Díky tomu mohl Gelimer uštědřit Belisarovi rozhodující porážku. Vzápětí se však dozvěděl o smrti svého bratra Ammatase a propadl naprostému zoufalství a žalu. Pak se dozvěděl i o osudu Givamunda, zhroutil se, nebyl schopen vydávat rozkazy a přestal brát na vědomí svoji armádu, která se tak ocitla bez velení.\n\nDíky tomu měl Belisarius dost času rozvinout jádro svého vojska a napadnout hlavní síly nepřítele. Rychle své jednotky poslal na výšiny na obou stranách a odtud zaútočil na Vandaly. Za neustálého ostřelování salvami šípů vyrážely na nepřítele šiky jízdy i pěchoty a pokaždé se zase stahovaly. Totálně dezorientovaní Vandalové neměli šanci, jejich nekoordinované pokusy o protiútok byly smetávány novými salvami od lučištníků. Za půl hodiny po počátku bitvy začali zbylí Vandalové chaoticky prchat. Tři setniny jízdy při tomto úprku narazily na Huny, kteří Vandaly zahnali do slané bažiny. Kdo se v ní neutopil, toho Hunové podřezali. Gelimer sice stačil uprchnout, ale vítězství bylo jinak dokonalé. Druhého dne odpoledne přitáhl Belisar s pěším vojskem k hradbám Kartága a večer před městským přístavem zakotvila i byzantská flotila. Následujícího rána, 15. září 533 vstoupil Belisar do Kartága a jménem císaře Justiniána slavnostně vyhlásil převedení starých římských provincií africké diecéze (Numidii, Zeugitanu, Byzacenu a Tripolitanu) pod byzantskou jurisdikci. Gelimer byl Belisarem opět poražen o tři měsíce později (15. prosince 533) v bitvě u Tricamara, čímž 94 let trvající vandalská nadvláda skončila definitivně.\n\nPodle letopisce Prokopia Belisarius později pravil, že se cítí jako šachista, jehož protivník zahodil hru a obětoval všechny své figury. Kartágo přivítalo Belisaria a jeho vojáky otevřenými branami jako osvoboditele od stoleté vandalské nadvlády. Jeho zbývající vandalská posádka uprchla dílem po souši, dílem po moři, čímž nechala přístav, pro případ útoku od moře chráněný trojitými masivními řetězy, otevřený i pro byzantské loďstvo. Zhroucení vandalské armády, která nebyla schopna klást jakýkoliv účinný odpor vycvičeným a ukázněným byzantským oddílům, jakož i nekompetentnost krále a celého vandalského velení, předznamenaly pád vandalského království a jeho definitivní zánik o rok později.\n\n"}
{"id": "395243", "url": "https://cs.wikipedia.org/wiki?curid=395243", "title": "Billboard 200", "text": "Billboard 200\n\nBillboard 200 je hitparáda dvou set nejprodávanějších hudebních desek a EP na území USA. Výsledky publikuje každý týden magazín Billboard, první žebříček byl zveřejněn v roce 1945.\n\nV roce 1945 poprvé začal být vydáván žebříček hitparády Billboard, tehdy však jen pětimístný. Nebyl vydáván jednou týdně, tak jako dnes, ale jednou za tři až sedm týdnů. Změna přišla v roce 1955 s rozmachem rockenrolu. Žebříček byl rozšířen na patnáct míst. Od 24. března 1956 začal vycházet týdenní žebříček \"Best-Selling Popular Albums\". Tehdy se rozmezí žebříčku začalo pohybovat od 10 do 30 alb. Prvním nejprodávanějším albem na pravidelném týdenním žebříčku se stalo album \"Belafonte\" Harryho Belafonteho.\n\nRoku 1959 se hitparáda Billboard rozštěpila na \"Best-Selling Stereophonic LPs\" (30 míst), pro alba se stereo zvukem a \"Best-Selling Monophonic LPs\" (50 míst), pro alba s mono zvukem. O rok později byly přejmenovány na \"Stereo Action Chart\" (30 míst) a \"Mono Action Chart\" (40 míst). Roku 1961 se opět přejmenovaly na \"Action Albums - Stereophonic\" (15 míst) a \"Action Albums - Monophonic\" (25 míst). O tři měsíce později zaznamenaly další změnu názvů na \"Top LPs - Stereo\" (50 míst) a \"Top LPs - Monaural\" (150 míst).\n\n17. srpna 1963 byly žebříčky sloučeny do \"Top LPs\" (150 míst). Roku 1967 se jeho rozsah rozšířil nejdříve na 175 a 13. května na konečných 200 míst. O pět let později byla hitparáda přejmenována na \"Top LPs & Tapes\", roku 1985 na \"Top Pop Albums\", roku 1991 na \"The Billboard 200 top Albums\" a konečně v roce 1992 na nynější \"The Billboard 200\".\n\nOd 26. května 1991 hitparáda Billboard čerpá data z databáze prodejů vedenou společností \"Nielsen SoundScan\". V roce 2008 tato společnost spravovala data o více jak 14 000 hudebních umělcích. \n\nV roce 2015 sestavil magazín Billboard žebříček největších úspěchů za posledních 52 let.\n\n\n\n\n\n\n\n\n\n\n\n\n\n\n"}
{"id": "395244", "url": "https://cs.wikipedia.org/wiki?curid=395244", "title": "UK Albums Chart", "text": "UK Albums Chart\n\nUK Albums Chart je hitparáda nejprodávanějších hudebních desek na území Velké Británie. Žebříček sestavuje každý týden The Official UK Charts Company a zveřejňuje magazín Music Week. \n\nExistují různé verze, například Top 40, Top 75, Top 100, Top 200.\n\n\n"}
{"id": "395245", "url": "https://cs.wikipedia.org/wiki?curid=395245", "title": "Bitva u Thapsu", "text": "Bitva u Thapsu\n\nKdyž Pompeius podlehl Caesarovi v bitvě u Farsálu, spasil svůj život útěkem. Nejprve chtěl utéct k Parthům, jeho přátelé mu ale poradili, aby utekl do Egypta. Caesar mezitím postupoval z Thesálie přímo do Egypta. Když se místní vládce doslechl o Pompeiovi, radši ho nechal popravit a jeho hlavu nabídl Caesarovi. Caesar toto nepřijal moc rád, neboť Pompeius býval jeho přítel a spojenec. Proto faraona sesadil a Pompeiova vraha popravil. Caesar se poté vypravil do severní Afriky, kde se stále nacházelo mnoho Pompeiových spojenců. Ty chtěl Caesar porazit co nejdříve, protože se nechtěl v Africe moc zdržovat. Ze začátku se konflikt vyvíjel v podobě malých potyček, ty ale začátkem roku 46 př. n. l. vyvrcholily rozhodující bitvou v okolí přístavu Thapsus. Přístav se nacházel na úzkém pruhu země vybíhající do Středozemního moře.\n\nV Thapsu se nacházela velká část loďstva Caesarových nepřátel. Proto se Caesar odvážně přesunul k městu. Pompeiovi příznivci věděli, o co jde, a uvědomili si, že mohou Caesara celkem snadno obklíčit, stačilo jen přehradit obě šíje, jediné přístupové cesty k Thapsu. Tento nápad dostal velitel Caesarových nepřátel Scipio. K jeho provedení disponoval řadou římských legií, celým vojskem numidského krále Iuby a oddíly maurských jezdců. Caesar si ovšem včas uvědomil, že strká hlavu do oprátky, a podařilo se mu obsadit vstupní prostory na obou šíjích. Přesto nebyla jeho situace nijak zvlášť příznivá. Severněji postavenou šíji obsadil sám Scipio nedaleko Thapsu, kde rozmístil svou armádu směrem sever – jih. Toto postavení bylo navíc posíleno o oddíl válečných slonů. Za svým postavením si nechal vybudovat tábor. Na jižní šíji byly tábory dva, jeden římský, druhý pro Iubovy domorodce. Caesar proto musel své síly rozdělit. Rozhodl se zaútočit na Scipiona a na Iubově straně se hodlal pouze bránit. Na bránící straně rozmístil necelé dvě legie pod vedením legáta Asprenata. Věděl, že Scipio by rád jeho prostor zúžil. Také věděl, že jedinou jeho šanci bude rychlé prolomení obklíčení. Rozhodl se proto, že zaútočí jako první. Rychle nechal své muže nastoupit k bitvě, a Scipio výzvu přijal. Ovšem těsně před bitvou se Caesarovi stalo něco, co mohlo jeho naděje ukončit. Příslušníci deváté a desáté legie mu odmítli poslušnost. Donutili dokonce trubače záměrně zatroubit k útoku. Ostatní Caesarovy oddíly se domnívaly, že bitva začala, a vrhly se do útoku. Maurská jízda, která jim stála v cestě, se rozprchla. Scipionovi váleční sloni nebyli dostatečně vycvičení k bitvě, vyděsil je velký rámus, a tak se obrátili a začali prchat skrze Scipionovy řady. Ti, kteří měli to štěstí a sloni je nerozdupali, se nestačili znovu zformovat a do vzniklých mezer vpadly Caesarovy oddíly. Celá Scipionova armáda se tak obrátila na útěk. Protože úprk poražených byl naprosto bezhlavý, došlo k těžkým ztrátám. Scipionovi se ještě podařilo nasměrovat několik oddílů směrem k táborům krále Iuby. Ale ani tenhle manévr se nevydařil, neboť je pronásledovala jen polovina Caesarových vojáků, zatímco druhá se spolu s Caesarem spojila s Asprenatem, který měl chránit Caesarův týl. Společně zaútočili na Iubův tábor a celkem snadno ho dobyli. Scipionovi vojáci, kteří právě mířili k Iubově táboru, zjistili, že už ho ovládá Caesar. Zcela vyčerpáni se pokusili uprchnout jinam, Caesarovci je však dostihli u výšiny poblíž mořského břehu. Tam Caesarovy legie dokončily dílo zkázy, neboť nad nimi jejich velitel opět ztratil vládu.\n\nTato bitva je spíše než ukázkou Caesarových vojenských kvalit ukázka bojových schopností a vysoké morálky jeho vojáků. Důvod jejich vysokého nasazení není známý, nejspíše chtěli co nejdříve ukončit válku nebo získat velkou kořist. Přímo v bitvě nebo krátce po ní zemřel jak Scipio, tak Iuba a Cato mladší. Ani to ale neznamenalo konec republikánských nadějí. Aby Caesar dosáhl svého triumfu, musel ještě porazit poslední vojsko u Mundy. Po ní občanská válka definitivně skončila.\n"}
{"id": "395246", "url": "https://cs.wikipedia.org/wiki?curid=395246", "title": "UK Singles Chart", "text": "UK Singles Chart\n\nUK Singles Chart je hitparáda nejprodávanějších hudebních singlů na území Velké Británie. Žebříček sestavuje každý týden The Official UK Charts Company (OCC) a zveřejňuje magazín \"Music Week\". \n\nExistují různé verze, například Top 40, Top 75, Top 100, Top 200.\n\n\n\n"}
{"id": "395251", "url": "https://cs.wikipedia.org/wiki?curid=395251", "title": "Předkolumbovská Amerika", "text": "Předkolumbovská Amerika\n\nPředkolumbovská Amerika je ozačení pro historická období na americkém kontinentu před připlutím Kryštofa Kolumba v roce 1492, které bylo počátkem evropského působení na kontinentu a zcela zásadně proměnilo obě, po tisíce let odděleně se vyvíjející, civilizace (patrně první objevení kontinentu Vikingem Leifem Erikssonem a založení vikingské osady na Newfoundlandu mělo na obyvatele Ameriky mizivý vliv).\n\nStejně jako je velice pestré přírodní prostředí kontinentu, vzniklo zde nepřeberné množství často velice odlišných kultur. Termín předkolumbovské kultury se nejčastěji pojí k nejrozvinutějším civilizacím, které se nacházely v oblasti Mezoameriky (například Olmékové, Teotihuacán, Aztékové a Mayové) a v oblasti centrálních And (například Chavín de Huántar, Močikové či Incká říše). Ovšem i v Severní Americe existovala v pozdější době veliká sídliště a města jako například Pueblo Bonito či Cahokia, kde tamní stavitelé postavili největší z amerických „pyramid“ – dnes nazývanou Mohyla mnichů.\n\nVšichni nativní obyvatelé Ameriky, původně lovci a sběrači, mají asijský původ, přišli však z různých oblastí Asie a lišili se vnější podobou. Dnes je obecně přijímána teorie jejich přechodu na kontinent v místě dnešní Beringova průlivu v poslední době ledové, ve které byl díky poklesu mořské hladiny o 85 metrů obnažen 1600 kilometrů široký pruh kontinentálního šelfu (tzv. „Beringie“). Tuto teorii jako první formuloval český antropolog (žijící v USA) Aleš Hrdlička (ale domníval se, že k tomu došlo před 3000 lety). Stalo se tak postupně přibližně od doby před 40 000 lety (jiní autoři uvádějí i odlišná data, například 25 000 př. n. l. či nálezy v Kanadě (Bluefish Caves) z doby 22 000 př. n. l., což zpochybňuje teorii o hlavním příchodu přes Beringovu úžinu zhruba před 14 tisíci lety, protože genetické důkazy starověkých Beringů ukazují na více než 20 tisíc let.) Až na jih kontinentu lidé došli okolo roku 9000 př. n. l. podle poznatků z 20. století. Novější poznatky ale ukazují, že například na jihu Chile byli lidé před více než 14 tisíci lety. Byla tam objevena stopa přes 15 tisíc let stará a známky lidského osídlení i více než 18 tisíc let staré, což jsou datování starší než která má kultura Clovis ze Severní Ameriky. Greenbergova hypotéza uvádí, že Amerika byla osídlena dvěma cestami – přes Beringův průliv a zejména střední a Jižní Amerika i z asijských ostrovů přes moře.\n\nArtefakty byly doloženy pro dobu 14000 let před n.l. v Severní i Jižní Amerce. Odpovídají také osídlení z Austrálie. Genetické studie dokazují obchod Jižní Ameriky s Polynésií, kde bylo nalezeno písmo rongorongo (písmo bylo nalezeno i v Mezoamerice, ale ne v Severní Americe). Metalurgie je také charakteristická pro Jižní Ameriku a nebyla nalezena v Severní Americe.\n\nOstatní teorie původů obyvatel Ameriky byly odmítnuty jako nepodložené – antropolog Grafton Elliot Smith například tvrdil, že pocházejí z Egypta, podle jiných se jedná o potomky obyvatel Atlantidy, Lemurie či Mu. Mormoni dodnes zastávají názor, že se jedná o potomky ztracených deseti izraelských kmenů. K nejstarším známým nalezištím lze přiřadit například lokalitu Tule Springs na území dnešních USA či další lokality v Jižní Americe (jeskyně Lauricocha, Guitarreo či Diablo). O jiných oblastech, jako například jeskyně Piquimachay, se vedou spory. Roedl uvádí archeologický nález v texaském Lewisville, datovaný dokonce do období 38 000 let př. n. l. Jsou ale i jiné známky přítomnosti člověka a to dokonce v době 130 000 let př. n. l., což by mohl být například Homo erectus. Důkazy jsou ale diskutabilní.\n\nZásadní odlišnost mezi Novým a Starým světem spočívala například v tom, že v Americe nebyla domestikována téměř žádná zvířata (největším byla lama, pak už jen morče a menší drůbež – krocani, kachny). Jediným zvířetem domestikovaným v celé Americe byl pes (zejména na maso). Zemědělství bylo založeno na pěstování manioku a kukuřice (jeho počátky jsou datovány přibližně do roku 7000 př. n. l.). Mezi další plodiny patří podle oblasti například brambory, rajčata, tomatillo, dýně, chilli papričky, fazole, ananas, sladké brambory, merlík čilský, laskavec, vanilka, kakao, cibule, podzemnice olejná, jahody či avokádo. Rozšířené bylo i pěstování koky (v Andách) a užívání řady přírodních psychotropních látek.\n\nKultura Clovis byla nejrozšířenější paleolitickou kulturou v Severní Americe. Je datována přibližně do období 10 000 př. n. l. až 9200 př. n. l. Jednalo se o lovce a sběrače, kteří lovili mamuty a jejich sídliště sloužila zejména k jejich zpracování.\n\nMississippská kultura ve své době dominovala celé oblasti řeky Mississippi. Typická pro ni byla stavba mohutných mohyl. Společnost neznala písmo. Jejich společnost byla stratifikovaná a založená na zemědělství. Největším sídlem této kultury byla Cahokia, kde tamní stavitelé postavili největší z amerických pyramid – dnes nazývanou Mohyla mnichů.\n\nObyvatelé Severní Ameriky vytvořili velice pestrou mozaiku jazykových oblastí a kulturních okruhů. Více homogenní byly například oblast prérií či sever, kde se usadili poslední příchozí – Inuité, naopak velice pestrá byla situace při západním pobřeží Ameriky. Antropolog Alfred Louis Kroeber vyjmenoval deset kulturních oblastí, ke kterým jsou zde uvedena některá ze známějších etnik. Arktická (Inuité), subarktická (Čipewajové, Creeové), severovýchod (Algokinové – Otawové, Mohykáni, Irokézové – Mohawkové, Senekové, Čerokíové), jihovýchod (Čoktavové, Seminolové, Čikasavové), prérie (Šajeni, Siouxové, Pawnee, Černonožci, Vraní indiáni, Komančové, Kajovové), jihozápad (Apačové, Hopi, Zuni, Pimové), Velká pánev (\"Great Basin\" – Utové, Šošoni, Pajutové), Kalifornie, plateau a severozápad (Činukové, Kwakiutlové).\n\nPředkolumbovské kultury v Mezoamerice byly založené na zemědělství – zejména na pěstování kukuřice. Centrem osídlení byla velká opevněná města obklopená zemědělským zázemím, ve kterých se soustřeďoval obchod, náboženské obřady i politická moc. Někdy se v souvislosti s touto oblastí hovoří přímo o městských státech. Na druhou stranu zde nebyla domestikována téměř žádná zvířata a nebyly používány kovové nástroje. Písmo bylo hieroglyfické. V případě vývoje mezoamerických civilizací je rozlišováno předklasické, klasické a poklasické období.\n\nJacques Soustelle dělí mezoamerické kultury i podle jiných kritérií. Kultury Olméků, Mayů a Teotinuacánu v prvním tisíciletí byly dle něj mírumilovné a koncentrované kolem obchodu a náboženských center. Toltékové byli kulturou přechodnou mezi druhým obdobím, kdy se po celé oblasti prosadily válečnické civilizace, vyžadující hromadné lidské oběti. Dlouhou dobu mírumilovní Mayové a Toltékové se k vedení válek a obětování lidí také přiklonili.\n\nOlmékové (jejich původní název není znám) jsou nejstarší komplexní civilizací předklasického období, která se rozvinula v bažinatých a pravidelně zaplavovaných nížinách na pobřeží Mexického zálivu (vyvýšené bylo pouze pohoří Tuxtla). Jejich kultura je datována do období 1200 př. n. l. až 400 př. n. l. Znali obrázkové písmo, ve městech stavěli pyramidy a mohyly. Olméčtí umělci vytvářeli mohutné sochy z čediče z pohoří Tuxtla, které pak přepravovali na velké vzdálenosti. Nejstarší centrum kultury – San Lorenzo, bylo kolem roku 900 př. n. l. téměř zcela zničeno. Pozdější centrum La Venta bylo později také zničeno a posledním centrem bylo pravděpodobně Tres Zapotes. Jejich náboženství si vyžadovalo lidské oběti a pravděpodobně byl rozšířen i rituální kanibalismus.\n\nMayská civilizace existovala v oblasti jižního Mexika a zejména na poloostrově Yucatán. Mayská civilizace vznikla už v předklasickém období a ze všech zdejších civilizací vydržela nejdéle – ovládnutí oblasti Španělům trvalo déle než jedno století.\n\nMayské písmo bylo nejpokročilejší na kontinentu a na velice vysoké úrovni bylo také umění, architektura, stejně jako znalosti matematiky a astronomie. Mayové znali nulu, délku roku určili přesněji než gregoriánský kalendář, přesně vypočetli pohyb nebeských těles (v případě Venuše s odchylkou méně než dvě hodiny za 500 let) a jejich kalendář pracoval s perspektivou milionů let. Přitom neznali kolo či kovové nástroje. Soustelle dokonce prohlásil, že: \"„Mayové jsou možná jediní na světě, kdo uctívali kult času“\". Potomci Mayů v oblasti žijí dodnes.\n\nTeotihuacán (název není původní a pochází od Aztéků) byl centrem nejznámější mezoamerické kultury klasického období, jejíž oblast vlivu byla dokonce větší než později u samotných Aztéků. Je datován do období od 4. stol. př. n. l. do 7. stol. n. l. Město bylo nejvýznamnějším obchodním centrem oblasti a také náboženským centrem (jednalo se o polyteismus. Bohové byly například: Tlaloc, Chalchiuhtlicue či Quetzalcoatl). S počtem obyvatel odhadovaným na 125–250 tisíc osob bylo mnohem větší, než jakékoliv jiné město ve Starém světě. Jeho obyvatelé se věnovali zemědělství. Vyznačovalo se monumentální architekturou – mělo široké ulice, pyramidy (zejména Pyramida Slunce a Pyramida Měsíce) a chrámy. Umělecké předměty byly zejména z obsidiánu a keramiky. Proč bylo město později opuštěno se nepodařilo uspokojivě objasnit, zejména v jeho bohatších čtvrtích jsou patrné stopy požáru. Aztékové město po několika stovkách let částečně znovuobydleli.\n\nEtnoložka a historička Markéta Křížová, uvádí, že Toltékové nejspíš nikdy neexistovali a jde jen o módní vlnu New Age. \nCentrem Toltécké kultury, která prožívala rozmach od počátku 7. do druhé poloviny 12. století, byla severně od Teotihuacánu položené město Tula (zkomolenina původního názvu \"Tollan\"). Ve století byla Tula zničena a o důvodech jejího zániku panují, jak je to u této oblasti typické, pouze dohady.\n\nVrcholnou kulturou v oblasti centrálního Mexika se stali Aztékové. Aztécká říše vznikla z konfederace městských států Tenochtitlánu, Texcoca a Tlacopánu, jež byla vytvořena roku 1428 po vítězné válce proti městskému státu Azcapotzalco, po níž Tenočkové získali rozhodující vojenský a politický vliv. Následně se Tenochtitlán stal hlavním městem konfederace. Aztécké písmo bylo obrázkové, které sloužilo k psaní řady literárních žánrů (například básně a náboženské texty). Aztékové měli velice složitý systém náboženství. Svět a historii vnímali jako neustálý cyklus zrození a smrti. Slunce podle nich neustále potřebovalo přísun lidské krve, aby nezesláblo a svět nezanikl. Tomu sloužilo obrovské množství lidských obětí.\n\nDo konce 15. století si Aztékové porobili většinu kmenů středního a jižního Mexika. Od počátku 16. století měla rozlehlá říše problémy se správou, které ji oslabovaly. Říše byla rozvrácena evropskými dobyvateli, které vedl Hernán Cortés.\n\nLidé, kteří osídlili Karibik postupovali z oblasti ústí řeky Orinoco v dnešní Venezuele ostrovy Malých Antil až po Velké Antily. V době připlutí Španělů do Karibiku zde byli nejrozšířenější Sibonejové, Taínové a Karibové. Nejstarší karibskou kulturou ovšem byla kultura Guanajatabeye, podle materiálu používaného nejčastěji k výrobě předmětů zvaná též \"kultura lastur\". Toto paleolitické etnikum bylo v době připlutí Španělů zatlačeno do izolace na západě Kuby. Sibonejové žili v době příchodu Španělů na většině Kuby a části Haiti. Byly to rybáři a pěstitelé manioku.\n\nNa Velkých Antilách a Bahamách dominovali Taínové (součást kultury Aravaků), kteří se dělili na řadu dalších skupin. Stopy arawackého osídlení jsou všude od Trinidadu až po Kubu a Bahamy. Příslušníci taínského velice mírumilovného etnika byli především rybáři a zemědělci pěstující maniok. Byli to animisté. Arawakové se potýkali s bojovnými Kariby, kteří je, až na několik severních ostrovů, vytlačili z prostoru Malých Antil. Karibové byli méně rozvinutí a výrazně agresivnější. Jejich náboženství bylo animistické a provozovali rituální kanibalismus (slovo kanibal je odvozeno právě ze jména tohoto etnika).\n\nPopulace Taínů na Hispaniole se necelých 50 let po příchodu Evropanů zmenšila z 300 000 na méně než 200 osob. Po sto letech od příchodu Španělů vymizela téměř celá populace Arawaků. Pouze několik izolovaných oblastí obývaných Kariby existuje dodnes.\n\nOblasti mezi Mezoamerikou a oblastí And byly pod vlivem tamních civilizací, byla zde vysoká hustota obyvatelstva, rozvinutý obchod, metalurgie a hrnčířství. Zemědělství bylo založené na pěstování manioku. Vyspělosti mezoamerických a andských říší však tyto oblasti nedosáhly. Přesto zde byla řada významných oblastí a kultur, například Taironové, Sinú, Muiskové, Kimbajové, Kalimové či Tolimové. Například Taironská oblast na severu dnešní Kolumbie v pohoří Sierra Nevada de Santa Marta zahrnovala přes 200 měst s kamennými budovami. Byly zde i kamenné silnice a středisko těžby zlata.\n\nPro nejrozvinutější kultury v andské oblasti byly typické velké říše a časté války. Historicky jsou dnes děleny do tří období (\"horizontů\") podle převládajícího uměleckého vlivu a dvou přechodných (\"intermediálních\") období, kdy byla oblast kulturně roztříštěná. Jejich poznání komplikuje absence písma. Typické prvky zdejších kultur jsou závlahové zemědělství, monumentální architektura, vyspělé zpracování kovů, keramiky a textilu.\n\nObdobí předcházející prvnímu horizontu je děleno na předkeramické (4000–1800 let př. n. l., například civilizace Caral) a raně keramické období (1800–900 let př. n. l., keramická kultura ve Valdivia však existovala dříve). V této době vznikají první organizovaná společenství a sídliště městského typu. Rozvijí zemědělství (kukuřice, bavlna), chov lam, je budováno zavlažování. K tomuto období jsou řazena například naleziště El Paraiso, Las Haldas, Kotosh, Mojeque či chrámový komplex Cerro Sechín.\n\nK nejstarším a nejvyspělejším kulturám v oblasti patřil Chavín (nebyl však jediný viz například kultury Wankarani a Chiripa), jehož existence je datována mezi lety 900–200 př. n. l. s vrcholným obdobím od roku 400 př. n. l. Nejznámější lokalitou je město Chavín de Huántar, nacházející se na frekventované obchodní trase na východním svahu And. Architektura města je v kamene a nepálených cihel. Jsou zde akvadukty, kanalizace a terasovitá pole, usnadňující zemědělství v andském prostředí charakteristickém nedostatkem půdy. Vyspělé bylo zpracování textilu, keramiky a zlata.\n\nNáboženství bylo centralizované a mělo podobu teokracie. Významné je například „usmívající se božstvo“ s atributy kočkovité šelmy a hada, jehož pravé jméno neznáme či Bůh se žezly. Pravděpodobně se jednalo o lovce lebek. Zajímavostí je pravděpodobně z rituálních důvodů zbudovaný důmyslný kanalizační systém pod hlavním chrámem, který měl v chrámu vytvářet působivé zvukové efekty. Samotný Chavín už však navazuje na jiné starší kultury (např. Kotosh či Shillacoto) a pravděpodobně měl kontakty s Mezoamerikou. Vliv chavínské kultury se projevoval až do doby Inků.\n\nPo úpadku Chavínu následovalo rané přechodné období (200 př. n. l. až 700 n. l.), kdy se oblast rozpadla na řadu místních, vzájemně soupeřících útvarů (\"seňoríos\"), formujících se ještě v době existence Chavínu, z nichž známější jsou dnes kultury Moche, Nazca, Paracas, Lima, Vicús či Pucara.\n\nNejvýznamnější kulturou raného intermediálního období byli Močikové, jejichž kultura s centrem v Moche je datována do období 100 př. n. l. do 700 n. l. Šlo již o silně organizovanou, stratifikovanou a výbojnou společnost. Vyspělá je močická malovaná keramika (časté jsou sošky zmrzačených lidí či spoutaných vězňů a zajatců, nebo erotické motivy – \"huacas pornográfikos\"), zpracování kovů a textilií. Rozvinutá byla též chirurgie – trepanace lebek. Časté jsou výjevy žvýkání koky. Ústředním bodem náboženství bylo uctívání Měsíce. Pyramida slunce, postavená v Moche z nepálených cihel (\"adobe\") a dodnes částečně dochovaná, je s délkou nejméně 350 metrů a výškou 40 metrů největší stavbou svého druhu na kontinentu. Významným pozůstatkem močiků je nález kompletní hrobky tzv. pána ze Sipánu v roce 1987, řazený mezi nejvýznamnější archeologické nálezy v oblasti.\n\nKultura Paracas je pojmenována podle stejnojmenného poloostrova na peruánském pobřeží (často je považována za součást kultury Nazca). Datována je do období 650 př. n. l. až 150 n. l. a vznikala vlivem Chavínu. Známá jsou zejména zdejší pohřebiště obsahující mumie ve „fetální poloze“ (skrčenci) zabalené do perfektně dochovaných bohatě zdobených látek. Častá je u nich deformace a trepanace lebek.\n\nPřevažující kultura přechodného období na jižním pobřeží je nazývána kultura Nazca. Je datována do období 370 př. n. l. až 450 n. l. Mnoho uměleckých motivů je inspirováno kulturou Paracas. Byl zde pravděpodobně kult trofejních hlav a bylo nalezeno množství trepanovaných lebek. Veřejné stavby zde byly stavěny z nepálených cihel, proto není po nazcanské kultuře příliš architektonických památek a její nejznámější pozůstatek jsou geoglyfy na planině Nazca.\n\nOkolo roku 500 n. l. skončilo přechodné období a andské oblasti začaly dominovat dvě kultury s centry v Wari (též \"Huari\") ležícím severně od Cusca a v Tiwanaku (též \"Tiahuanaco\") nacházející se na pobřeží jezera Titicaca. Zpočátku obě kultury čerpaly z odlišných kořenů – Huari bylo pod vlivem kultury Moche a Tiwanaco pod vlivem kultury Pucara, v pozdějším období (Roedl uvádí 6–7. století) se k sobě natolik přiblížily, že se mezi nimi obtížně rozlišuje a hovoří se o \"Bolivijském Tiwanacu\" a \"Peruánském Tiwanacu\". Zatímco Tiwanaco bylo určeno zejména ke kultovním účelům, zatímco Huari bylo plnohodnotným městem s ulicemi na pravoúhlém půdorysu.\n\nZ pozůstatků Tiwanaca je známá zejména andezitová Brána slunce (široká 4 metry, vysoká 3 metry s motivem „boha se dvěma žezly“) a obří kamenná socha Atlanta. Vrchol rozvoje těchto území je datován do období 500 n. l. až 1000 n. l. Byla budována opevněná města, které spojovaly silnice a obyvatelé také odváděli svým vládcům práci na veřejných stavbách a v zemědělství, což převzali také Inkové. Huari bylo ještě před rokem 800 n. l. z neznámého důvodu opuštěno a do krize se postupně dostala celá říše.\n\nPo úpadku Huari a Tíwanaca nastalo období soupeření až tří desítek menších útvarů, které probíhalo přibližně v 11. až 14. století. Dobové prameny hovoří o radikální militarizaci společností a bojích o půdu a vodu. Naopak neustále vzkvétalo umění a obchod.\n\nZa nejstarší seňorío tohoto období je považován Sicán, který v době svého vzniku okolo roku 700 n. l. navázal na kulturu Moche, vrcholu dosáhl kolem roku 900 a zanikl v roce 1375, kdy se stal součástí říše Chimú. Centrum kultury se nacházelo v údolí Lambayeque. Pro Sicán byla charakteristická monumentální architektura.\n\nNa severu v oblasti dřívější močické kultury se prosadila „říše“ Chimú (též \"Chimor\"), jejímž jádrem bylo město Chan Chan. Říše Chimú expandovala pomocí výbojů a měla velice propracovaný byrokratický aparát s nejvyšší postavou vládce – ztělesněného boha. Zajímavé je, že v Chan Chanu tvoří ve středu města jednotlivé budovy deset rozsáhlých oddělených obytných komplexů – královských paláců (\"ciudadel\") s vlastní půdou a nádržemi vody, chráněných zdmi z nepálených cihel o výšce až 12 metrů. Každá z citadel měla jen jediný vchod a byla pravděpodobně za života sídlem a po smrti mauzoleem jednoho z panovníků, což je prvek, který se později vyskytoval i u Inků.\n\nRozvoj říše Chimú je datován do období 1250–1460 (říše měla délku okolo 1000 km od města Tumbes po dnešní Limu), tehdy byla poražena Inky a začleněna do jejich říše. Zajímavé je, že výrobky z oblasti Chimú se nejvíce rozšířily až po dobytí inky, které ohromila jejich vysoká umělecká úroveň. Kovotepci a řemeslníci proto museli odejít do Cusca a pracovat pro samotné inky.\n\nPoslední velkou předkolumbovskou říší v andské oblasti byla Incká říše (kečuánsky \"Tahuantinsuyu\" – Čtyři díly světa) s centrem v Cuscu (Cusco je dnes v seznamu světového dědictví UNESCO). Vrchol rozmachu říše nastal v letech 1438–1533. Ve vrcholném období se rozkládal na území dnešních států Kolumbie, Ekvádoru, Peru, Bolívie, Chile a Argentiny (délka cca 5000 kilometrů a počet obyvatel byl odhadem 30 milionů).\n\nInkové vytvořili silně centralizovaný byrokratický systém, ve kterém bylo veškeré obyvatelstvo rozděleno do útvarů po deseti a na jehož vrcholu byli vládci čtyř částí říše (\"apo\") a nad nimi všemocný \"sapa inka\" – syn Slunce. Dominantní byl systém redistribuce většiny vytvořených statků. Byla tolerována místní náboženství a \"huaky\", dominoval však kult Slunce. Inkové výrazně rozšířili systém silnic (dosáhl délky odhadem 30–50 tisíc kilometrů), zavedli stálou armádu, budovali nová města a mohutné stavby z perfektně opracovaného polygonálního – například pevnost Sacsayhuamán či chrám Coricancha v Cuscu. Běžná byla povinnost práce obyvatel na veřejných stavbách (\"mita\"). Jelikož byl v této oblasti nedostatek půdy pro zemědělství, Inkové budovali rozsáhlý systém terasových polí zabraňující erozi. Rozvinutá byla i řemesla, zejména zpracování kovů. Inkové naopak neznali princip klenby a k záznamům používali pouze uzlové písmo \"quipu\".\n\nKdyž Inckou říši dobyl conquistador Francisco Pizarro, uchýlili se poslední inčtí panovníci na úpatí And, kde ve špatně dostupném terénu vytvořili malý stát Vilcabama a zde Španělům vzdorovali až do roku 1572, kdy byl zabit poslední inka Túpac Amaru I..\n\n"}
{"id": "395252", "url": "https://cs.wikipedia.org/wiki?curid=395252", "title": "Křesťansko-sociální strana", "text": "Křesťansko-sociální strana\n\nKřesťansko-sociální strana ( nebo , ) je název několika politických stran:\n\n\n"}
