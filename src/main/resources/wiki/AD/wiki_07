{"id": "381045", "url": "https://cs.wikipedia.org/wiki?curid=381045", "title": "Stavy", "text": "Stavy\n\nSpolečenský stav je sociální skupina vnitřně spjatá určitým mocenským, právním postavením ve společnosti, přičemž je tímto postavením vymezena vůči jiným společenským skupinám, stavům. Příslušnost k danému stavu je zpravidla dědičná. Za základní kritérium rozvrstvení společnosti nejsou považovány tržní vztahy ani majetková úroveň, ale tradice a právní úprava postavení jednotlivců.  Podobně jako u kastovnictví je stavovství vlastně zjednodušeným příbuzenstvím ve společnostech, které se staly natolik početné, že si každý jejich člen nemůže pamatovat svá práva a povinnosti vůči všem ostatním členům skupiny, v níž žije. Stavovská příslušnost signalizuje druhým, jaké povinnosti a práva přísluší každému člověku jeho zrozením. V neposlední řadě reguluje i ekonomické postavení. Určuje, jaký nárok má kdo na statky a služby, jež jsou ve společnosti k dispozici. Ve výjimečných případech je nicméně možné, aby, jednotlivec za určitých podmínek změny svého stavu dosáhl. Pojem stavu se objevuje také v souvislosti se zastupitelstvím, s reprezentací a s jejím oprávněním spoluřídit zemi. V tomto smyslu je pak pojmem politickým, mocenským. Vrstvy obyvatel v nevýhodném postavení, často sedláci a proletariát, takové zastoupení nemají. Nejsou proto „stavem“.\n\nTřídní příslušnost má jiný význam než stavovská příslušnost. Člověk je zařazen do jisté třídy podle toho, co může nabídnout na trhu (např. kapitál, půdu, pracovní sílu). Příjem členů jednotlivých tříd je stanoven prostřednictvím trhu, jejich pozice a prestiž jsou dány výší jejich příjmu. Třídy se tedy formují jako sociální důsledek toho, že ekonomika začala být regulována trhem a osamostatnila se od zbytku společnosti. Na druhou stranu, stavy se formují, pokud tržní systém nezačne regulovat distribuci privilegií sám.\n\nTypické stavy, vrstvy obyvatelstva jsou obecně zejména:\n\nČasté a opakované spojení vládnoucího stavu, šlechty s velkými majetky je sice typickým jevem, ale až druhotným, odměnou za vítězství. Prvotní je možnost mocenského úspěchu, dosáhnout porobení jiných, typicky vojensky, revolucí a podobně. V demokraciích se ale dospívá k mechanismům, jak takové vrstvení obyvatelstva omezit, obyvatelstvo zrovnoprávnit. Leckdy se také ustaví obdobně podrobnější členění, které ale nemění podstatu uvedených hlavních vrstev, například šlechta se rozdělí na velkou a malou (panstvo a rytířstvo) nebo statkáři a drobní zemědělci,\n\nStavovská struktura společnosti je tradičně spojována feudální společností. Obdobné uspořádání je ale možné najít i v jiných společenských formacích. Například v diktaturách se rozvrstvuje společnost podle vztahu k vůdci, případně příslušnosti k vládnoucí organizaci, v novějších dobách např. komunistické straně.\nTakové uspořádání se reprodukuje opakovaně po vítězství, typicky po dobytí země cizím národem, kdy vítězný národ se stává nadřazenou třídou, kastou, stavem, někdy i na několik staletí. Pak se součástí stavovského rozvrstvení někdy stává i rasový původ, protože rasové rozlišení usnadňuje jeho udržování. To platí nejen o indických kastách, ale i o rasismu na celém světě, Česko nevyjímaje. V mírné podobě se podobné tendence vrstvení přirozeně projevují i např. po volebních vítězstvích.\nV novější době se na druhou stranu označení „stav“ používá i pro profesní skupiny (viz např. Rytíř českého lékařského stavu). Jako stavovské organizace se označují zejména profesní komory (například lékaři, lékárníci, advokáti, exekutoři atd.), ale existují i různé stavovské organizace studentů, hudebních skladatelů, soukromých zemědělců atd. V tomto smyslu je stavovské zřízení považováno za synonymum pro profesní a oborový korporativismus, terminologicky inspirovaný feudálním zřízením.\nStavy byly ve středověku a raném novověku privilegované uzavřené skupiny obyvatelstva, které získaly podíl na politické moci ve státě. Především to byla vysoká šlechta – páni, vlastnící rozsáhlý pozemkový majetek, hrady a zámky. Její příslušníci spolurozhodovali s panovníkem o dění v zemi a tak omezovali jeho moc. Zastávali důležité administrativní a soudní úřady a byli členy panovnických poradních orgánů (například královské rady). Ve 12.–13. století se v evropských zemích objevila první stavovská zastupitelstva, jako byly cortesy na Pyrenejském poloostrově, anglický parlament nebo francouzské generální stavy. V nich zasedali představitelé vysoké šlechty a také zástupci dalších stavů, drobného rytířstva, církve a královských měst. Kontrolovat panovníka se snažili především v otázce vybírání daní, vedení válek a ve výjimečných případech rozhodovali i o obsazení trůnu (například anglický parlament nebo polský Sejm). Obdobně se utvářejí všechna zastupitelstva včetně říšského sněmu a jeho orgánů.\n\nSložení stavovských zastupitelstev a pravomoci stavů se v jednotlivých zemích lišily. Valná většina obyvatelstva, venkovští zemědělci, kteří tvořili majoritní součást společnosti, a městská chudina, byla politicky bezprávná. Existují však případy ve skandinávských zemích nebo v Aragonu, kdy získali přístup do stavovského zastupitelstva také svobodní rolníci, a stali se tak dočasně stavem. Na druhé straně ztratilo české duchovenstvo během husitských válek možnost zasedat v českém sněmu a stavem být přestalo.\n\nBěhem 15.–16. století se v řadě evropských zemí prosadila státní forma centralizované stavovské monarchie (\"imperium mixtum\"). Šlo o dualistické státní zřízení, v němž se na správě a řízení státu podílel vedle dědičného panovníka také stavovsko-zastupitelský orgán (Anglie, Francie, jednotlivá německá knížectví ad.)\n\nSchéma hierarchicky uspořádané stavovské společnosti vystřídalo ve 13. století představu o společnosti trojího lidu. To bylo spojeno s rozvojem měst, které narušily raně středověkou strukturu společnosti, která se skládala především z bojovníků, rolníků a duchovních.\n\nMezi lidmi panovaly hluboké rozdíly, které nebyly zapříčiněny pouze rozdílnými majetkovými poměry. Každý člověk patřil do určité společenské vrstvy. To určovalo jeho veškerý život. Podle svého postavení se lidé do značné míry chovali, bydleli, stravovali i oblékali. Nosit například jiný oděv, než jaký příslušel danému společenskému stavu, se považovalo za velmi hříšné.\n\nV Čechách se začala stavovská obec a zemský sněm formovat koncem 13. století. Nejprve vznikly stavy vyšší šlechty a duchovenstva, za husitského hnutí přibyla nižší šlechta a královská města, zatímco duchovenstvo bylo dočasně z politického života vyřazeno (nesmělo zasedat na českých sněmech). V 16. století se v Čechách lidé dělili do tří stavů: \"páni, rytíři a měšťané.\" Stavové měli politickou moc, scházeli se na zemských sněmech, kde rozhodovali o výši daní, či volili krále. V 15.–16. století měly svůj vlastní stavovský sněm také všechny vedlejší země Koruny české. Jejich složení se lišilo. Na rozdíl od českého království zasedali na těchto sněmech také církevní preláti, ale v Horní Lužici chyběla nižší šlechta, zatímco ve Slezsku tvořila zvláštní stav ještě knížata. Po bitvě na Bílé hoře se nejdůležitějších stavem na českém sněmu stalo duchovenstvo, podporující nástup habsburského absolutismu.\n\nK převaze panovnické moci nad stavovskou spěl vývoj nejenom v českých zemích, ale také v jiných evropských monarchiích, Španělsku a Francii, později také v Anglii. Stavovskou monarchii (\"imperium mixtum\") vystřídala pozvolna absolutní monarchie (\"imperium absolutum\"), která omezila moc stavů na minimum. To znamenalo v mnoha případech omezení nebo úplný konec svolávání stavovských zastupitelstev, jako v Čechách po porážce stavovského vojska dne 8. 11. 1620. Všem účastníkům českého stavovského povstání byl zabaven majetek, který pak dostali zástupci české katolické církve. A dne 21. 6. 1621 bylo popraveno 27 vůdců tohoto povstání.\n\nAnglie do nynějška rozeznává členění do tří stavů, kterými jsou šlechta, duchovenstvo a poddaní. Britský parlament se rozděluje na Horní a Dolní sněmovnu. Místa v Horní sněmovně, též zvané Sněmovna lordů (House of Lords), jsou doživotní a pro příslušníky některých šlechtických rodin i dědičná. Dědičnost omezil zákon z roku 1999, který ponechal pouze devadesát dva děditelných míst. Dolní sněmovna se sestává z 650 volitelných míst.\n\nV historii Anglie nikdy nenastala náhlá změna v rozdělení stavů, jako nastala ve většině evropských zemí po Velké francouzské revoluci. Britská šlechta se dokázala propojit s nově vzniklými elitami v podobě průmyslníků a obchodníků. Tento postupný vývoj také částečně zamezil neprostupnosti stavů, což v důsledku znamenalo, že se muž, kterému se dostalo vzdělání, mohl vypracovat mezi elitu.\n\nFrancouzské obyvatelstvo se na stavy dělilo především v době nazývané jako \"Ancien régime\" (začínající Francouzským absolutismem a končící francouzskou revolucí v roce 1789), kdy čítalo na 26 milionů obyvatel rozdělených do tří stavů. První stav tvořilo asi 100 000 duchovních, druhý stav zhruba 200 000 šlechticů a třetí stav, k němuž náleželo venkovské a městské obyvatelstvo, tvořilo zbylou část obyvatelstva (tzn. asi 25,7 mil.).\n\nPrvní stav se dělil na vyšší a nižší duchovenstvo, přičemž velká většina příslušníků prvního stavu patřila spíše pod „nižší duchovenstvo“. Ačkoli se jednalo o privilegovaný stav a členové neplatili žádné přímé daně, nižší duchovenstvo (tvořeno mnichy, jeptišky a pařížskými knězi) bylo zpravidla chudé. To ovšem neplatilo pro vyšší duchovenstvo (např. biskupové), jejíž členové byli výlučně příslušníci druhého stavu (tzn. z urozených rodin). Přestože příslušníci prvního stavu tvořili k roku 1789 pouhé 0,5 % obyvatel, dokázali pomocí cenzury, kazatelny a škol (většina škol patřila církvi) značně ovlivňovat veřejné mínění.\n\nAristokracie byla nejprivilegovanější vrstvou, která tvořila ke konci roku 1789 přibližně 1 % obyvatel. Tradičně se šlechta dělila na „\"noblesse d'épée“ (šlechta meče) a „noblesse de robe“\" (šlechta úřednického pláště). Šlechta meče je považována za nejstarší část šlechty, jejíž původ se odvozuje od středověkých rytířů, byla to šlechta se značnými majetky a tituly, která sídlila především v Paříži, Bordeaux či Toulouse, zatímco šlechtu úřednického pláště tvořili vysoce postavení administrativní pracovníci a soudci, kteří sice často neměli žádný šlechtický titul, ale jejich příslušnost k druhému stavu byla těsně spjata s jejich funkcí, kterou vykonávali většinou dědičně. Stejně jako první stav nemusel ani druhý stav platit žádné přímé daně a na svých državách vykonával soudní a policejní moc.\n\nOdhaduje se, že v první polovině 16. století bylo ve Francii 100 000 až 150 000 šlechticů, nicméně jejich počet vzápětí rychle klesl z důvodu náboženských válek mezi hugenoty a katolíky. Od konce 16. století s tím, jak skončily náboženské války a začal se objevovat fenomén falešných šlechticů začal počet šlechticů stoupat a na počátku 18. století tvoří tento stav již 230 000 aristokratů. Zbytek 18. století díky slabé porodnosti a kontrole šlechtictví, kterou zavedl Ludvík XIV, šlechticů výrazně ubylo.\n\nZbylých 98 % obyvatelstva (vyjma krále, který nebyl součástí žádného stavu) bylo součástí třetího stavu, který nesl hlavní tíhu daňového systému a vyživoval dva první stavy a královský dvůr. Venkovské obyvatelstvo platilo daně církvi, králi a vrchnostem. Příslušníky tohoto stavu bylo také měšťanstvo, které bylo leckdy majetnější než někteří příslušníci nižší šlechty, tito měšťané byli ovšem často omezováni královskými úředníky a náboženskou netolerancí vůči protestantům (ve Francii Hugenoti).\n\nV pozdní ruské říši byly stavy nazývany “sosloviyes”. Čtyři hlavní stavy byly: šlechta, duchovenstvo, venkované a měšťané s podrobnější stratifikací. Rozdělení hrálo roli například při hlasování v Dumě nebo při sčítání lidu, kdy byl u jedince zaznamenán nahlášený stav.\n\nStavy ve Švédsku, Finsku a později ve Finském velkoknížectví se skládaly ze dvou vyšších stavů a dvou nižších stavů. Mezi vyšší stavy se řadila šlechta a duchovenstvo, mezi stavy nižší pak měšťané a rolníci. Všechny byly svobodné a měly svá specifická práva a povinnosti včetně práva vysílat své zástupce do Riksdagu. V Riksdagu hlasoval každý stav jako samostatný celek. Od počátku 18. století potřeboval návrh zákona schválení nejméně tří stavů a ústavní změny vyžadovaly schválení všech stavů. Do 18. století měl král právo rozhodnout, pokud stavy hlasovaly nerozhodně.\n\nVe středověku byl postup mezi různými společenskými stavy nezvyklý a velmi obtížný. Středověká církev fungovala jako instituce, ve které byl postup možný jen do určitých pozic (pro prosté občany se jednalo o pozice vikáře nebo opata/abatyše). Obvykle byli na vrcholné církevní pozice (biskup, arcibiskup, hlava náboženského řádu, atd.) jmenováni pouze členové šlechty, včetně šlechty nižší, která také mohla usilovat o nejvyšší církevní pozici. Vzhledem k tomu, že duchovní nesměli vstoupit do manželského svazku, byl takový postup omezen jen na jednu generaci. Typický byl pro toto období nepotismus. Dalším možným způsobem, jak zvýšit svoji společenskou pozici, bylo zasloužením se např. nějakým vojenským úspěchem. Takové rodiny se ale vyskytovaly jen vzácně a jejich vzestup ke šlechtě vyžadoval v určitém okamžiku královské patronáty.\n\n"}
{"id": "381055", "url": "https://cs.wikipedia.org/wiki?curid=381055", "title": "Chan Kowk Wai", "text": "Chan Kowk Wai\n\nChan Kowk Wai (陳國偉; pchin-jin: Chén Guó Wěi) se narodil 3. dubna 1936, ve městě Taj-šan v provincii Kuang-tung, v Číně. Je uznávaným představitelem tradičního wu-šu přezdívaný jako 'Otec kungfu v Jižní Americe'. I přes svůj pokročilý věk aktivně vyučuje ve svém současném domově (Sao Paulo, Brazílie) i mnoha zemích celého světa. Má studenty např. v Argentině, Česku, Chile, Kanadě, Španělsku a v USA.\n\nV roce 1960 se Chan Kowk Wai přestěhoval do Brazílie, kde založil Čínské společenské centrum (Portugalsky: Centro Social Chinês) kde také začal po svém příjezdu vyučovat kungfu. V roce 1973 založil \nČínsko-Brazilskou akademii Kungfu (Portugalsky: Academia Sino-Brasileira de Kung Fu) kde působí dodnes.\n\nV září 2004, byl mistru Chanovi v pěti stylech (Severní Šaolin, Jang Tchaj-ťi, Pa-kua, Sing-i a Siong-šeng Čoj-lej-fut) udělen 10. (nejvyšší) stupeň Světové organizace mistrů wu-šu a kung-fu (anglicky World Organization of Wu Shu & Kung Fu Masters) se sídlem ve Vancouveru, v Kanadě.\nPři předání titulu řekl Tat-Mau Wong (mistr Cailifo, viceprezident of the Americké Wushu Kungfu Federace a předseda pro San Shou Full Contact): „\"Nikdo [v Brazílii] nemusí jezdit do Číny aby se naučil Kung Fu, protože s mistrem Chanem má Brazílie Kung Fu na nejvyšší úrovni\"“.\n\nChan Kowk Wai vyučuje velké množství tradičních stylů kung fu. Jsou to hlavně\n\n\nMezi jeho učitele patřila celá řada slavných představitelů Čínského Kungfu první poloviny 20. stol. Byli to např.\n\n\n"}
{"id": "381059", "url": "https://cs.wikipedia.org/wiki?curid=381059", "title": "Lev (heraldika)", "text": "Lev (heraldika)\n\nLev patří mezi nejznámější obecné heraldické figury, přesněji do skupiny heraldických figur životných, do podskupiny figur zvířecích. Lev jako symbolický král zvířat vyjadřuje rytířské ctnosti, odvahu, sílu a statečnost. Lev se proto vyskytuje v erbech královských rodů, znaků zemí i měst. Rozlišujeme několik postojů lva. Mezi časté modifikace figury patří tzv. dvouocasý lev (při odlišování se lze setkat ve starší literatuře s označením jednoocasého lva jako \"lvice\", nicméně toto rozlišení se dnes nepoužívá).\n\nPro specifikaci postojů lva při blasonování se používají níže uvedené termíny:\nLev je běžně vyobrazen s hlavou viděnou z profilu, je-li v poloze na třech nohách, s pravou přední nohou zvednutou, a s přivrácenou hlavou k pozorovateli, je označován jako leopard. Takto je vyobrazen i na erbu Walesu či Anglie.. Přes heraldicky správnější označení leopard, bývají tyto figury také jednoduše označovány jako lvi.\n\n\n"}
{"id": "381062", "url": "https://cs.wikipedia.org/wiki?curid=381062", "title": "El País", "text": "El País\n\nEl País (v překladu „země“) je španělský deník vycházející v kastilštině; se 345 000 prodanými výtisky (2011) je v současnosti největším španělským deníkem (mimo sportovní deníky). Hlavní redakce sídlí v Madridu. Oproti ostatním deníkům přináší více informací o mezinárodním dění a je prakticky jediným španělským tištěným deníkem dostupným v zahraničí.\n\nZakladateli byli José Ortega Spottorno (syn Ortegy y Gasseta), Jesús de Polanco a Juan Luis Cebrián; první číslo vyšlo 4. května 1976, šest měsíců po smrti diktátora Franca; demokratický náboj deníku napomohl španělskému přechodu k demokracii, zatímco ostatní noviny se déle držely frankismu. V 80. letech si postupně získal vedoucí pozici na španělské mediální scéně. Od poloviny 90. let je k dispozici také na internetu, a to v „národní“ a „globální“ verzi.\n\nPočátkem června 2009, tedy v době voleb do europarlamentu, list jako první vydal sérii fotografií italského paparazziho Antonella Zappadu, které ukazují poměry v letním sídle italského premiéra Berlusconiho: na fotografiích jsou nahé (údajně nezletilé) dívky a taktéž nahý český expremiér Mirek Topolánek. Ten obvinil \"El País\", o němž mluví jako o „levicovém listu“, ze socialistického útoku a manipulace. Podobně reagoval premiér Berlusconi, který ohlásil, že chce \"El País\" žalovat.\n\n\"El País\" je nezávislý deník proevropského zaměření, bez vyhraněnějšího ideologického ukotvení. v 80. letech měl blízko k sociálně-demokratickému premiérovi Gonzálezovi a i nadále se přikláněl spíše ke straně PSOE, aniž by se vyhýbal kritice premiéra Zapatera.\n\nOd počátku 21. století se deník od levice odklání, což bylo patrné na silné kritice vládců jihoamerických zemí, zejména Huga Cháveze a na jejich srovnávání s vojenskými diktátory. Velkou vlnu rozhořčení vyvolala falešná fotografie Cháveze během operace, zveřejněná 24. ledna 2013; výtisk byl následně stažen z prodeje.\n\nList spolupracuje s podobně orientovanými deníky \"La Repubblica\" (Itálie), \"Le Monde\" (Francie) a s \"International Herald Tribune\"\n\n"}
{"id": "381064", "url": "https://cs.wikipedia.org/wiki?curid=381064", "title": "Barevné spektrum", "text": "Barevné spektrum\n\nBarevné spektrum je lidským okem viditelná část elektromagnetického spektra o vlnových délkách 380 až 750 nm (odpovídá frekvenci 790 – 400 THz). Odpovídající vlnové délky ve vodě a v ostatních prostředích závisí na indexu lomu, pro vnímání barvy je podstatná energie, tedy frekvence. Tento rozsah vlnových délek je nazýván viditelné světlo nebo jednoduše světlo. Oko je nejcitlivější na elektromagnetické záření vlnové délky 555 nm (540 THz), tj. na zelenou barvu. \n\nBarevné spektrum neobsahuje všechny známé barvy. Souvisí to se schopností lidského oka a součinností mozku. Barvy mezi červenou a fialovou (purpurová) a nesaturované barvy jako růžová chybí. Jsou totiž složeny ze směsice různých vlnových délek.\nZa hranicí viditelnosti je v pravé části spektra infračervené záření, mikrovlny a rádiové vlny a na opačné straně ultrafialové, rentgenové a gama záření\n"}
{"id": "381075", "url": "https://cs.wikipedia.org/wiki?curid=381075", "title": "Bieńczyce (městská část)", "text": "Bieńczyce (městská část)\n\nBieńczyce () je jedna z městských částí Krakova. Do roku 1990 spadala administrativně pod čtvrť Nowa Huta. K 31. prosinci 2007 žilo v Bieńczycích 44 766 obyvatel. Rozloha městské části činí 376,6 ha.\n\n"}
{"id": "381078", "url": "https://cs.wikipedia.org/wiki?curid=381078", "title": "Wzgórza Krzesławickie (městská část)", "text": "Wzgórza Krzesławickie (městská část)\n\nWzgórza Krzesławickie () je sedmnáctá městská část Krakova. Do roku 1990 spadala administrativně pod čtvrť Nowa Huta. Do 24. května 2006 existovala pod názvem městská část XVII Grębałów (\"Dzielnica XVII Grębałów\"). K 31. prosinci 2007 zde žilo 20 343 obyvatel. Rozloha městské části činí 2584,6 ha.\n\n"}
{"id": "381083", "url": "https://cs.wikipedia.org/wiki?curid=381083", "title": "Mücka", "text": "Mücka\n\nMücka () je obec v Sasku, v okrese Zhořelec. Má obyvatel.\n\n"}
{"id": "381086", "url": "https://cs.wikipedia.org/wiki?curid=381086", "title": "Podgórze Duchackie (městská část)", "text": "Podgórze Duchackie (městská část)\n\nPodgórze Duchackie (, do 24. května 2006 \"Dzielnica XI Wola Duchacka\") je jedenáctá jedna z městských částí Krakova. Do roku 1990 spadala administrativně pod čtvrť Podgórze. Do 24. května 2006 existovala pod názvem \"XVII Wola Duchacka\". K 31. prosinci 2007 zde žilo 52 572 obyvatel. Rozloha městské části činí 894,4 ha.\n\n"}
{"id": "381087", "url": "https://cs.wikipedia.org/wiki?curid=381087", "title": "Fosfátový pufr", "text": "Fosfátový pufr\n\nFosfátový pufr je jedním z nejpoužívanějších pufrových roztoků používaných v biologii, biochemii a medicíně. Používá se k stabilizaci pH v neutrální a lehce zásadité oblasti (zhruba pH 6-8,5). Někdy se jako fosfátový pufr označuje i PBS (\"Phosphate Buffered Saline\"), což je fosfátový roztok s 0,15 M NaCl a v podstatě se jedná o pufrovaný fyziologický roztok. Podstatou nárazníkové funkce fosfátového pufru je kyselina fosforečná a fosforečnanové soli. K přípravě fosfátového pufru se používá NaHPO × 12 HO, KHPO (nebo NaHPO × 2 HO) a destilovaná HO.\n"}
{"id": "381089", "url": "https://cs.wikipedia.org/wiki?curid=381089", "title": "Krajská veterinární správa", "text": "Krajská veterinární správa\n\nKrajská veterinární správa (KVS) je dle zákona č. 166/1999 Sb. orgánem státní správy ve věcech veterinární péče v oblastní působnosti na území kraje. Nadřazeným orgánem je Státní veterinární správa České republiky, v rámci působení v jednotlivých okresech zřizuje KVS okresní inspektoráty (dříve Okresní veterinární správa). Krajská veterinární správá vykonává státní dozor v oblasti zdraví a welfare zvířat, výroby či obchodu s krmivy. Dohlíží rovněž nad všemi podniky zpracovávající živočišné produkty (jatky, masokombináty, mlékárny, podniky zpracování vajec a medu). Vykonává dozor nad prodejem živých zvířat či jejich produktů, a dále ve všech provozovnách, kde se nějakým způsobem zpracovává maso a masné výrobky. Inspekce u hotových balených výrobků živočného původu spadá již do kompetence České zemědělské a potravinářské inspekce.\n"}
{"id": "381090", "url": "https://cs.wikipedia.org/wiki?curid=381090", "title": "Swoszowice (městská část)", "text": "Swoszowice (městská část)\n\nSwoszowice () je jedna z městských částí Krakova. Do roku 1990 spadala administrativně pod čtvrť Podgórze. K 31. prosinci 2007 žilo v Swoszowicích 19 075 obyvatel. Rozloha městské části činí 2289,8 ha.\n\n"}
{"id": "381092", "url": "https://cs.wikipedia.org/wiki?curid=381092", "title": "Łagiewniki-Borek Fałęcki (městská část)", "text": "Łagiewniki-Borek Fałęcki (městská část)\n\nŁagiewniki-Borek Fałęcki (, do 26. května 2066 \"Dzielnica IX Łagiewniki\") je devátá městská část Krakova. Do roku 1990 spadala administrativně pod čtvrť Podgórze. K 31. prosinci 2014 zde žilo 14 859 obyvatel. Rozloha městské části činí 532,9 ha .\n\n"}
{"id": "381094", "url": "https://cs.wikipedia.org/wiki?curid=381094", "title": "Dębniki (městská část)", "text": "Dębniki (městská část)\n\nDębniki () je osmá městská část Krakova. Do roku 1990 spadala administrativně pod čtvrť Podgórze. K 31. prosinci 2007 žilo v Dębnikách 53 391 obyvatel. Rozloha městské části činí 4 216 ha.\n\nK Městské části VIII Dębniki patří:\n\nsídliště:\n\n"}
{"id": "381096", "url": "https://cs.wikipedia.org/wiki?curid=381096", "title": "Zwierzyniec (městská část)", "text": "Zwierzyniec (městská část)\n\nMěstská část VII Zwierzyniec je jedna z městských částí Krakova. K 31. prosinci 2007 zde žilo 20 173 obyvatel. Rozloha městské části činí 2 843 ha .\n\nNa katastrálním území městské části VII Zwierzyniec se nacházejí tyto čtvrti (někdejší vesnice):\n\n"}
{"id": "381098", "url": "https://cs.wikipedia.org/wiki?curid=381098", "title": "Bronowice (městská část)", "text": "Bronowice (městská část)\n\nBronowice () je šestá městská část Krakova. Do roku 1990 spadala administrativně pod čtvrť Krowodrza. K 31. prosinci 2007 žilo v Bronowici 22 428 obyvatel. Rozloha městské části činí 1 354 ha.\n\n"}
{"id": "381099", "url": "https://cs.wikipedia.org/wiki?curid=381099", "title": "Krowodrza (městská část)", "text": "Krowodrza (městská část)\n\nKrowodrza () je pátá městská část Krakova. Do roku 1990 byla samostatnou administrativní jednotkou. K 31. prosinci 2007 zde žilo 35 503 obyvatel. Rozloha městské části činí 535 ha.\n\n"}
{"id": "381100", "url": "https://cs.wikipedia.org/wiki?curid=381100", "title": "Prądnik Biały (městská část)", "text": "Prądnik Biały (městská část)\n\nPrądnik Biały () je čtvrtá městská část Krakova. Do roku 1990 spadala administrativně pod čtvrť Krowodrza. K 31. prosinci 2007 zde žilo 65 797 obyvatel. Rozloha městské části činí 2 288 ha.\n\n"}
{"id": "381102", "url": "https://cs.wikipedia.org/wiki?curid=381102", "title": "Prądnik Czerwony (městská část)", "text": "Prądnik Czerwony (městská část)\n\nPrądnik Czerwony () je třetí městská část Krakova. Do roku 1990 spadala administrativně pod čtvrť Śródmieście. K 31. prosinci 2007 zde žilo 48 654 obyvatel. Rozloha městské části činí 650 ha.\n\n"}
{"id": "381104", "url": "https://cs.wikipedia.org/wiki?curid=381104", "title": "Grzegórzki (městská část)", "text": "Grzegórzki (městská část)\n\nGrzegórzki () je druhá městská část Krakova. Do roku 1990 spadala administrativně pod čtvrť Śródmieście. K 31. prosinci 2007 žilo v Grzegórzkách 30 753 obyvatel. Rozloha městské části činí 583 ha.\n\n"}
{"id": "381105", "url": "https://cs.wikipedia.org/wiki?curid=381105", "title": "Stare Miasto (městská část Krakova)", "text": "Stare Miasto (městská část Krakova)\n\nStare Miasto () je první městská část Krakova. Do roku 1990 spadala administrativně pod čtvrť Śródmieście. K 31. prosinci 2007 zde žilo 42 671 obyvatel. Rozloha městské části činí 580 ha.\n\n"}
{"id": "381106", "url": "https://cs.wikipedia.org/wiki?curid=381106", "title": "Maki trpasličí", "text": "Maki trpasličí\n\nMaki trpasličí (\"Microcebus murinus\") je druh z rodu maki (\"Microcebus\"). Je to jeden z nejmenších primátů, dokonce menší než kosman zakrslý (\"Callithrix pygmaea\").\n\nJe rozšířen na západním, jihozápadním a jižním pobřeží Madagaskaru. Lesy na západním pobřeží jsou v oblasti s vysokými srážkami, kdežto lesy na jižním pobřeží kde je srážek málo jsou polosuché. Klima v obou oblastech podléhá navíc sezónním výkyvům (období dešťů, období sucha).\n\nTato noční poloopice bývá dlouhá 10 až 13 cm a shodně bývá i vysoká, ocas mívá dlouhý až 15 cm. Váží 70 až 100 gramů, váha je závislá na ročním období (zdroje potravy). Má velmi hustou, jemnou srst, která je na hřbetě zbarvena šedě až hnědočerveně, na břiše a hrdle bíle, čelo a líce mívá světlejší než záda. Končetiny má poměrně krátké. Ušní boltce má holé, oči nápadně velké a přizpůsobené k nočnímu vidění. Kratší a tenké řezáky i špičáky vytvářející tzv. zubní hřebínek.\n\nPod kořenem ocasu si utváří tukovou zásobu, kterou tráví během období sucha, kdy při nedostatku potravy upadá do až dvouměsíční letargie „zimního spánku“ v dutinách stromů, při které se mu snižuje i tělesná teplota. Samice má dva páry mléčných bradavek, jedny prsní a druhé abdominální, mimo estrální cyklus je u ní pohlavní otvor překryt kožní řasou.\n\nMaki trpasličí je klasifikován jako všežravec, je to ale v prvé řadě hmyzožravec, který také občas spásá plody, květy a listy. Konzumuje převážně hmyz a jejich larvy, pavouky, různé bezobratlé živočichy a mláďata drobných obratlovců. Dokonce obývá častěji okraje lesů, protože tam se nachází hmyz častěji než uvnitř. Létající hmyz aktivně chytá za jeho letu.\n\nJe to opice přebývající převážně v nižších hustých stromových patrech, kde se velmi hbitě pohybuje po čtyřech končetinách a dobře skáče až na vzdálenost i 3 metrů. Přes den spí ve svých hnízdech v dutinách nebo spletených z větviček, samci většinou jednotlivě a samice ve skupinách, které mají dominantní samici. Nacházejí se však i smíšené skupiny s větším počtem samců nebo zase s větším počtem samic.\n\nS nastalým soumrakem se vydávají za potravou, kterou si hledají solitérně, i samice sdružující se přes den do skupin. Přestože si jednotlivá zvířata shánějí potravu samostatně, žijí v podstatě v mnohočetných polygamních skupinách. Členové těchto skupin během noci mezi sebou komunikují, ať již akusticky, pachově nebo vizuálně.\n\nOdborníci rozlišuji přes deset různých zvuků, které makiové trpasličí vydávají, od volání dítěte o pomoc, přes pozdrav při setkání známých, výzvu ke shromáždění před úsvitem, přes zvuky vydávané primárním samcem v období říje až po výhrůžné útočné štěkání. Pachové značky dělají jak samci, tak i samice, čím dominantnější, tím více. Dělají je moči, slinami, výkaly a sekrety z pachových žláz a samice v říji i třením pohlavních orgánů o větve. Tímto způsobem komunikují jednak mezi sebou, jednak ohraničují svá území. Vizuální komunikace spočívá v různých postojích, hrbení, otvíráním tlamy a cenění zubů, kývání ocasem apod.\n\nVlastní páření nastává se souhlasem samice která si zvolí vhodného samce, přestane se vůči němu při jeho přiblížení chovat útočně. Březost samice trvá asi dva měsíce, samice rodí většinou od listopadu do února. V jednom vrhu jsou dvě až tři mláďata vážící 6 až 8 gramů. Kojí je asi 25 dnů, po které zůstávají mláďata s matkou v hnízdě. Mláďata dospívají v samce za 7,  samice za 10 měsíců. Mladí samci většinou odcházejí z rodinných skupin. Maki trpasličí se dožívají průměrně 15 let.\nPřirozenými nepřáteli jsou kalous, sova, hroznýš, promyka a fosa, největší hrozbou je však odlesňování. Přesto je Maki trpasličí považován za nejhojnějšího z malých domorodých savců.\n\n"}
{"id": "381111", "url": "https://cs.wikipedia.org/wiki?curid=381111", "title": "Anabel Medinaová Garriguesová", "text": "Anabel Medinaová Garriguesová\n\nAna Isabel Medinaová Garriguesová, nepřechýleně Ana Isabel Medina Garrigues (* 31. červenec 1982, ve Valencii, Španělsko) je současná španělská profesionální tenistka. Ve své dosavadní kariéře vyhrála 11 turnajů WTA ve dvouhře a 18 turnajů ve čtyřhře.\n\nAnabel Medinová Garriguesová se zúčastnila 14 zápasů ve Fed Cupu za tým Španělska s bilancí 10-12 ve dvouhře a 3-1 ve čtyřhře.\n\n\n"}
{"id": "381116", "url": "https://cs.wikipedia.org/wiki?curid=381116", "title": "Mladostov", "text": "Mladostov\n\nMladostov je vesnička v okrese Semily položená kousek od silnice mezi Vyskeří, pod kterou patří, a Kacanovy. Ve vsi je deset domů, několik stodol, obnovená zvonička a požární zbrojnice, vše je původní zástavba. Nejmladší dům je z cca 30. let, nejstarší dřevěné chalupy jsou více jak 150 let staré. Zajímavostí je několik malých rybníčků, v centru vsi opodál zvoničky stojí kašna s přepadem do rybníčku, napájená z hlubokého údolí trkači. Ve vsi je několik málo trvale obydlených domů, ostatní slouží jako sezónní letní sídla.\n\n\n"}
{"id": "381120", "url": "https://cs.wikipedia.org/wiki?curid=381120", "title": "Magnus Hirschfeld", "text": "Magnus Hirschfeld\n\nMagnus Hirschfeld (14. května 1868 Kolberg – 14. května 1935 Nice) byl německý lékař a sexuolog židovského původu, vzdělaný též v humanitních oborech, zakladatel sexuologického ústavu v Berlíně. Napsal pětidílnou monografii o sexuologii a bývá jmenován mezi zakladateli a průkopníky tohoto oboru, ve své době byl přezdívaný „Einstein sexu“. Známý je zejména svými výzkumy homosexuality a propagací tolerance k ní, z toho titulu se stal významnou osobností raného homosexuálního hnutí i sexuálního reformismu vůbec. Je původcem mnoha pojmů, například transvestismus (1910), efebofilie, androfilie atd. V češtině dosud nevyšlo žádné z jeho děl. Filosofickým zaměřením byl biologistický monista.\n\nNarodil se v roce 1868 v židovské rodině v Kolbergu v Pomořansku (dnešní Kołobrzeg v Polsku). Jeho otcem byl známý a oblíbený lékař Hermann Hirschfeld.\n\nV letech 1887–1888 studoval ve Vratislavi filosofii a filologii, v letech 1888–1892 lékařství ve Štrasburku, Mnichově, Heidelbergu a Berlíně, roku 1892 obdržel doktorský titul. Po skončení studií cestoval 8 měsíců po Spojených státech amerických, kde navštívil i Světovou kolumbovskou výstavu (World's Columbian Exposition, 1893), přičemž zdrojem obživy mu byly honoráře z německých časopisů, do nichž přispíval.\n\nLékařskou praxi přírodní medicíny započal po návratu v Magdeburku, v roce 1896 ji přestěhoval do Berlína-Charlottenburgu.\n\nPřed rokem 1900 Hirschfeld rozvinul dosud podceňovanou teorii o homosexualitě jako třetím pohlaví (zahrnujícím homosexuály, transsexuály a intersexuály), v níž navázal na Karla Heinricha Ulrichse, spisovatele a aktivistu s teologickým a právnickým vzděláním, a na jeho pojem urningů. Rovněž jej ovlivnili Havelock Ellis a Edward Carpenter. Od Kertbenyho převzal Hirschfeld termín „homosexualita“, od Richarda von Krafft-Ebinga převzal pojetí homosexuality jako vrozené nemoci.\n\nRoku 1896 vydal v Lipsku v nakladatelství Max Spohr pod pseudonymem \"Th. Ramien\" brožurku o homosexualitě s názvem \"Sappho und Sokrates (Sapfó a Sokrates)\". 15. května 1897 založil společně s Maxem Spohrem a dalšími osobnostmi (hannoverský právník Eduard Oberg, a spisovatel a pruský důstojník Franz Joseph von Bülow, resp. Max von Bülow) Wissenschaftlich-humanitäres Komitee (WhK, Vědecko-humanitární výbor), první organizaci, která usilovala o zrušení trestnosti sexuálního kontaktu mezi muži (§ 175 německého trestního zákona z roku 1872), zejména kvůli jeho hojnému zneužívání k vydírání. Oficiálně sídlil výbor v Hirschfeldově bydlišti. Výbor vycházel z přesvědčení, že lepší vědecké poznání homosexuality přispěje k odstranění nepřátelství vůči homosexuálům. Touto kampaní se Hirschfeld stal veřejně známou osobností. Pod petici za zrušení § 175 se v roce 1898 podepsalo na 6000 lidí, z toho mnoho známých osobností, například Albert Einstein, Hermann Hesse, Käthe Kollwitz, Thomas Mann, Heinrich Mann, Rainer Maria Rilke, August Bebel, Max Brod, Karl Kautsky, Stefan Zweig, Gerhart Hauptmann, Martin Buber, Richard von Krafft-Ebing a Eduard Bernstein. V Reichstagu, jemuž byla petice doručena, však návrh podpořila jen menšina z německé sociálně-demokratické strany. Téma však bylo v parlamentu aktuální po celá 20. léta a odsunuto bylo až s nástupem nacistické strany.\n\nHirschfeldovým mottem ve vztahu k homosexualitě bylo „Durch Wissenschaft zur Gerechtigkeit“, „vědou ke spravedlnosti“, požadavek na zrušení trestní represe zakládal na vrozenosti homosexuality. Homosexualitu přirovnával k postižením, která mají být se soucitem tolerována. V rámci svých eugenických tezí se (po vzoru Richarda von Krafft-Ebinga) domníval, že genový defekt, který způsobuje homosexualitu, může v dalších generacích způsobovat i slabomyslnost.\n\nNěkteří členové WhK nesouhlasili s pojetím homosexuality jako defektu ani s Hirschfeldovou a Ulrichsovou tezí, která mužskou homosexualitu spojovala s feminitou, a považovali mužsko-mužskou lásku za obecný mužný aspekt mužství, nikoliv za menšinovou odlišnost. Benedict Friedlaender a někteří další se pak od WhK odtrhli a utvořili \"Bund für männliche Kultur\" (\"Spolek pro mužskou kulturu\"), který však neměl dlouhého trvání.\n\nV letech 1903–1904 provedl Hirschfeld mezi studenty a kovodělníky průzkum sexuální orientace. Došel k výsledku, že v populaci je 2,3 % homosexuálů a 3,4 % bisexuálů. Za provedení dotazníkové akce mezi studenty byl však některými z nich udán a 7. května 1904 odsouzen pro urážku. Mnichovská pobočka WhK na své schůzi 22. ledna 1904 Hirschfeldův postup při dotazování studentů zkritizovala a na schůzi 22. dubna 1904 se od něj na základě tohoto trestního oznámení distancovala.\n\nV letech 1899–1923 vydával Hirschfeld „Jahrbuch für sexuelle Zwischenstufen“ („Ročenku pro sexuální mezistupně“). V roce 1908 krátce vydával \"Zeitschrift für Sexualwissenschaft\" („Časopis pro sexuologii“), téhož roku však jeho vydávání zastavil.\n\nV roce 1904 se Hirschfeld přihlásil také k feministickému spolku \"Bund für Mutterschutz (Svaz pro ochranu matek)\", který založila Helene Stöcker a který se zasazoval o dekriminalizaci umělých potratů a proti soudobému zákazu manželství a rodinného života pro učitelky a státní zaměstnankyně.\n\nV letech 1907–1909 vyvolalo veřejnou pozornost Hirschfeldovo působení ve funkci soudního znalce v sexuálních otázkách v případu Harden-Eulenburg, sérii soudních procesů kolem homosexuálních skandálů členů vlády Viléma II. Svoji roli v tomto případu později označil Hirschfeld za svoji největší politickou chybu.\n\nZa první světové války přerušil svou výzkumnou činnost a pracoval jako lazaretní lékař. Tyto zkušenosti zúročil později, v roce 1930, v díle \"Die Sittengeschichte des Weltkrieges (Mravní dějiny světové války)\". Zabývá se například tematikou válečných eunuchů (vojáků, kteří zraněním přišli o pohlavní orgány), ale také motivací dobrovolných ošetřovatelek, které vyhledávaly službu na frontě a účast na nejtěžších operacích, při nichž neztrácely chladnokrevnost a zručnost.\n\nRoku 1918, v liberálnějším prostředí Výmarské republiky, založil Hirschfeld soukromou nadaci \"Magnus-Hirschfeld-Stiftung\". Nadace zakoupila vilu poblíž Reichstagu v Berlíně a v ní zřídila 6. července 1919 Institut für Sexualwissenschaft (Sexuologický ústav). Spoluzakladateli byli dermatolog Friedrich Wertheim a všestranný neurolog a psychoterapeut Arthur Kronfeld. Ústav převzal Hirschfeldovu velkou knihovnu, poskytoval vzdělávací služby a lékařské konzultace a měl celoevropský význam. Hirschfeldovým mottem bylo „Amori et dolori sacrum“, „Zasvěceno lásce a bolesti“. Kritici spekulovali o tom, že Hirschfeldova vědecká činnost byla zčásti financována penězi získanými vydíráním veřejně činných prominentních osob, které tajně žily jako homosexuálové.\nRoku 1919 se Hirschfeld jako spoluautor scénáře podílel na tvorbě filmu Richarda Oswalda \"Anders als die Andern (Jiný než ostatní)\", v němž herec Conrad Veidt ztvárnil údajně první postavu homosexuála napsanou pro film. Zápletka spočívá v tom, že tato postava byla vydírána svými milenci a nakonec se veřejně přizná, než aby dále platila vyděrači, avšak zničí tím svoji kariéru a je dohnána k sebevraždě.\n\nRoku 1921 sexuologický ústav uspořádal v Berlíně konferenci „Erste internationale Tagung für Sexualreform auf sexualwissenschaftlicher Grundlage“ (První mezinárodní shromáždění pro sexuální reformu na sexuologických základech). Zúčastnili se levicově-liberálně zaměření významní sexuologové a vystupovali proti poručnictví státu v otázkách morálky v přesvědčení, že sexuologie poskytne podklady pro společenskou reformu. Akce měla později pokračování – na kongresu v Kodani roku 1928 byla založena „Weltliga für Sexualreform“ (Světová liga pro sexuální reformu), která jako svůj první sjezd počítala berlínskou konferenci roku 1921 a pak uspořádala ještě několik konferencí (Londýn 1929, Vídeň 1930 a Brno 1932). Ústřední kancelář měla Liga v budově Sexuologického ústavu v Berlíně. V roce 1935 byla Liga rozpuštěna a pouze anglická sekce působila i nadále. Kromě Hirschfelda se v Lize angažovali například švýcarský psychiatr Auguste Forel nebo rakouský sociolog Rudolf Goldscheid.\n\nHirschfeld a ústav pod jeho vedením se angažoval také v otázkách eugenismu (Hirschfeld byl například členem Gesellschaft für Rassenhygiene), antikoncepce, populační politiky, sexuální osvěty a výchovy, sexuálního a manželského poradenství, naturismu (Freikörperkultur, FKK – Hirschfeld byl aktivním spolupracovníkem organizace Institut für Freikörperkultur, kterou založil roku 1923 Adolf Koch), společenské ocenění svobodných matek a zrovnoprávnění nemanželských dětí atd.\n\nV berlínském transvestitském klubu Eldorado byl Hirschfeld znám pod jménem \"Tante Magnesia\" (\"Teta Magnézie\"). Otázka, zda sám byl založením transvestitou, však zůstává v rovině spekulací.\n\nJeho aktivity se stávaly i terčem útoků, například v roce 1920 byl po přednášce v Mnichově zbit tak, že utrpěl frakturu lebky a zůstal ležet na ulici a noviny oznámily jeho úmrtí. Se vzrůstající četností byly jeho přednášky rušeny nacistickými bojůvkami. V roce 1926 Hirschfeld na pozvání sovětské vlády navštívil Moskvu a Leningrad. V roce 1931 přijal pozvání na přednáškové turné po Spojených státech amerických, následovaly cesty po Severní Americe, Asii i Orientu – vzhledem k varováním, že v Německu by jeho život byl ohrožen, se již do Německa nevrátil a zůstal od roku 1932 v exilu nejprve v Asconě ve Švýcarsku, později ve Francii.\n\nV roce 1933 nacionálně socialistická vláda nařídila uzavření ústavu. 6. května 1933 studenti Vysoké školy tělesné výchovy (Hochschule für Leibesübungen) zaútočili na sexuologický ústav v Berlíně a zplundrovali jej. Materiály z knihovny byly přeneseny na Opernplatz (Bebelplatz) a tam společně s Hirschfeldovou bustou 10. května 1933 v rámci celoněmecké nacistické kampaně týkající se i knih mnoha dalších autorů, kteří nacistům nevyhovovali, veřejně spáleny. Ludwig L. Lenz, zastupující ředitel ústavu, se domníval, že hlavním důvodem útoku byly v archivech ústavu obsažené informace o mnoha homosexuálních nacistech, kteří s ústavem přišli do styku kvůli své homosexualitě.\n\nVe Francii se Hirschfeld neúspěšně pokusil založit Institut des sciences sexologiques, spoluzakladatelem byl lékař Edmond Zammert. Poté se roku 1934 přestěhoval do francouzského Nice, kde v den svých 67. narozenin v roce 1935 zemřel na srdeční selhání a kde je i pohřben. Na jeho náhrobku je latinské motto „Per scientiam ad justitiam“, „Vědou ke spravedlnosti“.\n\nV roce 1982 založila skupina homosexuálních mužů a žen ze Západního Berlína sdružení \"Magnus-Hirschfeld-Gesellschaft\". Zabývá se jak historickým zkoumáním, tak záměrem na obnovení Sexuologického institutu (Institut für Sexualwissenschaft).\n\nNěmecká společnost pro sociologický sexuální výzkum (Deutsche Gesellschaft für Sozialwissenschaftliche Sexualforschung, DGSS) uděluje od roku 1990 každoročně Medaili Magnuse Hirschfelda, a to ve dvou kategoriích – sexuologie a sexuální reforma.\n\nRoku 1994 založil Erwin J. Haeberle při \"Institutu Roberta Kocha\" v Berlíně \"Hirschfeldův sexuologický archiv\", který je od roku 2001 veden Humboldtovou univerzitou.\n\nV roce 1999 natočil Rosa von Praunheim o Hirschfeldovi 100minutový film \"Der Einstein des Sex\".\n\nHirschfeldovo jméno a jméno africké lesbické aktivistky FannyAnn Eddy nese nadace Hirschfeld-Eddy-Stiftung, která byla založena v červnu 2007 v Berlíně.\n\nPo Hirschfeldovi je pojmenováno Magnus Hirschfeld-Centrum (MGC) v Hamburku a různé další podniky či místa spjaté se sexuálními menšinami. 6. května 2008 bylo po Hirschfeldovi pojmenováno berlínské sprévské nábřeží \"Magnus-Hirschfeld-Ufer\".\n\n\n\n"}
{"id": "381121", "url": "https://cs.wikipedia.org/wiki?curid=381121", "title": "Kurt Hahn", "text": "Kurt Hahn\n\nKurt Hahn (5. června 1886, Berlín – 14. prosince 1974, Salem) byl německý učitel, spoluzakladatel organizace Outward Bound.\n\nTento původem německý, později anglický pedagog a politik se velkou měrou zasloužil o rozvoj dobrodružné výchovy ve všech vyspělých zemích tím, že založil a stál u zrodu četných škol a vzdělávacích institucí po celém světě.\nV roce 1920 zakládají Kurt Hahn a princ Maxem von Baden výchovný ústav Salem. Ve výchově se používá princip „prožitkové terapie“, kromě denního cvičení a pobytu v přírodě, expedic a příprav na expedici, také záchranná služba v horách a na pobřeží.\nV roce 1941 zakládají Kurt Hahn, Jim Hogan a John Holt ve Walesu organizaci Outward Bound – první škola přežití pro vojáky britského námořnictva, která se po válce šířila jako střediska zážitkové pedagogiky pro mladé lidi mezi 16 – 21 lety. Pod označením Outward Bound se tato střediska šíří po celém světě.\n\nV České republice je od roku 1991 členem mezinárodní organizace Outward Bound Prázdninová škola Lipnice.\n"}
{"id": "381123", "url": "https://cs.wikipedia.org/wiki?curid=381123", "title": "Outward Bound", "text": "Outward Bound\n\nOutward Bound byla původně škola přežití pro vojáky britského námořnictva. Na jejím základě se etablovalo hnutí pracující s lidmi za pomoci hraní her a pobytu v přírodě. Po válce se tato organizace věnovala zejména učňovské mládeži, dnes tato organizace sídlí ve spojených státech a zaměřuje se na práci s učiteli a školní mládeží.\n\nTermín „Outward Bound“ charakterizuje v námořní angličtině loď opouštějící jistotu přístavů a vydávající se na moře s mnoha riziky. Metaforicky se tak vyjadřuje základní princip školy:\n\n\nZ pedagogického hlediska termín „Outward Bound“ označuje metodu učení se skrze zážitek (\"experiencial learning\"). Vychází se z předpokladu, že každý jedinec dosahuje poznání skrze to, co prožívá a především následně reflektuje. Důraz se klade na vlastní proces prožívání, dělání, nikoliv na cíl jako takový. V procesu řešení zátěžové situace překonává jedinec nejistotu ve vlastní schopnosti, poznává se v nestandardních životních situacích, intenzivně vnímá kontakt s přírodou a s ostatními při spolupráci na překonávání problému.\n\nV odkazu zakladatele školy Kurta Hahna dnes usiluje řada institucí po celém světě o propojení zážitkového vzdělávání a pedagogického působení na člověka.\n\nDo roku 2016 se pod českým Outward Bound nacházely výjimečně (v každé zemi je možné mít pouze jednu organizaci nesoucí značku Outward Bound) dvě organizace: Prázdninová škola Lipnice a Česká cesta. V současnosti je jediným nositelem licence Prázdninová škola Lipnice. \n\n"}
{"id": "381131", "url": "https://cs.wikipedia.org/wiki?curid=381131", "title": "Mjoša", "text": "Mjoša\n\nMjoša ( , ) je řeka v Tatarstánu v Rusku. Je dlouhá 204 km. Povodí řeky je 4180 km².\n\nJe pravým přítokem Kamy. Ústí zprava do Kamského zálivu Samarské přehrady.\n\nZdrojem vody jsou převážně sněhové srážky. Průměrný roční průtok vody ve vzdálenosti 18 km od ústí činí 17,4 m³/s. Na horním toku v některých letech vysychá. Zamrzá v listopadu až na začátku prosince a rozmrzá v dubnu.\n"}
{"id": "381138", "url": "https://cs.wikipedia.org/wiki?curid=381138", "title": "Kallavesi", "text": "Kallavesi\n\nKallavesi je jezero ve Finsku v regionu Savo. Má rozlohu 472,76 km², což jej řadí mezi největší jezera v regionu Severní Savo. Je uváděné jako desáté největší jezero ve Finsku. Je 90 km dlouhé a 15 km široké a má průměrnou hloubku 5–10 m. Maximálně dosahuje hloubky 60 m. Průměrná hladina se nachází v nadmořské výšce 81,8 m n. m.\n\nSpolu s dalšími jezery Suvasvesi, Juurusvesi, Muuruvesi, Melavesi a Riistavesi vytváří jednotnou jezerní plochu zvanou Iso-Kalla.\n\nVoda z jezera odtéká do povodí řeky Vuoksy.\n\nJezero se nachází na území města Kuopio a obce Siilinjärvi. Centrum Kuopia se nachází na jednom z jeho poloostrovů.\n\n"}
{"id": "381144", "url": "https://cs.wikipedia.org/wiki?curid=381144", "title": "Jiří Beran (1952)", "text": "Jiří Beran (1952)\n\nJiří Beran (* 18. ledna 1952, Náchod) je bývalý československý reprezentant v běhu na lyžích. Závodil za Duklu Liberec. Povoláním je lesník.\n\nNa XII. ZOH v Innsbrucku 1976 skončil v běhu na lyžích na 30 km na 45. místě, na 50 km na 15. místě a ve štafetě na 4x10 km na 10. místě. Na XIII. ZOH v Lake Placid 1980 skončil v běhu na lyžích na 15 km na 24. místě, na 30 km na 21. místě, na 50 km na 23. místě a ve štafetě na 4x10 km na 9. místě.\n\nNa Mistrovství světa v klasickém lyžování 1974 ve Falunu skončil v běhu na 30 km na 23. místě, na 50 km na 20. místě a ve štafetě na 4x10 km na 5. místě. Na Mistrovství světa v klasickém lyžování 1978 v Lahti skončil v běhu na 15 km na 30. místě, na 30 km na 26. místě, na 50 km na 6. místě a ve štafetě na 4x10 km na 7. místě. Jeho životním úspěchem bylo 6. místo na MS 1978 v běhu na 50 km. Díky tomu v roce 1978 zvítězil v anketě Král bílé stopy. Pravidelně se účastnil dálkových běhů (Vasův běh, Finlandia, Jizerská padesátka). V Jizerské padesátce dosud drží rekord v počtu vítězství - zvítězil pětkrát (v letech 1985 - 1987 zvítězil třikrát po sobě). Je patnáctinásobným mistrem republiky a držitelem ceny Fair-play, udělené v Paříži roku 1984 za čestné sportovní jednání.\n\n"}
{"id": "381150", "url": "https://cs.wikipedia.org/wiki?curid=381150", "title": "Třída Luigi Cadorna", "text": "Třída Luigi Cadorna\n\nTřída Luigi Cadorna byla třída lehkých křižníků italského královského námořnictva. Jednalo se o druhou skupinu rozsáhlé třídy \"Condottieri\". Celkem byly postaveny dvě jednotky této třídy. Ve službě byly v letech 1933–1951. Obě byly nasazeny ve druhé světové válce. Jedna byla ve válce ztracena a druhá byla poválečným italským námořnictvem vyřazena v roce 1951.\n\nKřižníky třídy \"Luigi Cadorna\" přímo vycházely z předchozí třídy \"Di Giussano\". Lišily se zejména vylepšenou stabilitou, použitím novějších děl, jiným rozmístěním děl sekundární ráže a přemístěním katapultu z přídě za druhý komín. Hlavní důraz byl i u nich kladen na rychlost a silnou výzbroj, aby byly schopné bojovat s francouzskými „supertopédoborci“. Pancéřová ochrana a odolná konstrukce byly až druhotné. Celkem byly postaveny dva křižníky této třídy. Jejich stavba byla zahájena v roce 1930, v následujících dvou letech byly rozestavěné lodě spuštěny na vodu a roku 1933 byly zařazeny do služby.\n\nJednotky třídy \"Luigi Cadorna\":\nVýzbroj tvořilo osm 152mm kanónů nového typu, šesti 100mm kanónů, dva 40mm kanóny, osm 13,2mm kulometů a dva dvojité 533mm torpédomety. Katapult byl přemístěn z přídě za druhý komín. Neseny byly dva hydroplány. Plavidla nebyla vybavena hangárem. Pohonný systém tvořilo šest kotlů a dvě soustavy turbín o výkonu 95 000 hp, pohánějící dva lodní šrouby. Nejvyšší rychlost dosahovala 36,5 uzlu. Dosah byl 2930 námořních mil při rychlosti 16 uzlů.\n\nRoku byly na obou plavidlech 40mm kanóny nahrazeny osmi 20mm kanóny. Na křižníku \"Luigi Cadorna\" byl v roce 1943 odstraněn katapult, přičemž dosavadní kulomety nahradily čtyři 20mm kanóny. V roce 1944 byly odstraněny také torpédomety.\n\n"}
{"id": "381152", "url": "https://cs.wikipedia.org/wiki?curid=381152", "title": "M47 Dragon", "text": "M47 Dragon\n\nMcDonnell Douglas M47 Dragon, během vývoje označovaná v americké vojenské nomeklatuře z roku 1962 jako FGM-77 Dragon, je americká protitanková řízená střela naváděná prostřednictvím vodiče s poloautomatickým povelovým systémem dálkového navedení po záměrné cíle typu SACLOS \"(Semi-Automatic Command to Line-of-Sight)\". Šlo o první přenosnou protitankovou řízenou střelu ve službě amerických ozbrojených složek (konkrétně US Army a USMC).\n\nSystém M47 Dragon je používán americkou armádou od poloviny sedmdesátých let 20. století. Je určen k ničení tanků, obrněných vozidel a opevnění. Maximální dostřel 1000-1500 m je příliš nízký a proto je od poloviny devadesátých let nahrazován modernějším systémem FGM-148 Javelin.\n\nRaketa má zajímavý systém ovládání směru letu pomocí třiceti párů raketových mikromotorů umístěných po obvodu středové části střely. Střela je řízena pomocí mikropočítače a střelci stačí pouze udržovat cíl v zaměřovači.\n\nSystém byl a je používán asi 15 státy, kromě USA například Izrael, Jordánsko, Maroko, Nizozemsko, Saúdská Arábie, Španělsko, Švýcarsko, Thajsko a země bývalé Jugoslávie.\n\n\n"}
{"id": "381154", "url": "https://cs.wikipedia.org/wiki?curid=381154", "title": "Dvojčata (film, 1988)", "text": "Dvojčata (film, 1988)\n\nFilm Dvojčata je komedie z roku 1988 produkovaná a režírovaná Ivanem Reitmanem o zcela odlišných dvojčatech, která ztvárnili Arnold Schwarzenegger a Danny DeVito a která byla rozdělena po porodu. Hlavním jádrem filmu je vztah mezi pouličním charakterem Vincenta Benedicta (DeVito) a intelektuálností Julia Benedicta (Schwarzenegger). Původní hudbu k filmu složili Georges Delerue a Randy Edelman.\n"}
{"id": "381161", "url": "https://cs.wikipedia.org/wiki?curid=381161", "title": "Anselm Grün", "text": "Anselm Grün\n\nAnselm Grün, OSB (* 14. ledna 1945 Junkershausen) je německý katolický kněz, benediktinský mnich, ekonom, filosof a teolog (žák Karla Rahnera). Je mimořádně úspěšným autorem duchovní literatury a hlavním ekonomem opatství Münsterschwarzach. Napsal okolo dvou set knih. Řada z nich byla přeložena do několika jazyků, více než třicet titulů se dočkalo i českého vydání.\nAnselm Grün prožil dětství se šesti sourozenci v Lochhamu u Mnichova. V letech 1965 - 1971 studoval filozofii a katolickou teologii v St. Ottilienu a v Římě. V roce 1974 získal doktorát z teologie. Źije a pracuje v německém opatství Münsterschwarzach.\n\n\n\n\n\n"}
{"id": "381173", "url": "https://cs.wikipedia.org/wiki?curid=381173", "title": "MILAN", "text": "MILAN\n\nMILAN \"(Missile d´Infanterie Léger Anti-Char = lehká pěchotní PTŘS)\" je protitanková řízená střela druhé generace s poloautomatickým povelovým systémem dálkového navedení po záměrné cíle (systém SACLOS) a s přenosem řídících signálů po vodiči.\n\nVývoj byl zahájen roku 1962 ve spolupráci Francie (\"Nord Aviation\") a Německa (\"Messerschmitt Bölkow Blohm\"). Výsledkem byla velmi zdařilá přenosná střela s velkou přesností a průbojností, která se stala jednou z nejúspěšnějších zbraní svého druhu. Do výzbroje byla zařazena roku 1972. Výrobcem je nadnárodní konsorcium \"Euromissile\", licenční výroba probíhá rovněž ve Velké Británii. Vyprodukováno bylo cca 250 000 kusů.\n\nKomplet je určen pro přímou protitankovou obranu pěších jednotek. Střely jsou uloženy v hermeticky uzavřených transportních obalech a před použitím se umisťují na opakovatelně použitelný podstavec. Při výstřelu odpálí střelu nejprve výmetná nálož v trubici a teprve až se ocitne v bezpečné vzdálenosti od operátora, je zažehnut letový raketový motor střely s dobou hoření 13 sekund. Účinnost systému za nepříznivých povětrnostních podmínek nebo při střelbě v noci zvyšuje spřažení s termovizní kamerou MIRA, která dokáže zjistit cíl velikosti tanku na vzdálenost více než 3000 m.\n\nSystém využívá více než 30 zemí celého světa, například Francie, Německo, Velká Británie a mnoho dalších.\n\n"}
{"id": "381184", "url": "https://cs.wikipedia.org/wiki?curid=381184", "title": "Ernesto Hoost", "text": "Ernesto Hoost\n\nErnesto „Mr. Perfect“ Hoost (* 11. července 1965 Heemskerk) je bývalý nizozemský kickboxer.\n\nDíky své vybroušené technice a stylu boje si vysloužil přezdívku Mr. Perfect. S bojovými sporty začal v 15 letech tréninky thajského boxu. V 23 letech se vzdal svého povolání (sportovní a rehabilitační instruktor pro problémové děti) a dal se na dráhu profesionálního zápasníka. Dodnes je žijící legendou bojových sportů.\nV roce 2014, Ernesto Hoost, byla zahrnuta Helen Jurisic v \"Sports Hall of Fame\" International prezident Chorvatské republiky Ivo Josipović.\n"}
{"id": "381185", "url": "https://cs.wikipedia.org/wiki?curid=381185", "title": "Oskava (řeka)", "text": "Oskava (řeka)\n\nOskava () je levostranný přítok řeky Moravy v Olomouckém kraji. Délka toku je 50,3 km. Plocha povodí měří 569,2 km². \n\nŘeka Oskava pramení v Hanušovické vrchovině v nadmořské výšce 831,1 m. Teče převážně jižním směrem. Protéká Oskavou, Uničovem, Pňovicemi a Štěpánovem. Do Moravy se vlévá severně od Olomouce v nadmořské výšce 213,3 m.\n\n\nHlásný profil:\n"}
{"id": "381186", "url": "https://cs.wikipedia.org/wiki?curid=381186", "title": "EULEX", "text": "EULEX\n\nEULEX je zkratka pro The European Union Rule of Law Mission in Kosovo tedy misi Evropské unie k prosazování práva v Kosovu, který má zajistit naplňování rezoluce 1244 Rady bezpečnosti OSN, která byla zahájena 9. prosince 2008.\n\nMise EULEX zahrnuje asi dva tisíce lidí vyslaných ze zemí EU a má se soustředit na rozvoj demokracie, vytváření udržení stability a boj proti organizovanému zločinu. Proto EU vysílá např. policisty, soudce, celníky nebo poradce se zkušeností se státní správou. EULEX má převzít většinu pravomocí od mise OSN nazývanou UNMIK. Zahájení činnosti EULEX bylo několikrát odloženo kvůli námitkám Srbska a později Kosova.\n\n"}
{"id": "381192", "url": "https://cs.wikipedia.org/wiki?curid=381192", "title": "Wenzel Jaksch", "text": "Wenzel Jaksch\n\nWenzel Jaksch (25. září 1896, Dlouhá Stropnice – 27. listopadu, 1966 Wiesbaden) byl sudetoněmecký sociálně-demokratický politik.\n\nJméno Wenzel obdržel po otci. Jako čtrnáctiletý Jaksch opustil školu a pracoval jako sezónní dělník na stavbě ve Vídni. Vyšší vzdělání mu zůstalo zapovězeno. V dnešním vídeňském okrsku Ottakring se roku 1910 vyučil zedníkem a připojil se ke spolku mladých dělníků. Od roku 1913 byl činný jako člen a funkcionář sociálně demokratické mládeže. \n\nV letech 1917 až 1918 nastoupil vojenskou službu u 29. zeměbraneckého pluku (k. k. Landwehr Infanterieregiment Nr. 29) jako muniční dělník. V první světové válce byl těžce zraněn. Po válce pracoval jako novinář pro německou Sociální demokracii v Československu. 1920 až 1921 zastával funkci tajemníka Ústředního svazu německých malorolníků a domkářů se sídlem v Teplicích (Šanově). 1921 až 1924 redaktor Volkszeitung v Chomutově. Od roku 1924 byl redaktorem v Praze vydávaného deníku „Sozialdemokrat“ Německé sociálně demokratické strany dělnické v ČSR (DSAP). V témže roce byl zvolen do předsednictva strany DSAP. \n\nNa sklonku třicátých let se Jaksch dostal do opozice vůči předsedovi strany, kterého kritizoval pro přílišnou pasivitu vůči expanzi Henleinovy SdP a prosazoval tzv. Volkssozialismus (lidový socialismus), který měl obnovit popularitu sociální demokracie mezi sudetskými Němci. V Sudetoněmecké straně viděl překážku pro dohodu Němců s pražskou vládou a varoval, že „Hitlerovo Německo, sedmdesátimilionová říše s mocnou propagandou, se sudetským Němcům jeví v kouzelném hávu národního osvoboditele.“ V březnu 1938 byl na sjezdu strany zvolen předsedou DSAP, během několika měsíců zbývajících do tzv. mnichovské krize už však nestihl prokázat životaschopnost své koncepce.\n\nPo invazi německých nacistických vojsk do své vlasti musel coby sociální demokrat emigrovat. Nejprve se uchýlil do Polska, po vypuknutí druhé světové války do Londýna, kde se přidal k sociálně-demokratickému společenství věrných. Zde od roku 1939 zastupoval zájmy sudetských Němců proti československé exilové vládě. V Londýně se také opakovaně setkal s Edvardem Benešem, poprvé 3. srpna 1939 a již zde se pokusil zabránit zřejmé snaze o vysídlení obyvatel německého původu po skončení války z Československa. Jeho snaha byla neúspěšná a vše nakonec vyústilo ještě během války k roztržce mezi oběma politiky. Jaksch odmítal obnovení Československa v předmnichovských hranicích a v roce 1942 oficiálně protestoval proti faktickému odvolání podpisu Mnichovské dohody ze strany Velké Británie.\n\nPo válce přešel Jaksch z britského exilu do Západního Německa. V letech 1950 až 1953 vedl v Hesensku zemský úřad pro vysídlence, uprchlíky a evakuované. Od roku 1964 až do své smrti byl prezidentem Svazu vyhnanců (\"Bund der Vertriebenen\"), poté se roku 1961 stal také viceprezidentem Sudetoněmeckého krajanského sdružení. Jeho politické působení ve Spolkové republice Německo bylo ovlivněno jeho činností pro spolek „Heimatvertriebene“. Kromě toho byl také předsedou německé nadace pro evropské mírové otázky.\n\nHistorik Thomas Oellermann hodnotí jeho poválečné působení v sudetoněmeckých spolcích takto: \"Působení Wenzela Jaksche v poválečném Svazu vyhnanců a v Sudetoněmeckém krajském sdružení je docela podivné. Jaksch byl soupeřem nacismu, přitom v těchto spolcích bylo na začátku mnoho lidí s nacistickou minulostí. Důvod pro toto Jakschovo působení je, že Sudetoněmecká sociální demokracie v Bavorsku nebo na západě Německa (ale i německá sociální demokracie, SPD) už nechtěla vytvářet vlastní spolky, vytvářet prostředí jako před válkou. A naopak chtěla být faktorem v celé společnosti. Proto se Jaksch angažoval v těchto již existujících spolcích. Samozřejmě na to konto probíhala silná debata a ne všichni sociální demokraté s tím souhlasili.\"Dne 27. listopadu 1966 zemřel při dopravní nehodě.\n\nV letech 1929 až 1938 byl Jaksch poslancem Národního shromáždění republiky Československé. Od roku 1953 až do své smrti byl členem německého Bundestagu.\n\nJaksch byl nositelem Velkokříže s hvězdou Řádu za zásluhy SRN a Čestné plakety Spolku vyhnaných. Mimo to byl vyznamenán čestným dopisem Sudetoněmeckého krajanského sdružení a plaketou Rudolfa Lodgmanna von Auen.\n\nPo Jakschovi byla pojmenována \"Cena Wenzela Jaksche\" (\"Wenzel-Jaksch-Preis\") \"Seligerova spolku\" (\"Společenství sudetoněmeckých sociálních demokratů\") (něm. \"Seliger-Gemeinde\"). Na jeho počest byly pojmenovány ulice ve městech Wiesbaden (v níž sám bydlel), Nauheim a Bad Vilbel. V 16. vídeňském obvodě Ottakring jej připomíná pamětní deska na Lindauergasse 34-36.\n\n"}
{"id": "381195", "url": "https://cs.wikipedia.org/wiki?curid=381195", "title": "Němčice nad Hanou (archeologické naleziště)", "text": "Němčice nad Hanou (archeologické naleziště)\n\nNěmčice nad Hanou (archeologické naleziště), poloha \"Zadní dlátko\", je významná archeologická lokalita doby laténské na Moravě. Nachází se v okrese Prostějov v Olomouckém kraji.\n\nNaleziště, ležící na rozhraní katastrů Němčic nad Hanou a Víceměřic (na katastru Víceměřic je to trať „Kratiny“) a známé již poměrně dlouho jako celkem nevýrazná lokalita doby laténské, je dokladem toho, že i dnes jsou možné skvělé a překvapivé objevy. Roku 1892 zde byla nalezena stříbrná tetradrachma pocházející z území dnešního jižního Maďarska, na počátku minulého století pak odtud shromáždili početné nálezy především keramiky A. Telička, I. L. Červinka a A. Gottwald. Teprve dlouholetým sběratelským úsilím amatérských zájemců o historii však byly získány početné kolekce nekeramických nálezů, které podávají svědectví o skutečném významu naleziště. \n\nPro přesné datování lokality je nejdůležitější asi sto bronzových a železných spon či jejich zlomků, které ukazují, že sídliště vzniklo již někdy na počátku 3. století př. n. l. a vrchol jeho existence náležel posledním desetiletím téhož století. Nálezy dále dokládají intenzivní metalurgickou výrobu – dokladem toho jsou zlomky surového bronzu, jeho slitky i polotovary výrobků, svědčících mimo jiné o místním zhotovování svérázného typu bronzových řetězových opasků, které byly distribuovány na poměrně značnou vzdálenost. Nálezy skloviny, polotovarů a výrobního odpadu naznačují i výrobu drobných skleněných korálků. Významným nálezem je část hliněné destičky na výrobu mincovních střižků, z nichž se dále razily mince. Na lokalitě se vyráběly drobné stříbrné mince s obrazem koníčka na rubu (typ Roseldorf), které zde byly také v hojném počtu nalezeny. Jsou zde zastoupeny i na našem území běžné bójské ražby zlatých mincí různých typů. Dálkové obchodní styky obyvatel sídliště, ležícího na strategickém místě přibližně ve středu Moravy, v blízkosti obchodní trasy známé později jako Jantarová stezka, dokládají dále na Moravě poměrně dosud nepočetné římské republikánské bronzové mince a několik řeckých a dokonce i egyptských mincí. (V muzejních sbírkách je uloženo na 500 exemplářů, x-násobný počet, získaný nelegálními sběry za pomoci detektorů kovů se nachází u soukromých sběratelů.) Doloženy jsou také styky s bližším jihovýchodním sousedstvím na území dnešního Rakouska a Maďarska, odkud pocházejí nálezy částí emailem zdobených bronzových opasků, některé typy spon či skleněných náramků. Asi pět set zlomků různých typů skleněných náramků představuje dosud největší kolekci na moravském území. Na vysokou prosperitu sídliště ukazují i drobné bronzové antropomorfní a zoomorfní plastiky, železné nástroje, zbraně a různá stavební kování. Zda by mohlo jít skutečně o keltské oppidum, musí samozřejmě teprve potvrdit budoucí průzkum zaměřený především na prokázání opevnění lokality; ta je v každém případě situována na strategicky výhodné vyvýšené poloze a rozkládá se na ploše kolem 35 ha. Nálezy dokládají, že jde neobyčejně důležité výrobní a obchodní centrum zřejmého nadregionálního významu. Jeho vznik je možno klást s určitou opatrností již do středolaténského stupně LT C1, je tedy poněkud starší, než známé (asi 40 km vzdálené) oppidum na Starém Hradisku; dá se říci, že osídlení na oppidu Staré Hradisko začíná zhruba v té době, kdy na němčické lokalitě končí. Předběžné vyhodnocení nálezů ukazuje na zřejmé silné kontakty a orientaci lokality na jihovýchod. \n\n\n"}
{"id": "381198", "url": "https://cs.wikipedia.org/wiki?curid=381198", "title": "Purpura (rozcestník)", "text": "Purpura (rozcestník)\n\nPurpura může označovat:\n\n\n\n"}
{"id": "381199", "url": "https://cs.wikipedia.org/wiki?curid=381199", "title": "Vysídlení", "text": "Vysídlení\n\nVysídlení může znamenat:\n\n\n"}
{"id": "381200", "url": "https://cs.wikipedia.org/wiki?curid=381200", "title": "Klaus", "text": "Klaus\n\nJméno i příjmení Klaus nosí více osob:\n\n\n\n\n\n\nExistuje několik etymologických výkladů tohoto příjmení: z německého osobního jména \"Nikolaus\" (ekvivalent českého Mikuláš), z německého \"Klause\" („strž“ nebo „poustevna“, také místné jméno), u rodin s židovskými předky z německého \"Klausen-Synagoge\" „malá synagoga“ (viz také Klausová synagoga). \n\n\n"}
{"id": "381201", "url": "https://cs.wikipedia.org/wiki?curid=381201", "title": "Řád křídla sv. Michaela", "text": "Řád křídla sv. Michaela\n\nKrálovský řád křídla sv. Michala (portugalsky \"Real Ordem de São Miguel da Ala\") je nejstarším portugalským rytířským řádem. Nebyl, jako jiné portugalské rytířské řády, převeden pod státní pravomoc, takže velmistrem řádu zůstal potomek portugalského královského rodu Duarte II., vévoda z Braganzy.\n\nŘád byl založen r. 1147 portugalským králem Alfonsem I., k poctě skupiny rytířů Řádu sv. Jakuba, kteří mu pomohli 8.5.1147, na den sv. Michala, dobýt na Maurech město Santarém. Řád se řídil cisterciáckou řeholí a jeho hlavní sídlo bylo v královském opatství Alcobaça. Založení řádu bylo potvrzeno r. 1171 papežem Alexandrem III., a toto datum se občas chybně objevuje jako datum založení řádu.\n\nŘád upadl v neužívání po r. 1733 a proto nebyl r. 1910, po pádu monarchie, převeden pod pravomoc státu. Byl obnoven r. 1848 portugalským králem Michalem I., který se po prohře v občanské válce r. 1834 uchýlil do exilu v Římě, kde řád obnovil jako katolickou tajnou společnost, která měla za cíl boj proti svobodnému zednářství a za obnovu absolutistické monarchie v Portugalsku. Po papežském zákazu tajných společností opět v následujícím desetiletí upadl v neužívání. Poté byl až do r. 1986 občas udělován jeho potomky.\n\nR. 1986 pretendent portugalského trůnu, Duarte II., vévoda z Braganzy, který je hlavou portugalského královského rodu, oznámil portugalské vládě a Svatému stolci, že se považuje za velmistra řádu a počal jej udělovat. V r. 2001 tento velmistr vydal nový statut řádu a založil Královské bratrstvo řádu křídla sv. Michala.\n\nČlenství v řádu může být uděleno komukoliv, bez ohledu na pohlaví, náboženství či národnost, a to za výjimečné služby královské charitě či za šíření úcty k sv. Michalovi. Členové řádu, kteří jsou katolického vyznání, se mohou stát členy Královského bratrstva. Řádové stupně jsou páže, rytíř, rytíř – komandér, rytíř – velkodůstojník,rytíř – velkokřižník, řádový řetěz.\n\n\n"}
{"id": "381203", "url": "https://cs.wikipedia.org/wiki?curid=381203", "title": "Třída Duca d'Aosta", "text": "Třída Duca d'Aosta\n\nTřída Duca d'Aosta byla třída lehkých křižníků italského královského námořnictva. Jednalo se o čtvrtou skupinu rozsáhlé třídy \"Condottieri\". Celkem byly postaveny dvě jednotky této třídy. Ve službě byly v letech 1935–1964. Účastnily se bojů druhé světové války. Po válce byly předány vítězům, po jednom získaly Řecko a SSSR.\n\nKřižníky byly mírně větší než předchozí třída \"Raimondo Montecuccoli\" a bylo u nich dále zesíleno pancéřování. Pro udržení rychlosti, srovnatelné s předchozími třídami, byl posílen pohonný systém. Celkem byly postaveny dva křižníky této třídy. Jejich stavba byla zahájena v letech 1932–1933, v letech 1934–1935 byly rozestavěné lodě spuštěny na vodu a v letech 1934–1936 byly zařazeny do služby.\n\nJednotky třídy \"Duca d'Aosta\":\nVýzbroj představovalo osm 152mm kanónů ve dvoudělových věžích, šest 100mm kanónů, osm 37mm kanónů, dvanáct 13,2mm kulometů a šest 533mm torpédometů. Křižníky byly vybaveny jedním katapultem a až dvěma hydroplány. Pohonný systém tvořilo šest kotlů a dvě sestavy turbín o výkonu 110 000 hp, pohánějící dva lodní šrouby. Nejvyšší rychlost dosahovala 36,5 uzlu. Dosah byl 3900 námořních mil při rychlosti 14 uzlů.\n\nV letech 1943–1944 byly odstraněny hydroplán, torpédomety a kulomety, které nahradilo dvanáct 20mm kanónů.\n\nKřižníky byly nasazeny ve druhé světové válce. V červenci 1940 se oba účastnily bitvy u Punta Stilo. \"Duca d'Aosta\" bojoval v prosinci 1941 v první bitvě u Syrty. \"Eugenio di Savoia\" byl v červnu 1942 nasazen proti britské Operaci Harpoon a naopak \"Duca d'Aosta\" vyplul proti souběžně probíhající Operaci Vigorous.\n\nOba křižníky válku přečkaly a po ní byly v rámci reparací předány SSSR a Řecku. \"Duca d'Aosta\" získal 12. února 1949 Sovětský svaz, ve kterém sloužil pod názvem \"Stalingrad\" (později \"Kerč\"). V březnu 1958 křižník změnil svou roli na cvičnou loď OS-32. \"Eugenio di Savoia\" získalo 1. července 1951 Řecko jako náhradu za italskou ponorkou potopený malý křižník \"Elli\". Po přejmenování \"Elli\" se stal vlajkovou lodí řeckého námořnictva. Vyřazen byl roku 1964.\n\n"}
{"id": "381206", "url": "https://cs.wikipedia.org/wiki?curid=381206", "title": "HOT", "text": "HOT\n\nHOT nebo Euromissile HOT \"(HOT = Haut subsonique Optiquement téléguidé tiré d'un Tube)\" je protitanková řízená střela druhé generace s poloautomatickým povelovým systémem dálkového navedení po záměrné cíle (systém SACLOS) a přenosem řídících signálů po vodiči.\n\nVývoj probíhal ve francouzsko-německém konsorciu \"Euromissile\" a vyráběna je od konce sedmdesátých let 20. století. Tato těžká protitanková střela je především určena k umístění na vozidlech nebo bojových vrtulnících, ačkoliv existuje i verze odpalovaná z podstavce. Hmotnostní kategorií zhruba odpovídá americké BGM-71 TOW, německý Bundeswehr ji používá jako výzbroj raketových stíhačů tanků Jagdpanzer Jaguar 1 nebo vrtulníků Eurocopter Tiger. Střela HOT může ohrozit tanky protivníka z větší vzdálenosti, než je jejich maximální účinný dostřel. Poslední verze HOT-3 je vybavena tandemovou kumulativní hlavicí proti tankům s dynamickou ochranou.\n\nPTŘS HOT je ve výzbroji okolo 15 zemí světa, například Francie, Německa, Rakouska a dalších. Irák používal HOT na vozidlech a vrtulnících během Irácko-íránské války, v menší míře při válce v Perském zálivu. Syrské ozbrojené síly v osmdesátých letech v Libanonu jejím prostřednictvím zničily řadu Izraelských tanků.\n\n"}
{"id": "381207", "url": "https://cs.wikipedia.org/wiki?curid=381207", "title": "Roman Janoušek", "text": "Roman Janoušek\n\nRoman Janoušek (* 3. července 1968) je český podnikatel a miliardář. V roce 2014 odhadl týdeník \"Euro\" hodnotu jeho majetku na 4 až 5,5 miliard korun a zařadil ho mezi 50 nejbohatších Čechů a Slováků. Média jej označují za lobbistu a pražského krajského kmotra, poukazují na jeho vazby na české politiky a spekulují o jeho případném vlivu na veřejné zakázky. O jeho vazbách na bývalého pražského primátora Pavla Béma a magistrátní úředníky, prostřednictvím kterých ovlivňoval činnost magistrátu a dalších státních institucí, svědčí uniklé odposlechy telefonních hovorů Bezpečnostní informační služby (BIS) zveřejněné \"Mladou frontou DNES\" v březnu 2012. Podle odposlechů a iDNES.cz měl Janoušek v korupčním podsvětí přezdívky Mazánek, Kolibřík či Kapitán, podle jiných médií byl Kolibříkem naopak Pavel Bém.\n\nV listopadu 2014 nastoupil do vězení, kde si začal odpykávat trest v délce 4,5 roku za autonehodu, při níž v opilosti srazil a vážně zranil ženu. Výkon trestu mu však byl ze zdravotních důvodů od 9. března 2016 přerušen nejprve jen na 2 měsíce. V červnu 2016 mu bylo přerušení výkonu trestu prodlouženo o půl roku. O dalším odkladu výkonu trestu, tentokrát již o rok, rozhodl Krajský soud v Brně a vyhověl lobbistovu návrhu na přerušení výkonu trestu 14. listopadu 2016: „Výkon trestu byl přerušen do 25. listopadu 2017 s ohledem na zdravotní stav odsouzeného...“ Janoušek ve vězení pobyl 16 měsíců ze 4,5letého trestu. Miliardář Janoušek se do vězení pravděpodobně nevrátí, protože v květnu 2018 Krajský soud v Brně znovu rozhodl o odkladu jeho návratu do vězení. Tentokrát už na dva roky\nV červnu 1993 založil společně s Karlem Stejskalem, Josefem Regnerem a Ladislavem Dvořákem společnost Medea Real a stal se jejím jednatelem. V říjnu téhož roku založily Medea Real a Strojexport společnost Medea Kultur. V prosinci 1994 v souvislosti s Regnerovým odchodem Janouškův podíl v Medea Real vzrostl z 25 na 33 procent.\n\nČeský stát podle Nejvyššího kontrolního úřadu vydal v letech 1993–1996 zhruba půl miliardy korun na protidrogové programy, značná část skončila na účtech firmy Medea Kultur. Podle Mladé fronty DNES tomu mohlo napomoci i přátelství Romana Janouška s politikem ODS Pavlem Bémem, který měl na výběr firem určitý vliv.\n\nV srpnu 2000 se vlastníky Medea Kultur stali Karel Stejskal a Roman Janoušek, každý s podílem 50 %. V listopadu stejného roku založili Stejskal s Janouškem akciovou společnost S & J – Medea Kultur, jejíž název byl po Janouškově odchodu z orgánů společnosti v únoru 2002 změněn na Ora Print. Ora Print získala od Všeobecné zdravotní pojišťovny (VZP) lukrativní zakázku na vydávání časopisu \"Svět pojištěnce\", podle kontroly Ministerstva zdravotnictví mohly být náklady poloviční. V roce 2002 uzavřela Medea Kultur s VZP dlouhodobou smlouvu na propagaci s ročním rozpočtem 12 milionů korun.\n\nV březnu 2002 se stal místopředsedou představenstva nově založené akciové společnosti Chrisi Praga. Ta získala v říjnu 2004 40% podíl ve společnosti Tardus, která ve stejném roce získala od magistrátu zakázku na vydávání \"Listů hlavního města Prahy\".\n\nV listopadu 2003 svůj podíl ve společnosti Media Kultur Stejskalovi prodal. V červenci 2004 rezignoval na funkci jednatele společnosti Medea Real a prodal svůj podíl Karlu Stejskalovi. V následujících letech získala Medea Kultur od pražského magistrátu sedm milionů korun na různé vzdělávací projekty, jejichž výsledky nejsou známy.\n\nV roce 2006 pomáhal Pavlu Bémovi při volební kampani. V roce 2007 koupila společnost Tardus od Českých drah bez řádného výběrového řízení 49% podíl v reklamní agentuře Railreklam.\n\nZajímá se také o prodej ruzyňského letiště. Podle týdeníku Ekonom prosadil Janoušek plán parcelace majetku, podle kterého by mělo město Praha získat 34 procent akcií firmy Letiště Praha, a následně také třetinu z očekávaného privatizačního výnosu. Ekonom také upozornil, že ředitel firmy Letiště Praha Miroslav Dvořák staví luxusní dům v Podolí na parcele, kterou vlastní Janoušek.\n\nDeník Hospodářské noviny v únoru 2009 upozornil, že jemu blízké firmy „mají mimořádné štěstí na lukrativní zakázky od Všeobecné zdravotní pojišťovny“. Podle deníku jim jen v roce 2008 vyplatila VZP asi 120 milionů korun. Dvacet milionů získala agentura Medea Kultur, kterou zakládal a podílí se na jejích golfových aktivitách. Osmdesát sedm milionů VZP zaplatila za časopis \"Svět pojištěnce\" firmě Ora Print (dřívější název S & J – MEDEA KULTUR), kterou do roku 2002 vlastnil a v níž byla do roku 2009 členkou dozorčí rady jeho manželka. Od 22. ledna 2002 do 22. června 2009 působil v této firmě na pozici předsedy představenstva pozdější ministr vnitra Radek John, ten však v roce 2010 uvedl, že s Janouškem nemá nic společného a o tom, že v orgánech firmy současně s ním působila také jeho manželka, nevěděl, ve firmě měl prý jen na starosti ekonomiku vydávání.\n\nKonto panamské firmy Botanic Finance ve Švýcarsku, k němuž měl podpisové právo a na kterém bylo asi 13 milionů švýcarských franků (cca 220 milionů korun), bylo v roce 2009 obstaveno pro podezření z praní špinavých peněz. On sám odmítl vysvětlit podezřelé transakce na účtu, a proto uvedené konto švýcarská prokuratura zmrazila, když na něj švýcarská banka Kredietbank podala trestní oznámení. Podle deníku Hospodářské noviny k jednomu z Janouškových kont mají přístup i dva vysocí úředníci pražského magistrátu, kteří rozhodují o veřejných zakázkách. Jsou jimi Jiří Toman (ředitel odboru městského investora) a Peter Ďurica (ředitel odboru obchodních aktivit). Dle zjištění švýcarských novinářů se později vyšetřování rozšířilo i o další účty, když celkem šlo o částku přes 120 milionů švýcarských franků (cca 2 miliardy korun).\n\nŠvýcarští vyšetřovatelé v této věci požádali o právní pomoc pražské vrchní státní zastupitelství, této žádosti však tehdejší náměstek zastupitelství Libor Grygárek nevyhověl, když byl s Janouškem v kontaktu od roku 2011 a měl mařit vyšetřování i dalších pět kriminálních případů, které se Janouška týkaly. Za tyto aktivity byl Grygárek obviněn ze zneužití pravomoci úřední osoby a v roce 2018 byl obžalován. Švýcarští vyšetřovatele případ v roce 2010 odložili.\n\nPo několika auditech projektu Opencard na bezkontaktní víceúčelové karty na parkování, knihovny a platby v prostředcích MHD hlavního města Prahy bylo zjištěno, že dopravní podnik na projektu nic nevydělává a zisk jde osmi firmám s neznámým majitelem, z nichž minimálně ve dvou (Grand Princ a Chrisi Praga) byl Roman Janoušek v představenstvu. Projekt měl doposud odhadované náklady kolem jedné miliardy korun, desítky závažných chyb při realizaci (včetně např. porušení zákona pro přidělování veřejných zakázek) a stovky milionů, které byly (podle auditorů zbytečně) doposud vyplaceny těmto soukromým firmám.\n\nPolicie obvinila v březnu 2017 Janouška v souvislosti s transakcemi kolem společnosti Chambon, která zajišťovala krevní testy a vyžadovala příliš vysoké úhrady od pojišťoven.\n\nDne 23. března 2012 po 10. hodině dopoledne Roman Janoušek ve svém Porsche Cayenne v pražské Vyskočilově ulici zezadu narazil do Volva a z místa nehody ujel. Asi o 30 metrů dál, na nedaleké křižovatce však zastavil na červenou, řidička nabouraného Volva ho mezitím doběhla, postavila se před jeho vůz a chtěla mu zabránit, aby ujel. Janoušek do ženy nejdříve dvakrát najel a poté ji úmyslně srazil (podle jednoho svědka ji přejel ruku). Ženu nechal na silnici a ujel, aniž by jí poskytl první pomoc. Dopaden byl zanedlouho v ulici Pujmanové, poté, co se snažil uniknout policejnímu vozu. Při orientační dechové zkoušce mu bylo naměřeno více než 2,2 promile alkoholu.\nPolicisté jej odvezli na vyšetření do nemocnice a krátce po poledni byl převezen na ředitelství pražské policie. Po asi třech hodinách byl propuštěn zadním vchodem a odvezen soukromým vozidlem, které opět ještě před budovou policie porušilo dopravní předpisy.\nJednapadesátiletá žena vietnamské národnosti s mnohočetným poraněním skončila na JIP v nemocnici Praze-Motol.\n\nPolicie Janouškovi předala po dvou dnech usnesení o zahájení trestního stíhání pro přečin ohrožení pod vlivem návykové látky a zločin těžké ublížení na zdraví, stíhán by mohl být i za neposkytnutí první pomoci. Podle advokáta zraněné ženy Josefa Lžičaře bylo na zvážení, zdali by se incident nedal kvalifikovat jako pokus o vraždu. V následujících měsících se advokáti postižené ženy a Romana Janouška dohodli na zvýšeném odškodném pro poškozenou, pro obviněného Janouška mohla tato vstřícnost znamenat u soudu i polehčující okolnost a možné snížení případného trestu. V listopadu Janoušek poškozené řidičce vyplatil 900 000 Kč.\nMěstský soud v Praze ho 30. dubna 2014 odsoudil za těžké ublížení na zdraví k třem letům vězení a pětiletému zákazu řízení motorových vozidel. Nevyhověl tak žalobkyni, která žádala vyhodnocení případu jako pokusu o vraždu s trestem 10 let vězení. Státní zástupkyně proto oznámila záměr podat odvolání k vrchnímu soudu. Odvolal se i Janoušek, ale vrchní soud mu v odvolacím řízení trest zpřísnil na 4,5 roku vězení.\n\nSoudní znalec Jiří Doleček, který soudu předložil znalecký posudek v Janouškův prospěch, byl v roce 2017 odsouzen za úmyslné zkreslení tohoto posudku k podmíněnému trestu odnětí svobody v délce 18 měsíců.\n\nDne 18. listopadu 2014 nastoupil Janoušek výkon trestu v brněnské věznici.\nV brněnské věznici zůstal do března 2016, poté byl dočasně propuštěn na svobodu. Důvodem byla operace hlavy v pražské Ústřední vojenské nemocnici, po ní nastaly nečekané komplikace. Brněnský krajský soud v listopadu 2017 zamítl Janouškovu další žádost o přerušení trestu. Zároveň ale uvedl, že zdravotní prognóza nepředpokládá zlepšení a Janoušek by měl situaci řešit žádostí o upuštění od zbytku trestu. Podle znaleckého posudku z dubna 2018 není schopen nastoupit do vězení. Znalci olomoucké fakultní nemocnice napsali, že by pobyt ve vězení mohl ohrozit lobbistův život, uvedla Česká televize. \n\nVrchní soud v Praze nechal od července 2019 Janouška sledovat a v srpnu vyhodnotil, že opětovné zamítnutí Janouškovy žádosti o prominutí zbytku trestu bylo „správné a důvodné“, neboť odsouzený bez doporučeného doprovodu např. chodil na plovárnu, navštívil galerii nebo si vyjel na kole.\n\nAutomobil Porsche Cayenne, kterým Roman Janoušek nehodu způsobil, byl ve vlastnictví firmy Ora Print a Janouškovi byl pouze pronajat. Firmu Ora Print Janoušek vlastnil do roku 2002 a poté se vlastnictví údajně zbavil. Automobil měl registrační značku \"4A3 1968\" se zakódovaným datem narození Romana Janouška. První část značky \"4+3=7=\"červenec (3. července) a 1968 je rok narození. Podle deníku Právo to nasvědčuje tomu, že Janoušek byl i po roce 2002 vlastníkem Ora Printu prostřednictvím anonymních akcií. Tzv. „kmotrovskou značku“ má také další Janouškem používaný automobil Mercedes-Benz s registrační značkou \"2AR 1010\".\n\nJanouškova manželka Simona (roz. Steiningerová ) je také podnikatelkou.  V září 1999 koupila od zakladatelů společnosti Linpa Publishing, s. r. o., (původně Mladý svět, spol. s r. o.) jejich podíly, současně bylo rozhodnuto o změně názvu na Simona Publishing, s. r. o. Tuto společnost však později prodala. V roce 2001 se spolu s Janouškem stala členkou orgánů akciové společnosti Mladý svět, později přejmenované na PRINT MEDIA, a. s. V orgánech společnosti setrvali až do prohlášení konkursu na její majetek v říjnu 2009.\n\nDalším přítelem s širokými vazbami je ex-politik a lobbista Martin Ulčák.\n\n"}
{"id": "381208", "url": "https://cs.wikipedia.org/wiki?curid=381208", "title": "ERYX", "text": "ERYX\n\nERYX je protitanková řízená střela francouzského původu. Jedná se o protitankovou střelu krátkého dosahu s poloautomatickým povelovým systémem dálkového navedení po záměrné cíle (systém SACLOS) a s přenosem řídících signálů po vodiči.\n\nJe určena především pro protitankovou obranu pěších jednotek a umožňuje použití i v omezených prostorech, což dřívější protitankové střely většinou nedovolovaly. Střela s tandemovou kumulativní hlavicí používá pomocný raketový motor k opuštění hlavně, pak teprve dojde k zážehu hlavního letového motoru umístěného v přední části střely. Trysky raketového motoru se nacházejí v těžišti střely a slouží k jejímu ovládání za letu. Řízení probíhá automatickým systémem po vodičích, střelec pouze sleduje zaměřovačem cíl. Do výzbroje byla zavedena v polovině devadesátých let 20. století a tvoří součást výzbroje například ozbrojených sil Francie, Kanady nebo Norska.\n\n"}
{"id": "381215", "url": "https://cs.wikipedia.org/wiki?curid=381215", "title": "Emanuele Filiberto Duca d'Aosta (1932)", "text": "Emanuele Filiberto Duca d'Aosta (1932)\n\nEmanuele Filiberto Duca d'Aosta byl italský lehký křižník stejnojmenné třídy. Po válce ho, v rámci reparací, získalo sovětské námořnictvo. Vyřadilo ho na konci 50. let.\n\nStavba křižníku byla zahájena v roce 1932, dne 22. dubna 1934 byla loď spuštěna na vodu a 13. července 1934 byla uvedena do služby.\n\nKřižník byl v červenci 1940 nasazen v bitvě u Punta Stilo a bojoval také v prosinci 1941 v první bitvě u Syrty. V červnu 1942 byl nasazen proti spojenecké Operaci Vigorous. V roce 1943 u něj byly odstraněny torpédomety a kulomety, které nahradilo dvanáct 20 mm kanónů.\n\n\"Emanuele Filiberto Duca d'Aosta\" přečkal válku a 12. února 1949 byl předán do Sovětského svazu, kde sloužil pod názvem \"Stalingrad\" a později \"Kerč\".\n\n"}
{"id": "381216", "url": "https://cs.wikipedia.org/wiki?curid=381216", "title": "Ocelot stromový", "text": "Ocelot stromový\n\nOcelot stromový neboli oncilla (\"Leopardus tigrinus\") je druh ocelota, blízký příbuzný ocelota velkého a dlouhoocasého.\n\nNázev ocelot stromový může být matoucí, jelikož v anglicky mluvících zemích je výraz „tree ocelot“ používán pro druh margay (\"Leopardus wiedii\").\n\nVyskytuje se v tropických deštných pralesích Střední a Jižní Ameriky. Je to noční tvor, který loví drobné obratlovce, především hlodavce a ptáky. Dorůstá délky 40 až 50 cm a ocas měří 30 až 40 cm. Je o málo větší než kočka domácí, ale váží méně než kočka domácí: 2–3 kg.\n\nZoologická zahrada Praha vede jeho evropskou plemennou knihu.\n\nV současné době uznávané poddruhy jsou:\n\n"}
{"id": "381224", "url": "https://cs.wikipedia.org/wiki?curid=381224", "title": "Purpur (rozcestník)", "text": "Purpur (rozcestník)\n\nPurpur nebo nach může označovat:\n\n\n"}
{"id": "381225", "url": "https://cs.wikipedia.org/wiki?curid=381225", "title": "RBS-56 BILL", "text": "RBS-56 BILL\n\nRBS-56 BILL \"(BILL = Bofors Infantry Light and Lethal = Bofors pěchotní lehká a smrtící)\" je protitanková řízená střela s poloautomatickým povelovým systémem dálkového navedení po záměrné cíle (systém SACLOS) a s přenosem řídících signálů po vodiči.\n\nTato protitanková řízená střela švédského původu byla vyvinuta firmou \"Bofors\". Jedná se o první operačně zavedený protitankový komplet, který využívá principu zásahu cíle z horní polosféry, kde mají tanky většinou slabší pancéřování. Střela je navedena po vodorovné dráze cca 1 metr nad cíl, pak senzor automaticky iniciuje kumulativní hlavici skloněnou pod úhlem 30°, která proráží horní partie cíle. \n\nSystém BILL používá švédská armáda od roku 1985, ve vývoji je rovněž vylepšený model BILL 2 se zdvojenou kumulativní hlavicí.\n\n"}
{"id": "381226", "url": "https://cs.wikipedia.org/wiki?curid=381226", "title": "Svaz vyhnanců", "text": "Svaz vyhnanců\n\nSvaz vyhnanců ( (zkr. ) je zastřešující organizace německých spolků po druhé světové válce odsunutých etnických Němců z Východu. Má právní formu zapsaného společenstva. Vznáší nárok, aby byly vyslyšeny zájmy Němců postižených útěkem, vysídlením, a vyhnáním, nezávisle na členství. Předsedkyní spolku byla od roku 1998 do listopadu 2014 křesťansko-demokratická politička Erika Steinbachová. Novým předsedou byl zvolen v listopadu roku 2014 Bernd Fabritius.\n\n\n\nKrajanské sdružení dobrudžských a bulharských Němců, z. s., ukončilo svoji činnost na podzim 2009 a jeho členové přešli do Besarabskoněmeckého spolku. \n\n\n"}
{"id": "381241", "url": "https://cs.wikipedia.org/wiki?curid=381241", "title": "Igor Volk", "text": "Igor Volk\n\nIgor Petrovič Volk (; 12. dubna 1937 Zmijiv, Charkovská oblast, Ukrajinská SSR, SSSR – 3. ledna 2017, Bulharsko) byl sovětský (resp. od 1991 ruský) letec a kosmonaut, který se připravoval na nakonec neuskutečněné lety raketoplánem Buran, v rámci přípravy absolvoval v roce 1984 krátkodobý kosmický let Sojuzem T-12 na stanici Saljut 7.\n\nNarodil se 12. dubna 1937 ve městě Zmijiv na východě sovětské Ukrajinské SSR. Později se jeho rodina přestěhovala na Dálný východ, do Vorošilova (dnešní Ussurijsk) a poté do Kurska, kde navštěvoval tamní letecký klub.\n\nOd roku 1954 sloužil v Sovětské armádě, roku 1956 s úspěchem dokončil studium na Kirovogradské vojenské letecké škole (), načež byl přeložen ke stíhacímu letectvu Bakuského okruhu PVO. Roku 1963 odešel z armády v hodnosti nadporučíka do školy zkušebních letců při Letecko-výzkumném institutu M. M. Gromova v Žukovském u Moskvy, kterou absolvoval roku 1965. V institutu zůstal jako zkušební letec, současně do roku 1969 dálkově studoval na MAI (Moskevská letecká škola). Létal na všech tehdy existujících letadlech v sovětské armádě, měl nalétáno přes 5000 letových hodin.\n\nV Letecko-výzkumném institutu vznikla v červenci 1977 šestičlenná skupina zkušebních letců, která se začala připravovat na kosmické lety v rámci programu Eněrgija-Buran, jejím členem byl i Igor Volk. V srpnu 1978 získal souhlas Hlavní lékařské komise ke kosmickému výcviku a koncem roku byl jmenován velitelem skupiny. Od dubna 1979 letci zahájili všeobecnou kosmickou přípravu ve Středisku přípravy kosmonautů v Hvězdném městečku, a to formou opakovaných kratších stáží, pokračovali totiž v letech v institutu. Výcvik dokončil a kvalifikaci „zkušební kosmonaut“ získal v únoru 1982.\n\nV rámci přípravy na let raketoplánem Buran měl získat zkušenosti z letů do vesmíru na lodích Sojuz, proto byl už v září 1982 zařazen do posádky krátkodobého letu Sojuzu na stanici Saljut 7, k Leonidu Kizimovi a Vladimiru Solovjovovi. Nicméně v květnu 1983 byla posádka rozpuštěna.\n\nZnovu zahájil přípravu k letu v prosinci 1983. Do vesmíru letěl na palubě Sojuzu T-12 (COSPAR 1984-073A) v létě roku 1984. Partnery mu byli Vladimir Džanibekov a Světlana Savická. Cílem jejich posádky byla sovětská orbitální stanice Saljut 7, kde již byla stálá posádka (Leonid Kizim a Oleg Aťkov). Nová trojice byla na stanici čtvrtou návštěvou. Na její palubě strávili 10 dní, pak se vrátili na Zem. Přistáli s kabinou na padácích na území Kazachstánu. Volk je registrován jako 143. člověk ve vesmíru s 11 dny strávenými v kosmu.\n\n\nMéně než dvě hodiny po přistání – s cílem ověřit pilotní schopnosti po kosmickém letu – na trase Bajkonur–Moskva pilotoval letadlo Tu-154 vybavené řízením Buranu a vzápětí letěl zpět s MiGem 25 upraveným tak, aby měl letové charakteristiky blízké Buranu.\n\nV čele oddílu kosmonautů institutu se podílel na vývoji systému řízení Buranu, učastnil se pojezdových zkoušek a zkušebních letů analogu raketoplánu OK-GLI ve funkci velitele posádky. Současně se připravoval na let Buranem, podle plánů institutu a nadřízeného ministerstva leteckého průmyslu měl být při první misi velitelem (jeho druhým pilotem měl být Rimantas Stankjavičjus, roku 1988 zaměněný Magomedem Tolbojevem). Současně se připravoval s Alexandrem Ivančenkovem z NPO Energija.\n\nRoku 1987 se stal náčelníkem Odvětvového komplexu přípravy zkušebních kosmonautů (OKPKI, ), což bylo středisko přípravy kosmonautů ministerstva leteckého průmyslu.\n\nStart Buranu byl odsouván a nakonec roku 1992 bylo rozhodnuto o zastavení prací na Buranu a v příštím roce i na raketě Eněrgija. Vedení institutu a zejména Igor Volk stále doufali v obnovení programu a přes výzvy vlády k ukončení činnosti udržovali oddíl kosmonautů až do začátku roku 2002, kdy z institutu odešli dva ze tří zbývajících kosmonautů, včetně Igora Volka. Mezitím Volk v letech 1995–1997 zaujímal funkci zástupce náčelníka institutu a vedoucího jeho Letového zkušebního střediska.\n\nVedle létání a kosmonautiky se Igor Volk věnoval i sportu, v letech 1986–1990 byl prezidentem Všesvazové tenisové federace SSSR. V letech 2003–2005 byl prvním viceprezidentem federace kosmonautiky, angažoval se v hnutí Zelených.\n\nS manželkou Valentinou Alexandrovnou měl dvě dcery.\n\n"}
{"id": "381256", "url": "https://cs.wikipedia.org/wiki?curid=381256", "title": "Eugenio di Savoia (1933)", "text": "Eugenio di Savoia (1933)\n\nEugenio di Savoia byl italský lehký křižník třídy \"Duca d'Aosta\". Křižník byl nasazen ve druhé světové válce, kterou přečkal bez újmy. Poté byl předán řeckému námořnictvu.\n\nStavba křižníku byla zahájena v roce 1932, dne 16. března 1935 byla loď spuštěna na vodu a 16. ledna 1936 byla uvedena do služby.\n\n\"Eugenio di Savoia\" (i jeho sesterská loď) byl v červenci 1940 nasazen v bitvě u Punta Stilo. V červnu 1942 byl nasazen proti britské Operaci Harpoon (sesterský \"Duca d'Aosta\" byl naopak nasazen proti souběžně probíhající Operaci Vigorous) a v srpnu 1942 proti britské Operaci Pedestal. V roce 1943 byly na \"Eugenio di Savoia\" odstraněny torpédomety a kulomety, které nahradilo dvanáct 20mm kanónů.\n\n\"Eugenio di Savoia\" přečkal válku a 1. července 1951 byl předán Řecku, kde sloužil jako vlajková loď pod názvem \"Elli\". Byl náhradou za stejnojmenný křižník, který italská ponorka \"Delfino\" potopila ještě několik hodin před samotným vyhlášením války Řecku. Vyřazen byl roku 1964.\n\n"}
{"id": "381263", "url": "https://cs.wikipedia.org/wiki?curid=381263", "title": "Homer maskotem", "text": "Homer maskotem\n\nHomer maskotem (v anglickém originále Dancin' Homer) je pátý díl druhé řady amerického kresleného seriálu Simpsonovi poprvé vysílaný 8. listopadu 1991.\n\nNa začátku vypráví Homer příběh v hospodě. Příběh je o tom jak byl maskot na zápasech. Poté ho přijali do první ligy a tam neuspěl.\n"}
{"id": "381266", "url": "https://cs.wikipedia.org/wiki?curid=381266", "title": "Aepyornis", "text": "Aepyornis\n\nAepyornis je vyhynulý rod velkých ptáků z čeledi Aepyornithidae, řazený do skupiny běžců, tedy například po bok pštrosů. V angličtině je označován jako Elephant Bird (\"sloní pták\"), v češtině někdy jako pštros. Vyhynul po kolonizaci ostrova Madagaskar lidmi přibližně před 2000 lety. Podle jiných údajů však žil ještě někdy kolem roku 1000 - 1200 n. l.\n\n\"Aepyornis\" byl obří nelétavý pták a žil na Madagaskaru. Vážil asi 350 až 500 kg a kladl největší známá ptačí vejce v historii (větší než většina dinosauřích vajec). výjimkou jsou však obří vejce oviraptorosaurů, z nichž některá měří až kolem 61 cm na délku. Největším rodem épyornitida byl zřejmě druh \"Vorombe titan\", dorůstající hmotnosti až 650 kilogramů. Výzkumy mozkovny dokazují, že tito obří ptáci měli poměrně slabý zrak a žili zřejmě převážně nokturnálně (byli aktivní pouze v noci).\n\nObjevy člověkem modifikovaných kostí velkých ptáků (mega avifauny) z vrstev o stáří kolem 10 500 let mění pohled na historii lidského osídlení Madagaskaru a na dobu, kdy začala interakce lidí s obřími endemickými ptáky tohoto ostrova. Podle jiné vědecké studie však nelze přímou interakci prokázat, protože lidské osídlení Madagaskaru mohlo být ve skutečnosti až mnohem pozdějšího data.\n\n"}
{"id": "381274", "url": "https://cs.wikipedia.org/wiki?curid=381274", "title": "Lom Jiří", "text": "Lom Jiří\n\nLom Jiří společnosti Sokolovská uhelná se nachází severně od Sokolova a leží v dobývacím prostoru Alberov (podle jména dnes už neexistující vesnice uprostřed dnešního lomu). Otvírka byla provedena ve Vintířově roku 1981 jako přechod na povrchovou těžbu.\n\nProdukce uhlí činí 8 milionů tun/rok, což je nejvíce v Sokolovském revíru. Jedná se o jeden ze dvou posledních ještě dnes činných uhelných lomů na Sokolovsku. Sloj, která se těží v lomu se nazývá Antonín a má mocnost 30-40 m. Uhlí má nejmenší obsah síry ze všech hnědouhelných lokalit v ČR a je vhodné pro briketování, se kterým se skončilo v roce 2010. Lom již přetěžuje území s dřívější hlubinnou těžbou a uhlí nedosahuje vysoké kvality. Nadložní skrývka a zemina je zakládána do vnitřní výsypky (původně se zakládalo do velké podkrušnohorské výsypky - do roku 2003). Celkem zde zatím bylo vytěženo (od roku 1949 do roku 2017) 344,9 miliónů tun uhlí.\n\nDalší těžba bude probíhat zhruba do roku 2035, pokud se nic nezmění na kauze Lomnické pinky. Směr těžby je k obci Lomnice, kde dojde k přetěžení zbytkové jámy Vilém u Sokolova. Poblíž se nachází bývalý důl Marie Majerové. Lomnické pinky jsou území poddolované hlubinnou těžbou a i to bude komplikovat postup. Těžba postoupí až k hranici silnice Sokolov - Kraslice, kde se nachází hranice územních ekologických limitů těžby podle vládního usnesení č. 490/91. Uhelná sloj pokračuje až pod město Sokolov, ale geologická situace neumožňuje její vytěžení a nepočítá se zde do budoucna s těžbou. Lom lze už dnes spatřit z přilehlých komunikací (silnice II/181), do budoucna se dá předpokládat ještě větší viditelnost a to z důvodu postupu těžby směrem k vedlejšímu lomu Družba. Po roce 2025 bude těžební technologie z lomu Jiří odstraňovat část skluzu a následně odtěžovat zablokované uhlí na lomu Družba. Zmíněná komunikace byla vybudována v letech 2005 - 2007 jako kompenzační opatření za vytěžené území a jako součást severního obchvatu města Sokolov. Po ukončení těžby se v rámci rekultivací plánuje zaplavení zbytkové jámy spolu s lokalitou Družba a vznik nového jezera Jiří - Družba.\n\n\n"}
{"id": "381275", "url": "https://cs.wikipedia.org/wiki?curid=381275", "title": "Lom Družba", "text": "Lom Družba\n\nLom Družba se nachází západně od Nového Sedla a roční produkce je 2 mil. tun uhlí. Jedná se o nejmenší lomovou hnědouhelnou lokalitu v ČR. I zde jako na lomu Jiří se těží sloj Antonín a její mocnost zde dosahuje v průměru 35 m. Skrývka je zakládána na Smolnickou výsypku a do budoucna se počítá pouze s vnitřní výsypkou. Otvírka lomu byla provedena v roce 1960 v Novém Sedle jako přechod z hlubinné na povrchovou těžbu.\n\nV červnu 2009 došlo k neočekávané situaci, kdy se vnitřní výsypka lomu Jiří sesunula cca o 200 m směrem k lomu Družba. Sesuvem došlo k zablokování několika milionů tun uhelných zásob.\n\n31. srpna 2011 byla po 122 letech přerušena těžba. Prvním předznamenáním tohoto kroku bylo zastavení skrývky a sloučení divizí Družba a Jiří do nové divize Těžba. K dočasnému přerušení těžby došlo v roce kvůli sesuvu svahu (2009) z vnitřní výsypky lomu Jiří, která se zapřela o pilíř mezi oběma lomy tak, že znemožňuje Družbě další postup. Omezené fungování bude do roku 2015, kdy bude odtěžována část skrývky v předpolí. Do lomu by se těžaři měli vrátit kolem roku 2030-2035 z opačné strany od obce Královské Poříčí. Po dotěžení zásob na sousedním lomu tak zde bude použita technika z lomu Jiří. Přerušení těžby doprovází i likvidace pasových zakládacích vozů, pasových dopravníků a kolejí. \n\nLom vytěží všechny dostupné zásoby až k hranici stanovenou vládním usnesením č. 490/91. Maximální životnost lomu se pohybuje mezi roky 2035 až 2043. Zbývá vytěžit přibližně 66,5 mil. t uhlí (2011). Další rozšíření těžby se neplánuje. Po ukončení těžby v rámci rekultivací bude zaplavena zbytková jáma spolu s lokalitou Jiří a vznikne jezero Jiří - Družba.\n\n\n"}
{"id": "381282", "url": "https://cs.wikipedia.org/wiki?curid=381282", "title": "Skrývka", "text": "Skrývka\n\nSkrývka je proces, při kterém je sejmuta nějaká nadložní vrstva. Skrývka je také název pro odebraný materiál nebo pro nadložní vrstvy kryjící ložisko suroviny.\n\nPři těžbě nerostných surovin povrchovým způsobem se skrývá nadložní vrstva hornin (jíly, písky) a půdy, aby bylo umožněno dobývání surovin, například uhlí nebo kaolinu.\n\nPři těžbě a nebo zakládání staveb, při kterých je trvale nebo dočasně odnímána zemědělská půda, se provádí skrývka kulturních vrstev půdy, tj. ornice, aby mohly být použity pro svůj původní zemědělský účel.\n\nSejmuté horniny a půdy se ukládají do deponií a výsypek, odkud jsou dále distribuovány pro další využítí.\n\nSkrývka se odstraňuje pomocí mechanizace, jako jsou buldozery, scrapery či velkostroje.\n\n"}
{"id": "381290", "url": "https://cs.wikipedia.org/wiki?curid=381290", "title": "Joan Brossa", "text": "Joan Brossa\n\nJoan Brossa i Cuervo [ : ] (19. ledna 1919, Barcelona – 30. prosince 1998, tamtéž) byl spisovatel, dramatik, grafik a plastický umělec, nejvýznamnější katalánský avantgardní básník 20. století. \n\nPříležitostně začal psát již během španělské občanské války v letech 1936–1939. Po návratu do Barcelony se seznámil s umělci J. V. Foixem, Joanem Miróem a Joanem Pratsem. Díky jejich radám a neosurrealistickým vlivům začal psát sonety, ódy a sestiny (více než 80 knihy), a dramata, která nazýval „scénickou poezií“ (více než 350 divadelních kusů). V roce 1941 vytvořil své první vizuální básně v souladu s futuristickými parametry. Z roku 1943 pochází jeho první \"objet trouvé\", z roku 1951 je jeho první spojení předmětů, které k sobě zdánlivě nepatří, a z roku 1956 jeho první instalace (ve výloze obchodu). V roce 1947 založil společně s Antonim Tàpiesem, Modestem Cuixartem, Joanem Ponçem, Arnauem Puigem a Joanem Josepem Tharratsem časopis Dau al Set.\n\nOd roku 1950, také díky setkání s brazilským básníkem Joãoem Cabralem de Melo, se Brossova poezie (počínaje knihou \"Em va fer Joan Brossa\", „Joan Brossa udělal mne“) obrací k sociální tematice. Během 60. let experimentoval s vizuální poezií a s objekty a tuto oblast již nikdy zcela neopustil. Současně začal spolupracovat s umělci jako byli Tàpies a Miró a postupně i s výtvarníky všech generací. Od jeho první souborné výstavy v Nadaci Joana Miróa v Barceloně (1986) se výstavy staly stálou součástí básníkova projevu. Jedna z nich, pořádaná v madridském Museo Nacional Centro de Arte Reina Sofía v roce 1991, mu přinesla mezinárodní věhlas. Jeho díla se dostala i mimo galerie prostřednictvím tzv. „zhmotněných básní“, jako například \"Poema visual transitable en tres parts\" („Průjezdný vizuálný báseň do trojka část“) na barcelonském velodromu (1984). Jeho záliba ve výtvarném umění ovšem nepřerušila jeho literární produkci.\n\nV oblasti scénických umění se věnoval psaní her již od 40. let. Později přešel i k jiným paradivadelním žánrům, mezi nimi k monologům, baletu a koncertům, z nichž stojí za zmínku především ty, na nichž spolupracoval s Josepem M. Mestresem Quadrenym a Carlesem Santosem. Psal také divadelní hry, libreta k operám a scénáře k filmům.\n\nNa mezinárodní úrovni je významná jeho účast na Bienále v São Paulu v roce 1993 a v Benátkách v roce 1997, na výstavách v Mnichově v r. 1988, v New Yorku v r. 1989, v Céretu a v Collioure v r. 1991, v Londýně v r. 1992, v Mexiku D. F. a v Monterrey v r. 1997, v Kasselu a v Goppingenu v r. 1998 nebo v Göteborgu v r. 1999. Po jeho smrti se v roce 2001 v Nadaci Joana Miróa v Barceloně konala velkolepá výstava, která definitivně stvrdila jeho význam. V letech 2005–2011 další velká souborná výstava navštívila různá města v Chile, Brazílii, Argentině, Portugalsku, Španělsku, Rakousku, Česku, Švédsku, Francii, Německu, Polsku, Mexiku a opět Francii. Jeho literární dílo bylo přeloženo do více než patnáct jazyků.\n\nV posledních letech života obdržel ocenění za všechny žánry a od mnoha různých institucí. Byl vyznamenán UNESCO „Picasso Medaili“ (1986).\n\nV roce 2012 obrovský dědictví Joan Brossa (více než 60.000 kusů) byla uložena na MACBA, Muzeum současného umění v Barceloně.\n\n"}
{"id": "381291", "url": "https://cs.wikipedia.org/wiki?curid=381291", "title": "Sportovní masáž", "text": "Sportovní masáž\n\nSportovní masáž je masáž složená z uspořádaného souboru vhodných masérských hmatů, které mají připravit sportovce jak z fyzické tak z psychické stránky na podání určitého sportovního výkonu, popřípadě mají za úkol zbavit sportovce únavy a přispět k jeho zotavení.\n\nÚvodní tření\n\nÚvodní tření je jednou ze základních skupin masérských hmatů. Provádí se celou plochou dlaně, někdy při zpětném pohybu i roztaženými konečky prstů a dále také hřbetem ruky. Do úvodního tření lze také zařadit vytírání, které se provádí na menší ploše, ale za to větším tlakem. Rozlišujeme vytírání přes ruku a obtahování. Úvodní tření podporuje mízní oběh, prokrvení kůže a podkoží a snížení svalového napětí.\n\nHnětení\n\nHnětení je skupina masérských hmatů, která slouží především ke zpracování svalů na končetinách. Je to hmat, který dokáže působit na hlubší kožní vrstvy a tkáně. Přispívá výraznou měrou k lepšímu odtoku odpadních látek. Rozdělujeme ho na hnětení vlnovité, finské, uchopování, odtahování, pomalé válení a protlačování pěstmi.\n\nRoztírání\n\nTechnika roztírání v sobě zahrnuje hmaty pomocí nichž dochází k uvolnění srostlých tkání a kloubního vaziva. Provádí se patkou dlaně, špetkou, pěstí a palci. Tyto hmaty jsou vhodné zejména k masáži v okolí kloubů a plochých svalů.\n\nTepání\n\nTepání se provádí uzpůsobenými údery ruky na zpracovávanou krajinu. Pohyby by měly být rychlé a svižné. Účinky tepání působí povrchně nebo do hloubky. Do povrchního tepání spadá smetání, tleskání a pleskání. Tepání do hloubky se rozlišuje na vějířovité, sekání a tepání pěstmi. Díky povrchnímu tepání dochází k uklidnění a k hlubokému uvolnění svalů. Tepání do hloubky působí opačným účinkem, respektive má stimulující účinky a navozuje pocit tepla.\n\nChvění\n\nProvádí se při maximálně uvolněných svalech rychlými pohyby do stran. Výsledkem správného provedení chvění je pocit uklidnění, osvěžení a uvolnění svalu. Chvění známe jako vytřásání celé končetiny, rychlé válení, vidlicí anebo pomocí dlaně.\n\nZávěrečné tření shodné s úvodním\n\nDochází při něm ke konečnému uvolnění masírované krajiny pomocí hmatů shodujících se s hmaty úvodního tření.\n\nMasáž odstraňující únavu\n\nJedná se o druh sportovní masáže, který je nejrozšířenější, kromě jeho uplatnění ve sportu lze tento typ masáže využít i v některých druzích masérských či kosmetických salónů. Masáž je vhodná zejména tehdy, byl-li sportovec vystaven vysoké fyzické námaze. Je-li však sportovec zcela vyčerpán, je vhodné, aby byla masáž odložena alespoň o jeden den.\n\nMasáž přípravná\n\nPřípravná masáž představuje masáž, při které dochází ke zlepšení sportovcovy kondice. Jedná se tak o prvek, který pomáhá při široké škále anatomických a funkčních příznaků jako je například špatné držení těla, ochablé svaly a mimo jiné také zkrácené šlachy. Jedná se zpravidla o masáž celkovou. Masáž přípravnou lze také označit jako masáž tréninkovou, hygienickou či kondiční.\n\nMasáž pohotovostní\n\nMěla by připravit sportovce na podání maximálního výkonu. Můžeme ji považovat jako součást rozcvičení před samotným výkonem. Podle povahy sportovce rozlišujeme tuto masáž na dráždivou a uklidňující. Dráždivou masáž volíme v případě, jestliže je sportovec v útlumu, tudíž potřebuje povzbudit. Masáž je tvrdá a rychlá. Uklidňující použijeme tehdy, je-li dotyčný sportovec nervózní a netrpělivý. Taková masáž je jemná a v pomalejším tempu než masáž dráždivá.\n\nMasáž v přestávkách mezi výkony\n\nTato masáž je vhodná pouze při různých utkáních a sportovních soutěžích. Nezbytná je pro sportovce, od kterých jsou požadovány výkony v menším časovém rozsahu. Typickým odvětvím je například desetiboj, ale i mnohé sportovní turnaje, které se leckdy protáhnou až na několik týdnů.V takových případech je cílem předejít mnohým zraněním a připravit sportovce na to, aby mohl opět podat výkon alespoň stejně dobrý jako před jeho únavou.\n\nLéčebná sportovní masáž\n\nTento druh sportovní masáže, jak už z názvu napovídá, má za úkol pomáhat léčit či doléčovat následky různých sportovních zranění. Správný masér by se neměl nikdy snažit o to, aby léčil sportovce sám bez vědomí jeho ošetřujícího lékaře.\n\nMýdla\n\nMýdla jsou prostředky patřící mnoho let mezi nejpoužívanější. Za jejich největší výhodu lze považovat dostupnost a relativně nízkou cenu. Na druhou stranu při dlouhém kontaktu mýdla s pokožkou dochází k jejímu odtučňování a vysušování.\n\nPudry\n\nPudry neboli zásypy pro svůj nedostačující skluz a přilnavost jsou vhodné pouze k částečné masáži např. plosky nohy apod..\n\nEmulze\n\nEmulze jsou masážní přípravky obsahující dvě složky (vodu a olej), které se navzájem nemísí, a díky emulgátoru vytvářejí stabilně rozptýlenou směs jedné složky ve druhé. Jejich přední stránkou je nejen dobrý skluz, ale především cenová dostupnost. Mezi nevýhody patří zejména špatné vstřebávání, dráždění a šmolkovost.\n\nLihové přípravky\n\nTento druh přípravků se používá zejména na rychlou pohotovostní masáž. Za největší klad lze bezesporu považovat to, že v sobě ukrývají vysokou koncentraci výtažků z bylin. Tím se několikanásobně zvyšuje jejich účinnost. Oproti ostatním masážním prostředkům, jako jsou například emulze či oleje, mají špatný skluz a díky rychlému odpařování lihu jsou nevhodné k déle trvajícím masážím. Typickým příkladem lihových přípravků je ALPA a SPORTOVKA. Rozeznáváme tři druhy-základní, chladivé a prohřívající.\n\nTukové masážní prostředky\n\nRozdělujeme je na tekuté (oleje) nebo polotuhé (masti a krémy). Tekuté masážní prostředky se nacházejí ve dvou základních formách, rostlinné a živočišné. Oleje představují masážní prostředek, který je v dnešní době nejčastěji používán pro celotělové masáže. Krémy a masti se oproti olejům využívají k lokální masáži, a to zejména k masážím různých kloubů.\n\nGely\n\nPředstavují ztuhlý koloidní roztok, který vytváří rosolovitou hmotu. Obsahují tři složky - vodu, líh a škrob. Jsou vhodné k lokální masáži díky obsahu účinných látek a snadné vstřebatelnosti.\n\n\n"}
{"id": "381295", "url": "https://cs.wikipedia.org/wiki?curid=381295", "title": "Abimael Guzmán", "text": "Abimael Guzmán\n\nManuel Rubén Abimael Guzmán Reynoso (* 4. prosince 1934, Mollendo, Peru) je peruánský profesor filosofie a zakladatel teroristické maoistické organizace Světlá stezka, v jejímž čele stál až do svého zatčení v roce 1992. Guzmán byl také zván \"Presidente Gonzalo\", \"Camarado Gonzalo\" či \"Puka Inti\" – Rudé srdce. Guzmán byl v roce 1992 zatčen a v následném procesu odsouzen na doživotí.\n\nNarodil se v peruánské obci Mollendo a jeho matka zemřela, když mu bylo pouhých šest měsíců. Guzmán vystudoval filosofii (doktorský titul obhájit v roce 1961) a práva, jež dokončil už jako učitel na filosofické fakultě arequipské Univerzity San Augustin.\n\nGuzmán byl aktivní v Komunistické straně Peru a od roku 1962 začal vyučovat na Univerzitě Huamanga v Ayacuchu, kde jeho maoistické učení získalo řadu stoupenců – Ayacucho bylo později centrem operací Světlé stezky.\n\nV roce 1962 byl Guzmán jedním z aktérů konfliktu na IV. národním sjezdu Komunistické strany Peru, kde odmítl parlamentní cestu převzetí moci a uznal pouze cestu ozbrojené revoluce. V následujícím roce se spolupodílel na vytvoření marxistické frakce Komunistické strany Peru a ideologicky plně přešel k maoismu (několikrát navštívil i Čínu). V roce 1965 už se pod Guzmánovým vedením zcela odštěpilo maoistické uskupení „Bandera Roja“. Světlou stezku Guzmán budoval v roce 1970 pod názvem \"Komunistická strana Peru Světlé stezky José Carlose Mariátegui\".\n\nCílem Světlé stezky bylo vyvolat v zemi takovou vlnu teroru, která by jí umožnila zcela převzít vládu nad Peru a vytvořit zde maoistickou diktaturu. Původcem této revoluce měly být podle jejich ideologie peruánští rolníci – v drtivé míře příslušníci nativních etnik a jimi vytvořená \"lidová armáda\".\n\nOd 17. května 1980 Světlá stezka pod Guzmánovým vedením rozpoutala mnohaletou vlnu násilí, které padlo za oběť přibližně 69 000 lidí. Z toho počtu připadlo 46% na vrub Světlé stezky, 30% zabila armáda a policie a 24% ostatní strany boje (paramilitární oddíly 13%, Revoluční hnutí Túpac Amaru 1,5%, útvary domobrany \"rondas\" atd.).\n\nZlomem v aktivitě organizace, která v roce 1990 ovládala 19 z 24 departmentů Peru a široce působila i v obchodu s kokainem, bylo Guzmánovo zatčení 12. září 1992. Guzmán byl po svém zatčení navlečen do pruhovaného obleku, vystaven v kleci a vysílán v televizi, což ho mělo u veřejnosti zesměšnit. Později byl vojenským soudem odsouzen na doživotí, v roce 2006 toto odsouzení potvrdil civilní soud a dnes je držen ve věznici na námořní základně Callao nedaleko Limy.\n\nV roce 1993 Guzmán veřejně vyzval Světlou stezku k uzavření míru, což vedlo k rozštěpení zbytků organizace. Guzmána ve vedení organizace nahradil Óscar Ramírez, který byl později sám zatčen a odsouzen na doživotí.\n\n\n"}
{"id": "381297", "url": "https://cs.wikipedia.org/wiki?curid=381297", "title": "Kobra (střela)", "text": "Kobra (střela)\n\nKobra je název sovětské protitankové řízené střely. Ruské označení kompletu je 9K112 Kobra, střela nese označení 9M112. Kódové označení NATO je AT-8 Songster. Jedná se o protitankový raketový komplet velkého dosahu určený k odpalování řízené střely z hlavně tanku využívající poloautomatického povelového systému dálkového navedení po záměrné cíle (typ. SACLOS) s rádiovým přenosem řídících povelů.\n\nV Sovětském svazu nebyly tanky na rozdíl od svých západních protivníků vybaveny tak dokonalými systémy řízení palby, což snižovalo pravděpodobnost zásahu zejména při vedení boje na větší vzdálenosti. Tento nedostatek mohly účinně eliminovat protitankové řízené střely (PTŘS), jejichž hlavním účelem bylo ničení cílů nacházejících se mimo dostřel kanónu. Protože PTŘS instalované na vnějším povrchu tanku by byly příliš zranitelné, hledalo se jiné řešení. Bylo rozhodnuto vyvinout řízenou střelu schopnou odpalování z klasického tankového kanónu. Hlavním omezením byla ráže kanónu, která činí 100-125 mm, ale tento problém se podařilo překonat a roku 1968 byl zahájen vývoj ve dvou konstrukčních kancelářích současně – v Konstrukční kanceláři strojírenství \"(Konstruktorskoje bjuro mašinostrojenija - KBM)\" a v Konstrukční kanceláři přesného strojírenství \"(Konstruktorskoje bjuro točnogo mašinostrojenija - KBTM).\"\n\nPočátkem sedmdesátých let 20. století byl vybrán k zavedení do výzbroje perspektivnější typ PTRK vyvíjený v konstrukční kanceláři KBTM, který nesl označení 9K112 Kobra (některé prameny užívají označení 9K112-1). Tento komplet byl vyvíjen pro tanky T-64A, které byly vyzbrojeny 125mm kanónem a používaly automatické nabíjecí zařízení. Proto byla střela 9M112 konstruována jako dvojdílná. Ke spojení přední části (s kumulativní hlavicí a raketovým motorem) a zadní části (s naváděcí soustavou a malou prachovou náplní zajišťující vymetení střely z hlavně) docházelo během nabíjení před vložením do hlavně.\n\nZkoušky nového PTRK byly prováděny na upraveném sériovém tanku T-64A s označením \"Objekt 447\". Do výzbroje byl PTRK Kobra zaveden roku 1976.\n\nRoku 1979 byla vyvinuta verze Kobra-M s vylepšenou střelou. V roce 1985 pak následoval PTRK Agona se zcela novou PTŘS 9M128 s tandemovou kumulativní hlavicí. Do výzbroje se však již nedostal, protože nově vyráběné tanky byly vyzbrojovány dokonalejším kompletem Refleks/Svir.\n\nPTRK Kobra byl zaveden do výzbroje sovětských tanků T-64B, T-64BV, T-80B a T-80BV.\n\n"}
{"id": "381303", "url": "https://cs.wikipedia.org/wiki?curid=381303", "title": "Jaroslav Mezník", "text": "Jaroslav Mezník\n\nJaroslav Mezník mladší (31. prosince 1928 Bratislava – 28. listopadu 2008 Brno) byl český historik, profesor na Filozofické fakultě Masarykovy univerzity, odborník na (vrcholně) středověké dějiny střední a západní Evropy, za normalizace disident, signatář Charty 77, po sametové revoluci československý politik za obnovenou Československou sociální demokracii a poslanec Sněmovny národů Federálního shromáždění.\n\nJaroslav Mezník se narodil v rodině moravskoslezského zemského prezidenta Jaroslava Mezníka (1884–1941), který byl za německé okupace zastřelen a Marie rozené Dvořákové (1887–1967).\n\nPo gymnáziu absolvoval historii a archivnictví na filozofické fakultě Masarykovy univerzity. V 50. letech jako politicky nespolehlivý sloužil u tzv. Pomocných technických praporů . V letech 1953–1956 pracoval jako archivář ve Státním archivu v Janovicích u Rýmařova a od roku 1956 v Historickém ústavu Československé akademie věd, kde se zaměřil zejména na dějiny měst ve 14. a 15. století a detailní prosopografickou analýzou, jejímž uplatněním v tomto kontextu výrazně předběhl historické bádání, značně obohatil naše znalosti o podhoubí různých dobových politických a sociálních třenic, případně husitské revoluce v Praze. V roce 1972 byl z politických důvodu uvězněn a ve vězení byl až do roku 1974. Po propuštění z vězení mohl pracovat jen jako skladový dělník. Byl signatářem Charty 77 a v období 1977–1989 byl znovu dvakrát vězněn.\n\nV roce 1978 podepsal v rámci Charty 77 prohlášení \"Sto let českého socialismu\", v němž se skupina levicově orientovaných disidentů s respektem vyjádřila o předúnorových tradicích demokratické levice.\n\nProfesně je k roku 1990 uváděn jako důchodce, bytem Brno.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 48 - Brno-město II, Jihomoravský kraj) jako poslanec za obnovenou ČSSD. Ve Federálním shromáždění setrval do konce funkčního období, tedy do voleb roku 1990.\n\nPak se vrátil k práci v Historickém ústavu Československé akademie věd a roku 1992 se stal profesorem starších obecných dějin na Filozofické fakultě Masarykovy univerzity. Zde také v letech 1994–1995 působil jako děkan fakulty. Byl členem vědeckých rad Masarykovy univerzity v Brně, Slezské univerzity v Opavě a Historického ústavu AV ČR a členem redakční rady Českého časopisu historického. Mezi jeho žáky patří např. Libor Jan, Martin Wihoda nebo Tomáš Borovský.\n\nV roce 1996 se neúspěšně ucházel za ČSSD o křeslo senátora ve volebním obvodu Brno-město.\n\nV roce 1995 mu byla udělena Zlatá medaile Masarykovy univerzity, v roce 1998 obdržel Řád Tomáše Garrigua Masaryka a roku 2000 získal i Cenu města Brna. Obdržel také Medaili Františka Palackého za zásluhy o společenské vědy.\n\n\n\n"}
{"id": "381312", "url": "https://cs.wikipedia.org/wiki?curid=381312", "title": "Bastion (střela)", "text": "Bastion (střela)\n\nBastion je název sovětské protitankové řízené střely. Ruské označení kompletu je 9K116-1 Bastion, střela nese označení 9M117. Kódové označení NATO je AT-10 Stabber. Jedná se o protitankový raketový komplet velkého dosahu určený k odpalování řízené střely z hlavně tanku využívající systému dálkového navedení po laserovém paprsku.\n\nPTŘS 9M117 je používána rovněž v kompletu 9K116 Kastět jako výzbroj taženého protitankového kanónu MT-12 nebo v kompletu 9K116-2 Šeksna (PTŘS) jako výzbroj tanků T-62, případně v kompletu 9K116-3 Basňa-2 jako výzbroj BMP-3.\n\nPTRK Bastion byl vyvinut za účelem modernizace starších tanků T-55 vyzbrojených kanóny ráže 100 mm konstrukční kanceláří \"KBP\". Protitanková řízená střela 9M117 byla původně vyvinuta pro PTRK 9K116 Kastět určený pro tažené protitankové kanóny MT-12 ráže 100 mm a zavedený do výzbroje roku 1981.\n\nStřela 9M117 tvoří součást jednodílného náboje \"3UBK 10-1\" ráže 100 mm, který obsahuje jen malou prachovou náplň nutnou k vymetení střely z hlavně. Zdrojem laserového zaměřovacího paprsku je systém \"9S58\" zabudovaný do tankového zaměřovače \"1K13\".\n\nVývoj PTRK Bastion byl ukončen roku 1983, ale na masové vyzbrojování staých tanků bylo již pozdě. V souvislosti se snižováním mezinárodního napětí začaly být počty tanků ve výzbroji snižovány, přičemž jako první byly vyřazovány starší T-55 a T-62. Nakonec bylo tímto kompletem vyzbrojeno jen malé množství tanků.\n\nPTRK Bastion tvořil výzbroj tanků T-55M, T-55AM, T-55AD, T-55MV, T-55AMV. Tanky T-55AM2 s PTRK Bastion měla ve své výzbroji i Československá armáda.\n\n"}
{"id": "381313", "url": "https://cs.wikipedia.org/wiki?curid=381313", "title": "Šeksna (střela)", "text": "Šeksna (střela)\n\nŠeksna je název sovětské protitankové řízené střely. Ruské označení kompletu je 9K116-2 Šeksna, střela nese označení 9M117. Kódové označení NATO je AT-12 Swinger. Jedná se o protitankový raketový komplet velkého dosahu určený k odpalování řízené střely z hlavně tanku využívající systému dálkového navedení po laserovém paprsku.\n\nPTŘS 9M117 je používána rovněž v kompletu 9K116 Kastět jako výzbroj taženého protitankového kanonu MT-12 nebo v kompletu 9K116-1 Bastion jako výzbroj tanků T-55, případně v kompletu 9K116-3 Basňa-2 jako výzbroj BMP-3.\n\nPTRK Šeksna byl vyvinut za účelem modernizace starších tanků T-62 vyzbrojených kanony ráže 115 mm konstrukční kanceláří \"KBP\". Protitanková řízená střela 9M117 byla původně vyvinuta pro PTRK 9K116 Kastět určený pro tažené protitankové kanony MT-12 ráže 100 mm a zavedený do výzbroje roku 1981.\n\nStřela 9M117 tvoří součást jednodílného náboje \"3UBK 10-2\" ráže 115 mm, který obsahuje jen malou prachovou náplň nutnou k vymetení střely z hlavně. Zdrojem laserového zaměřovacího paprsku je systém \"9S58\" zabudovaný do tankového zaměřovače \"1K13\".\n\nVývoj PTRK Šeksna byl ukončen roku 1983, ale na masové vyzbrojování staých tanků bylo již pozdě. V souvislosti se snižováním mezinárodního napětí začaly být počty tanků ve výzbroji snižovány, přičemž jako první byly vyřazovány starší T-55 a T-62. Nakonec bylo tímto kompletem vyzbrojeno jen malé množství tanků.\n\nPTRK Šeksna tvořil výzbroj tanků T-62M a T-62MV.\n\n"}
{"id": "381317", "url": "https://cs.wikipedia.org/wiki?curid=381317", "title": "Antracit", "text": "Antracit\n\nAntracit je druh černého uhlí, který se vyznačuje nejnižším obsahem těkavých hořlavých látek (12 - 8 % hmotnosti), vysokým obsahem uhlíku (90-96 %, podle jiných zdrojů 92,1 % až 98 %.) a velkou výhřevností. Je to černé uhlí, které bylo vystaveno velkému tlaku a teplu. Z hlediska klasifikace uhlí nemá samostatné postavení. Je přechodným členem mezi antracitovým uhlím (8-12 % prchavých látek) a metaantracitem (1-3 % prchavých látek).\n\nAntracit tvoří asi 1 % světových zásob uhlí, těží se jen v několika zemích světa. Největší podíl světové těžby zaujímá Čína; dalšími producenty jsou Rusko, Ukrajina, Severní Korea, Jihoafrická republika, Vietnam, Velká Británie, Austrálie a Spojené státy americké. Celkově bylo v roce 2010 vytěženo 670 milionů tun.\n\nPod mikroskopem jsou pozůstatky rostlinných pletiv pozorovatelné jen s těžkostmi. Má silný, téměř až kovový lesk. Lom je lasturnatý, s ostrými hranami. Je velmi viskózní, tvrdost podle Mohsovy stupnice kolísá mezi 2-2,5. Hustota se pohybuje kolem 1-1,1 kg/dm³. Nedá se spékat. Má dobrou elektrickou vodivost.\n\nVýhřevnost se pohybuje od 33,9 do 34,8 MJ/kg (8100-8350 kcal/kg). Je obdobná jako u koksu.\n\nPoužívá se k vytápění, výrobě koksu a chemikálií. Je stáložárný, hoří horkým plamenem, vydává málo kouře a mezi všemi druhy uhlí produkuje nejméně nežádoucích emisí.\n\n"}
{"id": "381327", "url": "https://cs.wikipedia.org/wiki?curid=381327", "title": "Refleks", "text": "Refleks\n\nRefleks nebo Svir je název sovětské protitankové řízené střely. Ruské označení kompletu je 9K119 Refleks nebo 9K120 Svir, střela nese označení 9M119. Kódové označení NATO je AT-11 Sniper. Jedná se o protitankový raketový komplet velkého dosahu určený k odpalování řízené střely z hlavně tanku využívající systému dálkového navedení po laserovém paprsku.\n\nZákladním typem sovětského tanku třetí generace byl T-72, který na rozdíl od typu T-64 zpočátku nenesl žádný protitankový raketový komplet, ačkoliv byl rovněž vyzbrojen 125mm kanónem. Důvodem bylo odlišně řešené automatické nabíjecí zařízení, které neumožňovalo použití PTRK Kobra a jeho dvoudílných střel 9M112. Proto byl počátkem osmdesátých let 20. století v konstrukční kanceláři \"KBP\" zahájen vývoj nového typu PTRK, který využíval stejný naváděcí systém, jako PTRK Kastět/Bastion/Šeksna. Jeho střela byla ovšem zcela odlišná, protože původní 9M117 se pro svou velikou délku nedala v tanku T-72 použít. Souběžně byly vyvíjeny dvě verze kompletu. 9K119 Refleks pro novější verze tanku T-80 a 9K120 Svir pro tank T-72.\n\nDvoudílný náboj \"ZUBK 14\" byl kromě PTŘS tvořen nábojkou \"9Ch949\" se zmenšenou prachovou náplní. Na rozdíl od střely 9M112 nebylo třeba dělit střelu 9M119 na dvě části, protože byla podstatně kratší. Ačkoliv oba PTRK používají stejný náboj i střelu, v praxi je účinnější PTRK Refleks díky tomu, že využívá dokonalejší automatizovaný systém řízení palby \"1A45 Irtyš\" se stabilizovaným zaměřovačem \"1G46\". Díky němu lze střely odpalovat a navádět i během jízdy a jejich dosah je o 1 km vyšší.\n\nDo výzbroje byly oba PTRK přijaty roku 1985. Roku 1989 byl dokončen vývoj vylepšené střely 9M119M Invar s tandemovou kumulativní hlavicí (náboj \"ZUBK 20)\", která je vyráběna od roku 1993. Tato PTŘS byla dále zdokonalována na verzi 9M119M1 Invar M (náboj \"ZUBK 20M).\"\n\nPTRK Refleks tvoří výzbroj tanků T-80U, T-80UD, T-80UM, T-84, T-90S. PTRK Svir jsou vybaveny tanky T-72B, T-72S.\n\n"}
{"id": "381332", "url": "https://cs.wikipedia.org/wiki?curid=381332", "title": "Pštros", "text": "Pštros\n\nPštros (\"Struthio\") je jeden z dvou rodů ptáků z čeledi pštrosovití, do niž patří také vymřelý \"Palaeotis\". Do tohoto rodu patří mnoho druhů, ale jen pštros dvouprstý (\"Struthio camelus\") žije i dnes.\n\n\nFosílie a zkamenělá vejce ukazují, že předchůdce rodu Struthio žil v asijských stepích před 58-40 miliony let a byl to malý nelétavý pták. Nejstarší fosílie člena rodu Struthio pochází z raného miocénu (před 25-20 miliony let). Tento rod vznikl pravděpodobně v Africe. Ve středním miocénu (před 13-5 miliony let) se pštrosi rozšířili do Eurasie.\n"}
{"id": "381339", "url": "https://cs.wikipedia.org/wiki?curid=381339", "title": "Třída Duca degli Abruzzi", "text": "Třída Duca degli Abruzzi\n\nTřída Duca degli Abruzzi byla třída lehkých křižníků italského královského námořnictva. Jednalo se o pátou a poslední skupinu rozsáhlé třídy \"Condottieri\". Celkem byly postaveny dvě jednotky této třídy. Ve službě byly v letech 1937–1976. Oba byly nasazeny ve druhé světové válce. Po válce je dále provozovalo obnovené italské námořnictvo. \"Giuseppe Garibaldi\" byl dokonce přestavěn na raketový křižník. Byly to nejlepší postavené italské lehké křižníky.\n\nTěmito plavidly byl završen vývoj italské třídy \"Condottieri\", neboť stavba poslední plánované dvojice \"Constanzo Ciano\" a \"Venezia\" byla roku 1940 zrušena. Křižníky byly o něco větší než u předchozí třídy \"Duca d'Aosta\" a konstrukčně se již od svých předchůdců výrazně lišily. Měly vylepšené pancéřování a zesílenou výzbroj. Zatímco předcházející křižníky prvních čtyř skupin \"Condottieri\" nesly osm 152mm kanónů ve čtyřech dvoudělových věžích, třída \"Duca degli Abruzzi\" nesla o dva kanóny více, jelikož dvě ze čtyř jejich věží byly třídělové. Naopak rychlost byla v tomto případě nižší. Celkem byly postaveny dvě jednotky této třídy. Jejich stavba byla zahájena roku 1933, roku 1936 byly spuštěny na vodu a roku 1937 byly zařazeny do služby.\n\nJednotky třídy \"Duca degli Abruzzi\":\nHlavní výzbroj představovalo deset 152mm kanónů nového modelu, které byly umístěny ve dvou dvoudělových a dvou třídělových věžích. Doplňovalo je osm 100mm kanónů, osm 37mm kanónů, osm 13,2mm kulometů a šest 533mm torpédometů. Neseno mohlo být až 108 min. Křižníky byly vybaveny dvěma katapulty a až čtyřmi hydroplány. Pohonný systém tvořilo osm kotlů a dvě sestavy turbín o výkonu 100 000 hp, pohánějící dva lodní šrouby. Nejvyšší rychlost dosahovala 34 uzlů. Dosah byl 4125 námořních mil při rychlosti 17 uzlů.\n\nRoku 1943 byly odstraněny kulomety. V letech 1945–1946 byly sejmuty torpédomety a katapulty. Upraveno bylo složení výzbroje. V letech 1950–1953 proběhla modernizace. Upravena byla nástavba, instalovány byly americké radary, demontovány byly obě třídělové věže a novou lehkou výzbroj představovalo dvacet čtyři 40mm kanónů. Po demontáži dvou kotlů klesl výkon pohonného systému na 85 000 hp a rychlost na 29 uzlů.\n\nKřižník \"Giuseppe Garibaldi\" byl v letech 1957–1962 výrazně modernizován na raketový křižník. Vzhled plavidla se radikálně proměnil. Na přídi byly instalovány čtyři 135mm kanóny ve dvoudělových věžích, které doplnilo osm 76,2mm kanónů. Na zadní nástavbě byl umístěn dvojnásobný protiletadlový raketový komplet RIM-2 Terrier se zásobou 72 střel. Na zádi navíc byla čtyři sila pro balistické rakety UGM-27 Polaris. Balistickými raketami měl být křižník vyzbrojen v případě války a během své služby je nakonec nenesl. Modernizovaný pohonný systém umožňoval zvýšení výkonu na 100 000 hp a rychlosti na 30 uzlů.\n\nKřižníky bojovaly v červenci 1940 v bitvě u Punta Stilo a v březnu 1941 v bitvě u Matapanu. Dne 27. července 1942 \"Giuseppe Garibaldi\" vážně poškodilo torpédo vypuštěné britskou ponorkou třídy \"U\" HMS \"Upholder\" (P37). Opravy trvaly čtyři měsíce. V červnu 1942 byl \"Giuseppe Garibaldi\" nasazen proti britskému konvoji, vyslanému během Operace Vigorous.\n\nOba křižníky válku přečkaly a po ní zůstaly v obnoveném italském námořnictvu. \"Luigi di Savoia Duca degli Abruzzi\" byl vyřazen v roce 1961. \"Giuseppe Garibaldi\" byl v letech 1957–1962 přestavěn na raketový křižník. V letech 1962–1969 byl vlajkovou lodí italského námořnictva. Vyřazen byl roku 1972.\n\n"}
{"id": "381342", "url": "https://cs.wikipedia.org/wiki?curid=381342", "title": "Seznam augustiniánských klášterů", "text": "Seznam augustiniánských klášterů\n\nTot je nekompletní seznam augustiniánských klášterů:\n\n"}
{"id": "381346", "url": "https://cs.wikipedia.org/wiki?curid=381346", "title": "Augustiniánský klášter v Brně", "text": "Augustiniánský klášter v Brně\n\nAugustiniánským klášterem v Brně může být myšlen:\n\n"}
{"id": "381354", "url": "https://cs.wikipedia.org/wiki?curid=381354", "title": "Radegast Parolek", "text": "Radegast Parolek\n\nRadegast Parolek (1. prosince 1920 Praha - 15. září 2019 Praha) byl vysokoškolský pedagog, překladatel z litevštiny a lotyštiny a autor několika prací o ruské literatuře a literatuře Pobaltí. Byl držitelem nejvyššího lotyšského státního vyznamenání Řádu tří hvězd ve stupni komandér (1997).\n\nJeho otcem byl malíř, archivář, básník, esejista a legionář František Parolek. \nRadegast Parolek je autorem studie\na řady dalších literárních studií.\n\n\n\n"}
{"id": "381357", "url": "https://cs.wikipedia.org/wiki?curid=381357", "title": "Šternberský palác", "text": "Šternberský palác\n\nJako Šternberský palác je označováno několik budov:\n\n"}
{"id": "381370", "url": "https://cs.wikipedia.org/wiki?curid=381370", "title": "Johann Nikolaus von Dreyse", "text": "Johann Nikolaus von Dreyse\n\nJohann Nikolaus von Dreyse (20. listopadu 1787, Sömmerda - 9. prosince 1867 tamtéž) byl německý puškař a podnikatel, který proslul jako konstruktér tzv. pušky jehlovky, kterou v roce 1840 zavedla do své výzbroje pruská armáda. \n\nJohann Nikolaus Dreyse se narodil jako syn zámečnického mistra Johanna Christiana Dreyseho a Susanny Catheriny Dreyseové (roz. Fleischmannové).\n\nŠkolní léta (1794 – 1802) strávil v Sömmerdě a v letech 1802-1806 se zde vyučil zámečníkem. Roku 1806 odešel na zkušenou, pracoval mimo jiné v Altenburgu a v Drážďanech jako zámečník. \n\nV roce 1809 přijel do Paříže, kde se v dílně švýcarského puškaře Samuela Johannese Paulyho podílel na vývoji pušky zadovky. Paulyho zadovka měla odklopný závěr, který však byl komplikovaný a náchylný k poruchám. Z této konstrukce Dreyse později čerpal inspiraci pro svou práci. \n\nPo pádu Paříže a jejím obsazení spojenci, odjel Pauly 5. 4. 1814 do Londýna a Dreyse se vrátil do Sömmerdy, kde začal pracovat v otcově dílně, a kde také složil své mistrovské zkoušky. Po otcově smrti v roce 1815 převzal jeho zámečnictví a roku 1821 založil se společníkem, kupcem Cronbieglem, železářství „\"Dreyse & Cronbiegel-Collenbusch\"“. \nRoku 1824 zkonstruoval nový typ měděné zápalky (roznětky) pro perkusní zbraně, který si díky své vynikající kvalitě získal výbornou pověst. \n\nPo problémech s Paulyho závěrem se Dreyse opět zaměřil na pušky předovky, u kterých chtěl zrychlit proces nabíjení. Armádní pušky se tehdy nabíjely pomocí „patron“, papírových válečků, které obsahovaly přesně odměřenou dávku střelného prachu, potřebnou pro jeden výstřel, ucpávku a projektil. Střelec při nabíjení roztrhl patronu zuby, vyňal projektil s ucpávkou, vsypal do hlavně dávku střelného prachu, zbytek obalu zahodil, vložil projektil a ucpávku a nabijákem vše zatlačil na dno hlavně. Nakonec nasadil na piston (krátkou trubičku na kterou dosedal bicí palec kohoutu a jejíž dutina vedla do zadní části hlavně, prachové komory) čepičkovou zápalku (roznětku), které se nosily odděleně, a zbraň byla připravena ke střelbě.\n\nDreyse se rozhodl vkládat patrony do hlavně celé. Roku 1826 vyvinul jednotný náboj s papírovou nábojnicí, do které umístil doprostřed mezi střelný prach a projektil zápalku, jejíž iniciaci vyřešil bicím mechanizmem, jehož součástí byla dlouhá tenká jehla (odtud název „jehlovka“). Ta po stisknutí spouště vnikla do hlavně, prošla vrstvou střelného prachu a došlo k „nápichu“ zápalky.\nSystém fungoval, skýtal však jedno výrazné nebezpečí – pokud totiž střelec po výstřelu opomněl stáhnout bicí mechanizmus do zadní polohy, zůstala jehla vsunuta do hlavně a v okamžiku, kdy byl následující náboj dotlačen nabijákem na až dno, napíchl se na jehlu a došlo k nechtěné iniciaci zápalky a následnému výstřelu, a to právě v okamžiku, kdy byl v hlavni nabiják a ruka střelce před jejím ústím.\n\nKdyž se takto sám Dreyse už podruhé těžce zranil, uvědomil si, že „tudy cesta nevede“, a zaměřil se na jiný způsob nabíjení. Zkonstruoval válcový závěr, náboj se pak vkládal do hlavně zadem, přičemž způsob iniciace zápalky a odpalu náboje zůstal stejný. \nPatent na tuto konstrukci získal Dreyse roku 1828.\n\nV roce 1830 absolvoval značný počet jeho jehlovek zkoušky způsobilosti před pruskou vojenskou zkušební komisí v Berlíně. Zkoušky proběhly úspěšně, nová jehlovka však byla do výzbroje pruské armády přijata až roku 1840. Z důvodu utajení pod názvem „\"lehká perkusní puška\"“ (označení „\"jehlovka vzor 1841\"“ – se oficiálně používalo až od r. 1855). Dreyse spolu se zakázkou na prvních 60 000 pušek získal i státní dotaci na výstavbu „\"Gewehrfabrik Nikolaus Dreyse\"“ , továrny na výrobu zbraní a munice. Samotná výroba pak byla zahájena roku 1841. V roce 1863 již bylo dodáno 300 000 pušek a odpovídající množství munice.\n\nDreyseho jehlovky byly poprvé použity v dánsko-německé válce v roce 1864, kde po boku Prusů bojovala i rakouská armáda a její vojáci tak měli příležitost se s těmito zbraněmi seznámit. Palebná síla zadovek se pak v plné míře projevila v Prusko-rakouské válce v roce 1866, především pak v bitvě u Hradce Králové 3. 7. 1866 kde jehlovky velkou měrou napomohly pruskému vítězství.\n\nDreyse zkonstruoval také pušku používající výbušné střely – avšak poté, co roku 1868 vstoupila v platnost Petrohradská deklarace, která zakazovala, aby střely s hmotností menší než 400 g, používané pro vojenské účely, obsahovaly zápalné nebo výbušné látky, pozbyla tato zbraň jakýkoli smysl pro vojenské použití.\n\n22. března 1864 byl Dreyse za své zásluhy pruským králem povýšen dědičně do šlechtického stavu. \n\n9. 12. 1867 Johann Nikolaus von Dreyse, umírá v rodné Sömmerdě na zápal plic. \n\nDreyseho syn Frantz pokračoval v podnikatelské činnosti v podniku svého otce, ztratil však rozhodující vliv na vojenskou oblast, v níž převzal vůdčí pozici Paul Mauser, když německá armáda přijala roku 1871 do výzbroje jeho pušku „\"Infanterie-Gewehr 71\"“.\nFrantzův syn nakonec roku 1901 prodal podnik firmě Rheinmetall (\"Rheinische Metallwaren- und Maschinenfabrik\").\n\nV roce 1909 byl v Sömmerdě vybudován pomník, který je kombinací pomníku puškaři a památníku na války z let 1864, 1866 a 1870/ 71. Je dílem sochaře Wilhelma Wandschneidera.\n\n"}
{"id": "381374", "url": "https://cs.wikipedia.org/wiki?curid=381374", "title": "John Cale", "text": "John Cale\n\nJohn Davies Cale, OBE (* 9. března 1942 Garnant, Spojené království) je velšský hudebník – multiinstrumentalista, zpěvák, hudební producent, skladatel a občasný herec, známý především jako zakládající člen americké experimentální rockové skupiny The Velvet Underground. Ve skupině hrál pouhé tři roky a následně se začal věnovat práci producenta, hraní na albech jiných hudebníků a vydávání vlastních alb. Prvním z nich bylo ' z roku 1970, které do roku 2012 následovalo čtrnáct dalších plus čtyři jako spoluinterpret. V roce 1990 vydal album ', jež nahrál se svým někdejším spoluhráčem z Velvet Underground, kytaristou Lou Reedem jako poctu zesnulému popartovému umělci Andymu Warholovi. Roku 1993 byla skupina Velvet Underground obnovena ve své klasické sestavě, ale po odehrání evropského turné opět ukončila svou činnost. V devadesátých letech se Cale věnoval převážně produkování alb jiným interpretům a během celé dekády vydal pouhé jedno sólové album. V první dekádě jednadvacátého století vydal dvě studiová alba na velké značce (tzv. major labelu) EMI Records, od které ale později odešel k nezávislému vydavatelství.\n\nPřed nástupem k Velvet Underground hrál s různými newyorskými avantgardními hudebníky, jež vedl La Monte Young. V této době začal hrát na elektrifikovanou violu, na které táhlými tahy smyčcem vytvářel tzv. drony. Tento svůj um využíval i během následující kariéry. Rovněž je autorem hudby k přibližně třem desítkám filmů, dvěma baletům a jedné opeře. Ve svých písňových textech často zmiňuje jména jiných osobností a míst. Během své kariéry spolupracoval − jako producent či jako hudebník − s dlouhou řadou hudebníků, mezi něž patří například skupiny The Stooges, Squeeze, Happy Mondays, Manic Street Preachers či Siouxsie and the Banshees a hudebníci Patti Smith, Kevin Ayers, Nick Drake, Alan Stivell nebo Danger Mouse. Od šedesátých let 20. století bral drogy a postupně se na nich stával závislým, což se nejvíce projevilo po onemocnění jeho manželky počátkem sedmdesátých let. Závislosti na drogách a alkoholu se kompletně zbavil až po narození dcery v polovině osmdesátých let.\n\nNarodil se 9. března 1942 v malé hornické vesničce Garnant na jihu Walesu. Jeho matkou byla učitelka Margaret Daviesová a otcem horník William Arthur George Cale. Jelikož otec pocházel z místa velšsko-anglické hranice, i když z velšské strany, kde se ale také mluvilo výhradně anglicky, mluvil doma anglicky. Sám John Cale se anglicky začal učit až v sedmi letech. V dětství trpěl astmatickými a bronchitiálními problémy a jako lék proti tomu byl používán sirup obsahující opium, které vyvolávalo halucinace. Prvním nástrojem, na který se začal učit hrát, byl v sedmi letech klavír. Svou první skladbu složil v dobách studií na gymnáziu v blízkém Ammanfordu. Ve svých dvanácti letech začal hrát v místním kostele na varhany, kde jej místní dvorní varhaník sexuálně zneužíval. Od svých třinácti let hrál na violu ve velšském mládežnickém orchestru, se kterým koncertoval mimo Wales samotný i v Nizozemsku. Roku 1959 spolu se svým spolužákem Denzilem Jonesem působil v jazzové skupině. Přes veškerý talent v hraní na violu a klavír si v dětství přál být dirigentem.\n\nV roce 1960 získal stipendium na vysoké škole Goldsmiths College na Londýnské univerzitě. Hlavním oborem mu zde byla muzikologie, v této oblasti mu byl lektorem Paul Steinitz. Dále se zde pod dozorem Gwynne Edwardse zdokonaloval ve hře na violu a Humphrey Searle jej vyučoval skládání. Zde se také seznámil s Corneliem Cardewem, který ho uvedl do světa avantgardní hudby a Cale se začal více zajímat o avantgardu než klasiku. Ve druhém ročníku studií byl Cale jmenován vedoucím hráčem violové sekce universitního orchestru, kde působil až do třetího ročníku, kdy jej nový profesor této funkce zbavil. Na vánočním koncertě v prosinci 1961 hrál mimo universitní orchestr i v orchestru Daniela Jonese. Když mu Cardew představil umělecké hnutí Fluxus, Cale neváhal a v létě 1962 pro něj napsal skladbu „“. V následujícím roce pak Robin Page organizoval představení další Caleovy skladby pro Fluxus „“, při které křičí na květinu do té doby, než nezemře.\n\nV době třetího ročníku studií na Goldsmiths začal přemýšlet o svém dalším životě. Začal si dopisovat s americkými experimentálními skladateli Johnem Cagem a Aaronem Coplandem. V květnu 1963 absolvoval pohovor s Coplandem, který mu nabídl osmitýdenní pobyt v berkshireském hudebním centru v Massachusetts. V červenci pak úspěšně dokončil studium na Goldsmiths, kdy zahrál „Sonátu pro violu“ německo-amerického skladatele Paula Hindemitha. Ve stejné době rovněž hrál na klavír v britské premiéře skladby „“ amerického skladatele La Monte Younga. Při předvedení tohoto díla Cale několik minut mlátil lokty do kláves piána a několik diváků se rozhodlo odtáhnout klavír pryč od Calea. Dalším dílem, na kterém se v té době podílel, byla opět britská premiéra, tentokrát Cageovy skladby „Koncert pro klavír a orchestr s árií“. Cale ji dirigoval, na klavír hrál Michael Garrett a vokály zpívala Enid Hartle. Garrett rovněž odehrál na klavír premiéru Caleovy skladby „“. Přestože býval označován jako nejnenáviděnější absolvent v historii školy Goldsmiths, bylo mu v roce 1997 propůjčeno její čestné členství.\n\nDne 7. července 1963 Cale odlétl z londýnského letiště Heathrow do New Yorku. Tam si jej vzal na starost Copland, se kterým odlétl do Tanglewoodu. Zde dva měsíce studoval u řeckého skladatele Iannise Xenakise. Cale se zde věnoval i skládání vlastních skladeb; například vymyslel, že postaví veškeré školní klavíry do jedné místnosti a bude se na ně najednou hrát. Tato myšlenka však byla vzhledem k počtu školních klavírů zamítnuta tím, že není možno všechny nástroje dát do jedné místnosti. Dalším zkrachovalým nápadem bylo, že postaví každý klavír na jednu loď plující po místním jezeře; ani tento návrh u profesorů neprošel. Třetí nápad již bylo možné realizovat; při představení vytáhl sekyru a začal s ní mlátit do desky stolu. Když v září 1963 ukončil studium v Tanglewoodu, rozhodl se odstěhovat do New Yorku. Zde za pomoci Johna Cage získal práci v knihkupectví. Cage Calea rovněž seznámil s La Monte Youngem, jehož skladby Cale hrál již v Británii. Youngovi se Cale zalíbil a pozval jej, aby zkusil hrát s jeho kapelou na violu. Vedle Younga samotného tou dobou v jeho ansámblu působila ještě jeho manželka Marian Zazeelaová (zpěv) a Tony Conrad (housle).\n\nCale se na následující rok a půl stal členem této skupiny, ke které různě přicházeli a odcházeli i další hudebníci; skupina samotná většinou hrála pod Youngovým jménem, ale později si začala říkat . V září 1963 byl Cale jedním z klavíristů, kteří se podíleli na Cagem pořádaném prvním kompletním představení díla „Vexations“ francouzského skladatele Erika Satieho. Dílo je specifické tím, že samotné trvá něco přes minutu, ale aby bylo zahráno kompletně, musí se celé zahrát 840krát. Přes celých osmnáct hodin, kterých představení trvalo, se u klavíru vystřídalo více hudebníků, mimo Calea a Cage například David Tudor, Philip Corner, James Tenney a Joshua Rifkin. Cale si ve Spojených státech zajistil zelenou kartu, díky které zde mohl žít, ale uvalovala na něj i brannou povinnost. Díky žloutence však neprošel vstupními testy do armády.\n\nBěhem působení na poli newyorské avantgardní hudby se Cale seznámil s dalšími hudebníky, jako například Angus MacLise, Jack Smith nebo Terry Jennings. Po příchodu do New Yorku Cale několik měsíců pobýval v Jenningsově bytě; počátkem roku 1964 se přestěhoval ke Conradovi na Ludlow Street. Na většině nahrávek z té doby hrál Cale na violu, ale porůznu přesedlal například ke kytaře či sarindě. V tomto období již hrál na amplifikovanou violu, na kterou navíc pro dosažení tvrdšího zvuku dal kytarové struny. Když z Youngovy skupiny Cale ke konci roku 1965 odešel, jeho místo měl zaujmout Terry Riley.\n\nKoncem listopadu 1964 se Cale seznámil se zpěvákem a kytaristou Lou Reedem, který do té doby působil v několika rock'n'rollových kapelách a byl zaměstnán vydavatelstvím Pickwick Records jako autor písní. Cale s Conradem byli pozvání na párty, kde je potkal jeden ze zaměstnanců Pickwick Records Terry Phillips. Když zjistil, že jsou hudebníci, pozval je na zkoušku skupiny The Primitives, což byl ve skutečnosti pouze Reed. Dvojice Phillipsovi slíbila, že následující den přivede i bubeníka − tím byl Walter De Maria. Calea s Conradem zaujalo, že se Reedova píseň „“ hraje na kytaru tak, že jsou všechny struny naladěny do stejného tónu; podobné věci totiž dělali i oni. V následujících týdnech tedy kvartet Reed, Cale, Conrad a De Maria odehrál společné turné pod názvem The Primitives. Ze skupiny však přibližně v únoru 1965 odešel Conrad s De Mariou a skupina se rozpadla; nedlouho poté Cale s Reedem začali vystupovat pod názvem Falling Spikes. Takto v duu nedělali řádné koncerty, ale pouze hráli na ulicích, Reed na kytaru a Cale na violu a zobcovou flétnu; později spolu s nimi hrála ještě kytaristka Elektrah Lobel. Ta později odešla a posléze přišel Reedův starý kamarád Sterling Morrison, přičemž občasně se skupinou zkoušel i bubeník Angus MacLise. Přibližně v této době se Cale živil různými způsoby. Poté, co již nepracoval v knihkupectví, si vydělával například dárcovstvím krve nebo tím, že se nechal vyfotografovat do novin jako ilustrační foto k článku o vrahovi.\n\nV dubnu 1965 Morrison, MacLise, Reed a Cale vytvořili hudební doprovod k multimediální akci nazvané Launching the Dream Weapon. Hráli i na jiných podobných akcích, kde se často setkávali se skupinou The Fugs. Přibližně v této době se skupina přejmenovala na Warlocks. Když se však během léta 1965 hudebníkům dostala do ruky kniha \" od novináře Michaela Leigha, začala používat tento název. V červenci toho roku pak trojice (MacLise se nedostavil) nahrála v bytě na svých prvních šest demosnímků. Šlo o písně „“, „“, „“, „“, „“ a „“. Když se v listopadu 1965 skupina setkala s Alem Aronowitzem, nedlouho poté se stal jejím manažerem. Už počátkem prosince skupina měla odehrát svůj první placený koncert v Summitu v New Jersey. Když se o tom doslechl MacLise, rozhodl se pro svůj odchod. Skupina tedy měla domluvený koncert, ale neměla bubeníka. Reed s Morrisonem však rychle sehnali náhradu; byla jí sestra jejich kamaráda Maureen Tuckerová.\n\nPo prvním koncertě v Summitu skupina získala angažmá v newyorské kavárně Café Bizarre. Ke konci prosince 1965 je na tomto místě spatřili malíř a filmový režisér Andy Warhol a jeho manažer Paul Morrissey a brzy poté se stali jejími manažery. Během roku 1966 se ke skupině na Warholův podnět přidala německá zpěvačka, do té doby modelka a herečka, jménem Nico. Hned v počátcích jejich spolupráce Warhol natočil záznam z jejich zkoušky, který později promítal jako '. V dubnu 1966 skupina začala nahrávat své první studiové album. Některé skladby se nahrávaly o měsíc později a jedna, konkrétně „“, byla nahrána až v listopadu 1966. Album nakonec dostalo název ' a vyšlo v březnu 1967; nedlouho poté skupinu opustila spolu s Warholem i Nico. Ještě v roce 1967 Cale spolu s Reedem a Morrisonem hráli na prvním sólovém albu Nico nazvaném '; Cale je rovněž autorem několika písní z tohoto alba. V září 1967 skupina šla opět do studia za účelem nahrát své druhé řadové album; to nakonec dostalo název ' a vyšlo v lednu následujícího roku. Na rozdíl od prvního alba, kde se o sólový zpěv postarali Reed a Nico, na druhém se o něj staral Reed s Calem. Cale vokálně přispěl do písní „“ a „“.\n\nCale ze skupiny odešel koncem září 1968 kvůli neshodám s Reedem; jako náhradník přišel o pět let mladší Doug Yule. Důvodem jeho odchodu bylo, že Cale chtěl skupinu nadále vést k experimentálnější hudbě. Naopak Reed chtěl hudbu vést spíše v písničkovějším stylu, ve kterém nakonec nahrál i dvě další alba. Než ze skupiny v roce 1970 odešel i Reed, skupina s ním v čele stihla vydat ještě dvě studiová alba: ' (1969) a ' (1970). Po Reedově a následně i Morrisonově a Tuckerové odchodu skupina v čele s Yulem vydala ještě jedno album nazvané ' (1973) a nedlouho poté se definitivně rozpadla. Během svého působení ve skupině ještě vzniklo několik nevydaných skladeb, které v roce 1985, respektive 1986, vyšly na albech ' a \". Ještě během členství ve skupině, v dubnu 1968, se Cale oženil s módní návrhářkou Betsey Johnsonovou. Jejich manželství se rozpadlo v roce 1971.\n\nBěhem období, kdy se o skupinu staral Warhol, se Cale nejednou objevil i ve Warholových filmech. Jeden z nich nesl název ' (rovněž označován jako ' a '). Ve filmu jsou všichni členové skupiny a pijí různé nápoje, přičemž jediná Tuckerová je připoutána k židli. Mimo několika neznámých a nikdy nepromítaných filmů Warhol s Calem natočil celkem osm screen testů. Vedle účasti ve Warholových filmech se spolu s Morrisonem a Reedem objevil v krátkém filmu ', který natočila Rosalind Stevenson. Dalším z filmů, na kterém se Cale podílel, je minutu a půl dlouhý \". Tentokrát jej Cale natočil a v záběru se neobjevil, je tam pouze tma a blikající světla policejního vozu.\n\nPo odchodu z Velvet Underground v září 1968 Cale nejprve pracoval jako producent či hostující hudebník na albech jiných interpretů. Prvním z nich bylo už v říjnu 1968 druhé album Nico nazvané '. Nico chtěla, aby Cale album produkoval, ale ředitel vydavatelství Elektra Records Jac Holzman to kvůli Caleovým chabým zkušenostem nedovolil a na jeho místo posadil Fraziera Mohawka. Ten však je producentem pouze de iure, ve skutečnosti se o tuto práci staral Cale, který je rovněž aranžérem všech skladeb a hrál zde na všechny nástroje kromě harmonia. Ještě v tom roce se jako zvukový inženýr účastnil nahrávání alba ' kalifornské psychedelické skupiny . Počátkem roku 1969 hrál na violu na albu \" kapely . Sem byl přizván díky tomu, že se nedávno předtím podílel na desce Nico, která, stejně jako toto album, vyšla u vydavatelství Elektra Records. V dubnu 1969 byl pak u nahrávání alba skupiny , která rovněž měla smlouvu s Elektra Records. Cale jejich eponymní album produkoval, hrál na violu ve skladbě „“ a na klavír a rolničky v „“.\n\nKoncem roku 1969 si našel cestu do studia za účelem nahrát své první sólové album. Stalo se tak v několika dnech koncem října a o produkci se staral Cale společně s Lewisem Merensteinem. Album, které dostalo název ', vyšlo v březnu 1970 u vydavatelství Ještě před svým sólovým albem stihl nahrát společnou desku s Terrym Rileyem, kterého znal již z dob členství v Youngově skupině. Album ' vznikalo v rozmezí let 1969−1970, ale nakonec vyšlo až v únoru 1971. V té době rovněž pracoval pro vydavatelství a převáděl stará alba do kvadrofonního zvuku. V roce 1970 hrál na violu ve dvou skladbách („“ a „“) z jediného alba americké skupiny Chelsea nesoucím jméno skupiny. Album ' opět produkoval Merenstein. Ten byl rovněž producentem debutového eponymního alba skupiny Glass Harp, kam Cale rovněž přispěl svou violou. Dále pak hrál opět na violu na eponymním albu nizozemské kapely v písni „“. I toto album produkoval Merenstein. Ve stejném roce přispěl do dvou písní („“ na violu a cembalo a „“ na celestu, klavír a varhany) na druhé desce britského písničkáře Nicka Drakea nazvané '. Tyto písně Cale i produkoval, ale oficiálně byl producentem celého alba Joe Boyd. Boyd byl spolu s Calem rovněž producentem třetího alba Nico nazvaného \"; Cale zde opět hraje na všechny nástroje kromě harmonia a trubky a je aranžérem písní.\n\nKdyž v roce 1970 skupina The Velvet Underground nahrávala své čtvrté studiové album, v pořadí druhé bez Calea, její nový manažer Steve Sesnick jej pozval, aby si s nimi zahrál. Stalo se tak v demo verzi písně „“ a hrál zde na varhany. Skladba nakonec vyšla až v roce 1997 na rozšířené reedici alba. V roce 1970 hrál hudbu Fryderyka Chopina na soundtracku k filmu \", který režíroval Tony Conrad spolu se svou manželkou Beverly.\n\nV roce 1971 si vzal Cynthii Wells, známou jako Miss Cindy ze skupiny groupies The GTOs. Přestože Cale své první sólové album vydal již počátkem roku 1970, svůj první koncert na sólové dráze odehrál až v lednu 1971. Stalo se tak v londýnském sále , kde mimo něj svůj set odehrála i Nico, jenž rovněž Cale doprovodil na klavír a violu. Hlavní hvězdou večera zde byla britská skupina . Na tomto koncertu Calea mimo jiné doprovázel Mike Heron, Cale krátce předtím hrál na jeho debutovém albu ' ve čtyřech písních: „“ (baskytara, harmonium), „“ (klavír, kytara, baskytara, viola, doprovodné vokály), „“ (viola) a „“ (harmonium, klavír). V roce 1971 se Cale vrátil ke spolupráci s Warholem a Morriseyem a složil hudbu pro jejich film '. Roku 1971 vydal časopis \"Aspen\" (deváté číslo) pět Caleových básní a jednu povídku. Koncem ledna 1972 se Cale, Reed a Nico sešli v Paříži, kde odehráli společný koncert v klubu Bataclan. Během tohoto shledání dřívějších spoluhráčů hrál Cale na violu a klavír, Reed na kytaru a Nico je občas doprovodila zpěvem. Vedle písní z tvorby Velvet Underground trojice hrála i skladby ze svých sólových alb. Záznam z tohoto koncertu vyšel v roce 2004 pod názvem \"Le Bataclan '72\".\n\nV červenci 1972 vydal po více než dvou letech své druhé sólové album nazvané '. V mezidobí byla zrušena jeho smlouva s vydavatelstvím a nové album vyšlo u . Na rozdíl od jednodušších písní na prvním albu zde v několika skladbách využil služeb londýnského orchestru Royal Philharmonic Orchestra. Pro vydavatelství pracoval také jako producent; produkoval album \"Jennifer\" americké zpěvačky Jennifer Warnes, na kterém mimo několika dalších coververzí přidala i Caleovu „“. Po devíti měsících se přihlásil opět s novinkou v podobě alba ', na kterém jsou opět jednodušší písně, v nichž Calea doprovázelo několik členů kapely Little Feat. Na rozdíl od ', které si Cale produkoval sám, v případě \"Paris 1919\" tuto funkci zastával Chris Thomas a vyšlo opět u Reprise. Odborná kritika desku hodnotí jako jedno z jeho nejlepších sólových alb. Na album mělo navázat i turné, k čemuž však nakonec nedošlo. Ještě v roce 1972 se podílel na demo nahrávkách skupiny The Modern Lovers; hrál na mellotron v písni „“ a na klavír v „Pablo Picasso“. Tyto nahrávky však vydány nebyly, ale hned v roce 1973 skupina šla znovu opět s Calem, tentokrát v roli producenta, do studia a nahrála své první album '. Než Cale od Reprise odešel, stihl ještě společně s Tedem Templemanem produkovat eponymní album skupiny Chunky, Novi & Ernie. Koncem roku 1972 Calea kontaktoval Bryan Ferry, jestli by neprodukoval druhé album jeho skupiny ; nakonec se tak nestalo.\n\nKoncem roku 1973 Caleovi vypršela smlouva s Warner Bros. a po přestěhování do Londýna podepsal novou s vydavatelstvím . Podle nové smlouvy měl vydat tři nová studiová alba. První červnový den roku 1974, společně s dalšími umělci ze stáje Island Brianem Enem, Kevinem Ayersem a Nico, odehrál Cale koncert v londýnském Rainbow Theatre. Cale představil tři skladby z vlastního repertoáru („“, „“ a „“) a hrál rovněž na violu v jedné Enově a jedné Ayersově písni a klavír v jiné Enově písni. Ještě koncem června, pouhých osmadvacet dní po nahrání, vyšel záznam z koncertu na gramofonové desce pod názvem '. Cale zde byl zastoupen pouze skladbou „“. V září téhož roku vydal své čtvrté sólové studiové album nazvané '. Později toho roku vystoupil spolu s Nico a Enem na společném koncertě v Berlíně. Toho roku, poté, co Cale zajistil u Island smlouvu i pro Nico, vydala Nico své čtvrté album nazvané ' Cale je zde opět podepsán jako producent a hráč na několik nástrojů. Téhož roku složil hudbu k debutovému filmu ' amerického režiséra Jonathana Demmeho.\n\nV březnu 1975 vydal svůj druhý počin na značce , sice album '. Na tomto albu mimo jiné zpíval doprovodné vokály Geoff Muldaur a Cale se mu odměnil tím, že hrál na violu v písni „“ z jeho alba '. Během toho roku stihl nahrát ještě jedno vlastní album. To pak pod názvem ' vyšlo v listopadu 1975. Všechna tři sólová alba pro Island si produkoval Cale sám a na všech hrál na syntezátory Eno. Cale přispěl i na jeho sólové album ', v němž hrál na violu v písních „“ a „“. Během roku 1975 ještě produkoval debutové album americké zpěvačky Patti Smith nazvané '. V následujícím roce odehrál několik koncertů jako zpěvaččina předkapela a navíc při většině koncertů hrál na baskytaru v přídavku v podobě coververze písně „“ od skupiny . Koncertní nahrávka této skladby vyšla v roce 1996 na reedici alba '. V roce 1976 produkoval několik demo nahrávek britské skupiny , ty však nikdy nevyšly. Ani druhé Caleovo manželství dlouho nevydrželo a v roce 1975 se rozpadlo. Manželka měla po smrti své kamarádky psychické problémy, což způsobilo kolaps vztahu. Dne 21. července 1976 Cale vystupoval v newyorském klubu a při jedné písni se k němu připojil Lou Reed. Vedle Reeda samotného s Calem při koncertu hráli ještě Patti Smith, David Byrne a Chris Spedding. V té době Reed s Calem vystoupili společně ještě několikrát.\n\nV únoru 1977, po roce a půl od jeho posledního alba, vyšla kompilace '. Obsahovala různé písně z jeho tří předchozích Islandovských alb. Později v tomto roce Cale po dvou letech vydal na značce album s novým materiálem; šlo však pouze o třípísňové EP nazvané '. Také hrál na varhany v písni „“ a na marimbu v „“ z alba ' kanadského folkového dua Kate & Anna McGarrigle. Dále také Cale spolu se svou manažerkou a tehdejší přítelkyní Jane Friedman a podnikatelem Michaelem Zilkhou založil vydavatelství . Další aktivitou byla produkce EP ' skupiny , singl s písněmi „“, „“ a „“ punkové skupiny , singl „“ od Menace a v neposlední řadě i první LP desku kapely Squeeze nazvanou \". Dále hrál na klávesy na singlu „“ zpěvačky Julie Covingtonové; následujícího roku pak hrál na clavinet a klavír v několika písních z jejího eponymního alba.\n\nV dubnu 1977, při vystoupení v Croydonu, Cale při skladbě „“ rozsekal již mrtvé kuře sekáčkem na maso. Bubeník Joe Stefko s baskytaristou Mikem Viscegliou, kteří byli vegetariáni, z kapely na protest odešli; zbylí dva členové − kytarista Ritchie Fliegler a klávesista Bruce Brody − ve skupině zůstali. V létě roku 1978 nahrál Cale společně s Ianem Hunterem, Mickem Ronsonem a Corkym Laingem několik písní, které však nikdy nevyšly. Cale zpíval ve čtyřech z celkových sedmi písní (ve všech však hrál na nástroje).\n\nLéta 1978 a 1979 přinesla několik nahrávek z vydavatelství , která Cale sám produkoval: stejnojmenné EP skupiny Harry Toledo & The Rockets, singl „Re-Bop“ / „“ skupiny Marie et les Garçons (v písních rovněž hrál na marimbu a klavír), čtyřpísňové EP kapely Model Citizens a nakonec mixoval singl „“ / „“ novináře a zpěváka Lestera Bangse. Také plánoval vydat sólový singl „“ − to však bylo nakonec zakázáno, protože v Anglii v té době vraždil Peter Sutcliffe, přezdívaný Yorkshirský rozparovač. Dalším hostováním v roce 1978 bylo hraní na violu ve skladbě „“ z Enova alba '. Mimo to vše ještě produkoval a hrál na klávesy na albu ' zpěváka Davida Kubinece. Skupina Harry Toledo & The Rockets se nedlouho po vydání EP rozpadla a několik jejích členů založilo nový projekt The Necessaries. Ten hned v roce 1979 u SPY vydal svůj první singl „“ / „“, který opět produkoval Cale.\n\nV té době rovněž produkoval singl „“ zpěvačky Cristiny; přestože je uveden jako producent tohoto singlu na jeho obalu, sám si na nahrávání nevzpomíná. V březnu 1979 vydal Ian Hunter své čtvrté sólové album ', kde Cale hraje na klávesy v písni „“. V prosinci 1979 vydal na značce koncertní album ' obsahující písně, které nikdy nevyšly na studiových albech. V roce 1980 produkoval album \" francouzské novovlné skupiny Modern Guy. Dále na tomto albu hrál na cembalo, varhany a perkuse; toho roku ještě produkoval tři písně („“, „“ a „“) dua Judy Nylon a Patti Palladin, které vystupovaly pod názvem . V roce 1980 se během Caleova koncertu v Austinu k němu připojil v jedné skladbě Sterling Morrison. V té době rovněž nahrál písně „“ a „“ spolu s anglickým zpěvákem Davidem Bowiem; obě však zůstaly oficiálně nevydané.\n\nOd sedmdesátých do osmdesátých let Cale na pódiu často vystupoval v podivných oblecích, jako například lékařský plášť a rouška nebo hokejová maska. Do osmdesátých let vkročil podepsáním smlouvy s  a vzápětí vydal album ', první plnohodnotné studiové album po šesti letech. Jeho producentem tentokrát nebyl Cale, ale Mike Thorne. Kvůli obalu a názvu alba Cale oslovil Andyho Warhola, který mu navrhl, že by se album mohlo jmenovat ' a na obalu by byl Cale vyfocen s Yoko Ono. S tímto návrhem Cale nesouhlasil a Warhol obal vytvořil jinak. Album nemělo dostatečný komerční úspěch, což znamenalo Caleův odchod od . V květnu 1980 odehrál dva koncerty s programem ', při kterém mimo starších písní odehrál i několik nevydaných. V říjnu 1981 se oženil s Risé Irushalmi, kterou poprvé potkal v roce 1979 v klubu CBGB. Krátce předtím, než ji potkal, měl vztah na jednu noc se Sylvií Morales, která se později provdala za Lou Reeda. Později podepsal smlouvu s vydavatelstvím a v říjnu 1982 vydal album '. Na album přispěl dvěma svými texty i spisovatel, herec a hudebník Sam Shepard. Shepard Calea požádal, zdali by nesložil hudbu k jeho operetě nazvané '. Cale však nesouhlasil, neboť sám chtěl pracovat na opeře inspirované životem velšského básníka Dylana Thomase. Nakonec ani tento plán nevyšel, později však alespoň zhudebnil několik jeho básní. Roku 1982 složil hudbu k jednomu filmu série ' nazvanému \"\"; režisérem byl Jonathan Demme.\n\nJako producent a hráč na barytonovu kytaru a syntezátorové perkuse se v roce 1983 podílel na singlu Made for TV: „“ / „“. V říjnu 1984 produkoval nahrávky skupiny Gene Loves Jezebel, ty však zůstaly nevydané. V lednu 1984 vyšlo u  další sólové album ' a v září téhož roku pak jeho druhé koncertní album ', které bylo doplněné o dvě ve studiu nahrané písně. O rok později následovalo další studiové album ' vydané u vydavatelství Beggars Banquet Records. Jeho producentem byl opět Cale a pod všemi skladbami byl mimo Calea autorsky podepsán i newyorský spisovatel Larry „Ratso“ Sloman. U stejného vydavatelství vyšlo i nové album Nico s názvem '; Cale jej produkoval a v titulní písni zpíval. Téhož roku produkoval album skotské skupiny , které však nikdy nebylo vydáno. V červenci 1985 se Caleovi a jeho ženě narodilo první a jediné dítě, dcera Eden.\n\nPo vydání alba ' se Cale začal věnovat různým vedlejším projektům a na více než deset let kompletně rozpustil svou doprovodnou skupinu. V roce 1986 produkoval tři písně z alba \"Pop Model\" belgické zpěvačky Lio („Dallas“, „Barbie“ a „“). Toho roku dále složil hudbu k dalšímu Demmeho filmu \"Něco divokého\". Roku 1987 produkoval debutové album britské skupiny Happy Mondays nazvané '. Ve stejném roce pak produkoval ještě album ' německé skupiny Element of Crime; rovněž hrál ve čtyřech skladbách na klávesy. Krom toho vydal u vydavatelství ROIR archivní koncertní album ' nahrané v letech 1978 a 1979 v newyorském klubu CBGB. Koncem roku 1987 odehrál sérii koncertů v duu s Chrisem Speddingem. Ke konci jejich turné Cale při vystoupení na Massachusetts College of Art představil své dílo pro smyčcový kvartet. Rovněž složil čtyři skladby pro balet „“ taneční společnosti Randyho Warshawa; veškerá hudba byla nahrána za pomoci elektronického orchestru samotným Calem. V listopadu 1987 představil v Amsterdamu své dílo ', ve kterém zhudebnil několik básní Dylana Thomase. Toho roku se začal věnovat také herectví; nejprve dostal lekce od herce F. Murraye Abrahama a následně hrál roli Hubbleyho v krátkém filmu ' režiséra Franze Harlanda. K filmu složil i originální hudbu.\n\nV roce 1988 produkoval a zpíval doprovodné vokály na albu ' kanadského zpěváka Arta Bergmanna. O rok později svůj program ' nahrál i ve studiu a vydal na albu ', které produkoval Brian Eno. Během nahrávání alba byl režisérem Robem Nilssonem natočen i stejnojmenný dokument, v němž je zachyceno nahrávání alba v Moskvě, Londýně i Walesu. V tomtéž roce pak produkoval a hrál na klávesy, klavír a zpíval doprovodné vokály v různých písních z alba ' skupiny Big Vern.\n\nKdyž v únoru 1987 nečekaně zemřel Andy Warhol, na zádušní mši došlo k setkání Calea s režisérem Julianem Schnabelem, který mu navrhl, aby napsal requiem pro Warhola. Cale tak učinil a později tuto skladbu chtěl představit i Reedovi, který se rovněž mše účastnil. Když se spolu setkali, Reedovi se skladba zalíbila a začali společně pracovat na celém albu pro Warhola. Než album nazvané podle jedné z Warholových přezdívek ' vyšlo, bylo několikrát představeno při koncertech. Kompletní verze alba vyšla v dubnu 1990. Přibližně dva měsíce poté, dne 15. června 1990, Cale s Reedem představovali několik skladeb z alba ve francouzském městě Jouy-en-Josas u příležitosti výstavy o Warholovi pořádané nadací Cartier Fondation. Přestože původně neměli vystupovat, byli pozváni i Morrison s Tuckerovou. Nakonec se však všichni čtyři členové klasické sestavy Velvet Underground sešli na pódiu a zahráli spolu skladbu „“. Roku 1989 složil hudbu pro krátký dokumentární film ' režiséra Jo Menella. V tentýž rok hrál roli osamělého spisovatele v krátkém filmu ' režisérky Zoe Beloff a hrál postavu jménem Aryan Leader v epizodě „“ kriminálního seriálu '. Rovněž hrál na violu v písni „“ z eponymního alba skupiny .\n\nV roce 1990 Cale hrál na violu v písni „“ z posledního alba skupiny nazvaného ' a ve stejném roce se ve studiu opět sešla dvojice Eno-Cale, aby spolu nahrála album '. Duo původně plánovalo odehrát i turné na podporu desky. Přestože Eno původně souhlasil, nakonec odmítl. Dále také produkoval album ' španělské skupiny Los Ronaldos. Rovněž měl produkovat album nizozemské skupiny Claw Boys Claw, avšak ke spolupráci nedošlo. Ve stejném roce vyšla kompilace věnovaná Williamu Burroughsovi nazvané ', na kterou Cale přispěl skladbami „“, „“, „“ a „“. Rovněž se v Paříži představil jako model při dvou módních přehlídkách; při jedné byl oblečen společností Comme des Garçons a podruhé od japonského návrháře Jódžiho Jamamota.\n\nRoku 1991 produkoval eponymní album francouzské zpěvačky Louise Féronové a hrál na violu a syntezátory v několika písních z alba ' Maureen Tuckerové. Je rovněž uveden jako hráč na „“ na albu ' americké skupiny Sister Double Happiness a hrál na klavír v jedné písni z eponymního alba korsické skupiny Les Nouvelles Polyphonies Corses. V roce 1991 Cale složil hudbu ke svému prvnímu plnohodnotnému baletu '. V září toho roku vyšla kompilace ', na kterou přispěli různí hudebníci svými verzemi písní Leonarda Cohena; Cale zde přispěl písní „“. Jeho první soundtrack ', vydaný v tomto roce, obsahoval vedle jím složené hudby k filmovému dramatu ' režiséra Oliviera Assayase ještě studiovou verzi skladby „“ a několik dalších kratších skladeb. V roce 1992 složil hudbu k politickému thrilleru ' režiséra Daniela Adamse. Dále pak vytvořil multimediální projekt ', v němž střídal hru na klavír, smyčcový kvartet a různé zvukové efekty. Později režisérka Zoe Beloff natočila film založený na tomto projektu. V dubnu 1992 nahrál v Bruselu koncertní album ', kde se doprovází pouze na klavír a akustickou kytaru; album vyšlo později v tomto roce. Ve stejný rok zpíval v písních „“ a „“ z alba ' francouzského skladatele Hectora Zazou. Dále pak pokračovat ve filmové tvorbě a složil hudbu k \"Zrození lásky\" francouzského režiséra Philippa Garrela, s nímž v sedmdesátých letech blízce spolupracovala i Nico. V listopadu 1993 vyšla hudbu k tomuto filmu na albu \"23 Solo Pieces for La Naissance de L'Amour\".\n\nPočátkem prosince 1992 Cale vystupoval na Newyorské universitě, přičemž několik skladeb odehrál sám s klavírem a několik za doprovodu smyčcového kvarteta Soldier String Quartet. Při několika skladbách se na pódiu objevili i Morrison a Reed. O měsíc později pak Cale s Morrisonem odehráli v televizním pořadu ' skladbu „Paris 1919“ a během následného rozhovoru Cale žertem řekl, že v nejbližší době bude skupina Velvet Underground pro peníze obnovena. V únoru 1993 se klasická sestava skupina doopravdy sešla a začala společně zkoušet a plánovat evropské turné. Turné skupina zahájila první červnový den v Edinburghu. Následovala řada dalších vystoupení ve Spojeném království, Nizozemsku, Německu, Česku, Švýcarsku, Dánsku, Itálii a Francii. Záznam z několika pařížských koncertů později vyšel jako koncertní album '. Přestože skupina plánovala i americké turné, rozpadla se nedlouho po skončení toho evropského. Roku 1993 rovněž vyšla dvě alba věnovaná Johnu Cageovi; na první ' Cale přispěl mluveným slovem, na druhé ' pak skladbou „“. Následujícího roku vydal další kolaboraci v podobě alba ' s americkým písničkářem Bobem Neuwirthem, jejíž počátky byly položeny již několik let před vydáním. Neuwirth Calea v tomtéž roce pozval i na nahrávání alba ' písničkáře Vince Bella, které Neuwirth produkoval; Cale zde hrál na klavír. V červenci toho roku byla vydána kompilace '; o dva roky později pak další '.\n\nV prosinci 1994 hrál při promítání němého filmu \"Alonzo, muž bez rukou\" z roku 1927 v Paříži a v Lyonu; první z koncertů byl nahrán a později vydán na albu '. Ještě v roce 1994 nahrál báseň Dylana Thomase „“ na stejnojmenné album Jódžiho Jamamota a produkoval pět písní na albu ' britské skupiny ; toto album vyšlo až počátkem roku 1995. Tři z členů Velvet Underground, tedy Cale, Morrison a Tuckerová, se v listopadu 1994 setkali v muzeu Andyho Warhola v Pittsburghu, kde hudebně doprovodili projekci Warholových filmů ' a '. Ještě před tím, než Morrison v srpnu 1995 zemřel, stihl spolu s Calem a Tuckerovou nahrát coververzi skladby „“ od Jima Carolla pro film \"Antártida\". I k tomuto filmu, jenž režíroval španělský režisér Manuel Huerga, složil Cale hudbu a sám zde byl zachycen, když přišli dva hlavní hrdinové filmu na jeho koncert; hrál zde píseň „“. Roku 1994 měl Cale v plánu opět spolupracovat s Terrym Rileyem, ale ze spolupráce sešlo. V roce 1995 pak složil hudbu k \"Nezapomeň, že zemřeš\" francouzského režiséra Xaviera Beauvoise a v roce 1996 to byl britský film \"Střelila jsem Andyho Warhola\" kanadské režisérky Mary Harronové pojednávající o feministické spisovatelce Valerie Solanasové a jejím atentátu na Andyho Warhola. Ve stejný rok to byl další film, který souvisel s Warholem; sice \"Basquiat\" o stejnojmenném malíři, který určitou dobu s Warholem blízce spolupracoval. Svou hudbou rovněž přispěl k šestiminutovému animovanému snímku \"\", ve kterém vypráví William S. Burroughs.\n\nV říjnu 1995 Cale ve Vídni představil svou operu \"Mata Hari\", ke které složil hudbu a Franz Harland libreto. Cale plánoval operu v létě 1997 oživit a představit ji v několika dalších městech, k čemuž však již nikdy nedošlo. V roce 1995 opět spolupracoval se Zazouem; tentokrát šlo o duet s americkou zpěvačkou Suzanne Vega v písni „“ z alba '. Ve stejný rok složil hudbu a hrál na klavír v písni „“ z alba Ivana Krále nazvaného \"Nostalgia\"; text k písni napsala Patti Smith, která jej rovněž recituje. S Patti Smith spolupracoval i v následujícím roce, kdy hrál na varhany v písni „“ z jejího alba '. V srpnu 1996 pak hrál jako host na baskytaru v písních „“ a „“ při jejím koncertě v Londýně. V lednu 1996 byla skupina Velvet Underground ve své klasické sestavě uvedena do Rock and Roll Hall of Fame. Uvedení se již nedožil Morrison a zbývající trio mu věnovalo píseň „“. V roce 1996 hrál na klavír v písni „“ z alba ' britského zpěváka Marca Almonda a produkoval album ' projektu vedeném skotskou zpěvačkou Astrid Williamsonovou; rovněž několik skladeb mixoval a v „“ hrál na klavír. Ve stejném roce ještě produkoval a mixoval album ' skupiny Maids of Gravity a produkoval \"In Paradisu\" od Les Nouvelles Polyphonies Corses. V září 1996 vydal po sedmi letech nové album nazvané '; v roli hostů se na něm podíleli například David Byrne nebo Maureen Tuckerová, hostovat zde měla i Patti Smith, ale nakonec se tak nestalo. Jde o jeho jediné sólové album vydané v této dekádě. V roce 1997 složil hudbu k filmu Michaela Haussmana s názvem ' a přispěl zhudebněnou básní „“ na album ' věnované Jacku Kerouacovi. Brzy poté přispěl zhudebněnou básní „“ (s textem přeloženým do angličtiny; pod názvem „“) na album věnované španělskému básníkovi Federicu García Lorcovi.\n\nV říjnu 1997 měl premiéru další balet, ke kterému složil Cale hudbu. Choreografii vytvořil Ed Wubbe a balet byl věnován Nico (podle které dostal také svůj název – \"Nico\"). V následujícím roce vyšla hudba z tohoto baletu na albu '. V roce 1997 hrál na klavír a mixoval píseň „“ novozélandské skupiny ; píseň nevyšla na žádném studiovém albu, ale pouze jako singl. Koncem roku 1997 se rozešel se svou manželkou Risé. Později byla jeho přítelkyní kurátorka umění Claudia Gould. S ní Cale spolupracoval již v minulosti na projektu , ke kterému několik různých skladatelů vytvořilo vlastní hudbu a design hrací skříňky. Jedním ze skladatelů byl i Cale, který na projektu spolupracoval s umělcem Josephem Kosuthem. Původně chtěl složit rachotivé zvuky, avšak nakonec přispěl krátkou skladbou, kterou původně napsal pro svatbu svého přítele. V roce 1998 spolu s Andym Gillem a Jimem O'Rourkem produkoval píseň „“ z eponymního EP skupiny a produkoval píseň „Ever“ z alba \"1 Douar\" francouzského harfisty Alana Stivella; ve stejné písni také hrál na baskytaru. Během roku 1998 rovněž odehrál společné turné se skupinou . V roce 1998 spolupracoval s íránským režisérem Raminem Niami, k jehož filmu \"Někde ve městě\" složil hudbu. V roce 1999 složil hudbu k dokumentárnímu filmu Jamese Marshe nazvanému \"Wisconsinský výlet za smrtí\", dalšímu Garrelovu filmu ' a rakouskému dramatu ' režiséra Diega Donnhofera. Tentýž rok přinesl album ' americké skupiny Ventilator, pod kterým je Cale opět podepsán jako producent. Duetem se Suzanne Vega v podobě písně „“ od Leonarda Cohena přispěl na kompilaci '. Toho roku Cale vydal svou autobiografickou knihu nazvanou ', kterou spolu s Calem napsal Victor Bockris a graficky ji upravil Dave McKean. V dubnu 1999 vyšla další kompilace ' a o rok později produkoval album \"Undrentide\" britské vokální skupiny Mediæval Bæbes specializující se na středověkou hudbu. Roku 2000 byla představena jeho druhá spolupráce s Harronovou, sice film \"Americké psycho\". Cale složil hudbu a o orchestraci jeho skladeb se postaral Randall Woolf. Stejný rok přinesl několik dalších filmů s Caleovou hudbou: ' (r. Laetitia Massonová), ' (r. Patricia Mazuyová) a ' (r. Jan Schütte). Roku 2000 se výrazně podílel na filmu \"\" režiséra Marca Evanse, ve kterém s různými velšskými hudebníky hrál své a jejich písně; s režisérem spolupracoval již v roce 1997, kdy složil hudbu pro jeho film \"Vysněná Amerika\".\n\nV květnu 2000 vydal Cale první z řady archivních alb složených z avantgardní hudby nahrané v šedesátých letech; neslo název '. Následovala alba ' (2001), ' a ' (obě 2002); to vše bylo završeno box setem ' vydaném v roce 2005. V roce 2001 přispěl klavírem do písně „“ z alba ' velšské skupiny a zpíval v písni „“ z alba ' britského moderátora a klavíristy Joolse Hollanda. V roce 2002 zpíval a hrál na klavír v písni „“ z alba ' amerického zpěváka Gordona Gana a je rovněž spoluautorem písně „“, kterou rovněž zpívá, z alba ' projektu . Rovněž byl vypravěčem ve filmu ' výtvarníka a režiséra Dave McKeana. S dalším novým vlastním materiálem přišel v květnu 2003, kdy vydal u EMI Records pětipísňové EP '. Album bylo inspirováno teroristickými útoky v září 2001, kdy Cale bydlel blízko místa činu. V říjnu téhož roku přišel s novým plnohodnotným albem ', jehož název vznikl jako jazyková hříčka z homo sapiens. Album v písních a mezi nimi obsahovalo různé rušivé elementy, jako například italské hlasy, a spolu s Calem jej produkoval Nick Franglen.\n\nV roce 2003, pět let po jeho první spolupráci s Raminem Niamim, Cale složil hudbu k jeho filmu \"Paříž\". Stejný rok přinesl ještě dva filmy: ' režiséra Dereka Hayese, kde opět spolupracoval s orchestrátorem Randallem Woolfem a skladby nahrál s Velšským národním orchestrem, a ', jenž režíroval Aaron Woodley. Dále pak složil část hudby pro dokumentární film '. V roce 2003 se podílel na dokumentárním filmu \"Nové výjevy z Ameriky\" dánského režiséra Jørgena Letha a hrál velšskou lidovou píseň „“ v Evansově filmu '. Vedle toho rovněž vyšla Caleova biografická kniha od Tima Mitchella nazvaná '. O rok později složil hudbu k filmu britského režiséra C. S. Leigha s názvem '. Dne 8. února 2004 hrál hudbu k filmu u příležitosti promítání filmu; největší část byla odehrána na klavír, ale hrál i na syntezátory a vytvářel hluk za pomoci elektrické kytary. Se stejným režisérem spolupracoval i na biografickém filmu o Andym Warholovi '. Dvojice v tomto případě spolupracovala na scénáři. Cale chtěl, aby ve filmu hráli známí hollywoodští herci, jako například Johnny Depp (měl hrát Calea), Uma Thurman a Reese Witherspoon (jako Nico a Edie Sedgwick). Projekt však právě díky tomu nebyl dokončen. V roce 2005 ještě složil hudbu k dokumentu ' režiséra Stevena Karrase.\n\nS dalším albem tentokrát přišel už po dvou letech; neslo název ' a vyšlo koncem září 2005 na značce EMI. V novém miléniu se postupně přestal věnovat produkování a hraní na albech jiných interpretů. Vrátil se až v roce 2006, kdy produkoval album ' písničkáře Alejandra Escoveda. V roce 2007 produkoval album skupiny , ale to nakonec kvůli krachu nahrávací společnosti nevyšlo. Toho roku Cale vydal nové koncertní album '. V následujícím roce hrál na violu a syntezátory na albu ' anglické kapely . V roce 2008 dostal další filmovou roli; tentokrát hrál postavu jménem Dick Winter ve filmu \"Salamandra\" argentinského režiséra Pabla Agüera. Během závěrečných titulků filmu Cale za doprovodu souboru zpívá ve španělštině píseň „“. V říjnu 2008 se v londýnské konal první ročník festivalu u příležitosti jejích nedožitých sedmdesátých narozenin. Akce se opakovala v květnu 2009 v italské Ferraře, v březnu 2010 v polské Wroclawi, v dubnu toho roku v Římě a nakonec v lednu 2013 v New Yorku. V roce 2010 hrál na klávesy v písni „“ na albu \"\" velšské skupiny .\n\nOd června 2009 zastupoval Wales na italském festivalu , kde představil multimediální projekt \"Dyddiau Du/Dark Days\". Šlo o záběry z jeho rodného Garnantu a okolních kopců promítané na pěti obrazovkách. V lednu 2010 program \"/\" zopakoval v australském Hobartu, v červenci v německém Essenu a nakonec v říjnu a listopadu i ve velšském Swansea. Od roku 2009 několikrát odehrál koncert s orchestrem, při kterém zahrál celé své album ' z roku 1973; poprvé v listopadu 2009 v Cardiffu, následně v březnu 2010 v Londýně, v květnu Norwichi, v září v Paříži, v květnu 2011 v Barceloně, v říjnu v Essenu, v listopadu v Malmö a v lednu 2013 dvakrát v New Yorku. V říjnu 2010 vyšlo archivní koncertní album ' nahrané během dvou německých vystoupení v letech 1983 a 1984; první disk obsahuje záznam z koncertu s kapelou a druhý Caleův sólový s klavírem a kytarou. V květnu 2011 představil na Brightonském festivalu speciální program ', při kterém spolu s orchestrem a hostujícím Nickem Franglenem zahrál nejsmutnější písně z celé své kariéry. V roce 2011 po jedenácti letech spolupracoval s Patricií Mazuyovou a složil hudbu pro film '. Toho roku složil také hudbu ke Garrelovu filmu \"\".\n\nV září 2011 vydal po šesti letech album s novým materiálem; šlo však pouze o EP nazvané '. V únoru 2012 vyšly souborně na jednom albu různé nahrávky, které produkoval nebo aranžoval; album se jmenuje '. Již s vydáním EP ' bylo oznámeno, že brzy poté vyjde nové plnohodnotné album, které nakonec vyšlo v říjnu 2012 a dostalo název '. V srpnu následujícího roku představil kompletně přepracované album ' při koncertě v dánském Aarhusu. Toho roku opět spolupracoval s Garrelem, kdy složil hudbu k jeho filmu \"Žárlivost\"; nakonec však jeho hudba použita nebyla a složil jí francouzský kytarista Jean-Louis Aubert. Roku 2014 se po šesti letech opět představil jako herec; hrál v epizodě „“ amerického seriálu '. V září téhož roku odehrál v Londýně dvě speciální vystoupení, při nichž představil nové audiovizuální dílo nazvané ; spolupracoval na něm s architektem Liamem Youngem. V říjnu téhož roku odehrál společné vystoupení se zpěvačkou Patti Smith v budově Cartierovy nadace pro současné umění v Paříži. U příležitosti stého výročí Vánočního příměří, které proběhlo během první světové války a během něhož se setkali britští a němečtí vojáci, představil v malém městě Mesen v Belgii nové hudební dílo inspirované touto událostí. Obsahovalo celkem čtyři skladby, z toho jedna byla zhudebněnou básní Dylana Thomase. Při představení, které se odehrálo 20. prosince 2014, dále představil kompletně přepracovanou koncertní verzi alba \"\". Toho roku také napsal předmluvu ke knize fotografií Billyho Namea nazvané \"\".\n\nV dubnu 2015 hrál při otevření nové budovy newyorského Muzea amerického umění Whitneyové. Spolu s ním vystoupil Tony Conrad, se kterým spolupracoval již v šedesátých letech, a vytvořili hudební doprovod k Warholovu němému filmu '. Dále zde se svou vlastní kapelou odehrál více než šestihodinové vystoupení. Hráli na venkovních terasách ve velmi silném mrazu, přičemž každý hudebník stál na jiné terase. To bylo doprovázeno vizuálními efekty Abigail Portner. Šlo o hudbu stylu drone, zpočátku hranou v G, později – během průjezdu vozidla NYFD – hudebníci přešli do E a když již siréna nebyla slyšet, vrátili se k G. V srpnu 2015 Cale vystoupil na melbourneském festivalu Supersense s audiovizuálním představením nazvaným . Doprovázela jej zde elektronická hudebnice Laurel Halo a zpěvačka Lisa Gerrardová. Vizuální podobu obstarala Abigail Portner. V lednu 2016 vydal nové studiové album nazvané '. Nahrávka neobsahuje nové písně, ale nově nahrané verze starších písní, které již v roce 1982 vyšly na albu '. Rovněž se podílel na nahrávce ' skupiny Animal Collective (hrál na violu v písni „“). Počátkem dubna toho roku odehrál v Paříži celé album ' za doprovodu hostů, jimiž byli Pete Doherty a Carl Barât ze skupiny , francouzští zpěváci Étienne Daho a Lou Doillon, rapper Saul Williams, skupina Animal Collective a hudebníci Mark Lanegan a Nick Franglen. Při koncertu rovněž odehrál většinu písní z desky '. V červenci toho roku zahrál tři písně od Davida Bowieho při poctě tomuto hudebníkovi, která se konala v londýnské Royal Albert Hall. Toho roku měl rovněž premiéru film \"Love Twice\" režiséra Roba Nilssona, v němž Cale ztvárnil roli filmového producenta Lestera. Role byla připravena přímo pro Calea.\n\nV dubnu 2017 vydal desetiapůlminutovou avantgardní nahrávku na gramofonové desce. Vzniklo pouze sto kusů, přičemž všechny byly Calem ručně očíslovány a podepsány. Následující měsíc, dne 26. května 2017, vystoupil v Liverpoolu se stejným programem jako v předchozím roce v Paříži – hosty tentokrát byli The Kills, Gruff Rhys, Clinic, Nadine Shah, Fat White Family a Wild Beasts. Naposledy program uvedl při dvou vystoupeních v New Yorku ve dnech 16. a 17. listopadu 2017. Hosty tentokrát byli Caroline Polachek, Tunde Adebimpe, Kurt Vile, Connan Mockasin, Sky Ferreira a členové kapel MGMT, Animal Collective a Thee Oh Sees. Toho roku rovněž napsal předmluvu ke knize textů Marka Lanegana s názvem \"\". Roku 2018 potřetí spolupracoval s režisérkou Patricií Mazuyovou – složil hudbu k filmu \"\". V roce 2019 se coby host představil v písni „Poison“ zpěvačky Marissy Nadler. V následujícím roce hostoval v písni „Corner of My Sky“ na albu \"Inner Song\" velšské hudebnice Kelly Lee Owens.\n\nV roce 2020 plánuje vydat dlouho odkládané album s novými písněmi. Roku 2016 také prohlásil, že by rád napsal nějaké písně ve velštině.\n\nV roce 2018 v jeho skupině hráli kytarista Dustin Boyer (od 2005), bubeník Deantoni Parks (příležitostně od roku 2004) a baskytarista Joey Maramba (příležitostně od 2011). K roku 2014 Cale žil v Los Angeles. I ve vysokém věku se Cale věnoval sportu. Poté, co přestal brát v polovině osmdesátých let drogy, začal hrát squash. Například ještě v sedmdesáti letech se věnoval běhu do schodů v mrakodrapech. Rovněž se účastnil závodů v tomto oboru.\n\nJohn Cale sám řekl, že má rád Prahu a české publikum, a že toto město zařazoval mezi pět nebo šest míst, kam se při turné těší nejvíc. Poprvé John Cale na území dnešní České republiky vystoupil ještě v době Československa. Stalo se tak 28. listopadu 1992 v pražském Paláci Lucerna. Šlo o Caleův sólový koncert, kde se doprovázel pouze na klavír a akustickou kytaru. Podruhé zde vystupoval po půl roce, 13. června 1993, v Paláci kultury. Tentokrát šlo o koncert obnovené skupiny The Velvet Underground. Koncertu se zúčastnil i tehdejší český prezident Václav Havel. Role předkapely se zde ujala americká skupina Luna. Další Caleův koncert v Praze se konal 12. května 1994, a to opět v Lucerně. Tentokrát jej zde doprovázel písničkář Bob Neuwirth, s nímž krátce předtím vydal společné album, smyčcové kvarteto Soldier String Quartet a B. J. Cole. Dne 5. června 1994 slavnostně zahrál při otevření Divadla Archa v Praze, spolu s ním zde vystoupil japonský tanečník Min Tanaka. Další koncert se měl konat 13. prosince 1996, avšak nakonec byl zrušen. Již 8. dubna 1997 se však vrátil, aby znovu zahrál v Divadle Archa. Tentokrát šlo o koncert s rockovou kapelou. Dne 20. května 1998 vystupoval na stejném místě se svým triem. Tento koncert byl přenášen Českou televizí.\n\nDne 19. června 2001 se opět vrátil do Divadla Archa, teprve podruhé čistě sólově. Dne 22. listopadu 2003, v rámci turné na podporu alba \", přijel do pražského Paláce Akropolis. Tentokrát šlo opět o koncert s rockovou kapelou. V roce 2006 vystupoval poprvé mimo Prahu. Stalo se tak v brněnském klubu Fléda dne 8. března 2006. O den později, v den svých čtyřiašedesátých narozenin, vystupoval v pražském Divadle Archa. V obou případech, stejně jako ve všech následujících, šlo o koncerty s rockovou skupinou. Zajímavostí je, že o týden později, 17. března, v Praze vystupoval také Lou Reed. Následně se do Česka šest let nevrátil. Dne 18. srpna 2012 vystupoval podruhé mimo Prahu, sice na festivalu Trutnov Open Air Festival v Trutnově. Další koncert zde odehrál 28. února 2013, tentokrát v pražském klubu Roxy. Dne 17. listopadu 2014 vystupoval v rámci udílení Cen Paměti národa v Národním divadle, kde vystupovali i další hudebníci, včetně Gábora Pressera, Mariána Vargy či kapely Pražský výběr. Cale v rámci programu zahrál dvě písně: „“ za doprovodu kapely a „“ sám s klavírem.\n\nZatím naposledy v Praze vystupoval 22. června 2018, a to na festivalu Metronome.\n\nCale je multiinstrumentalistou; začínal s klavírem, později přešel k viole a v šedesátých letech k baskytaře a kytaře. Během své kariéry hrál i na další méně obvyklé nástroje, jako je zvonkohra, cembalo, celesta, clavinet, mellotron, xylofon, sarinda, marimba nebo syntezátory. Při koncertech hrál pouze na kytaru, baskytaru, klávesy, klavír a violu. Používal řadu různých typů a značek nástrojů. Jsou to například kytary Gibson Flying V, Fender Stratocaster, Gibson Les Paul, klávesy Korg M1, Kurzweil K2600, Roland D50, baskytary Fender Precision Bass, Vox The Phantom IV nebo elektrická viola Yamaha Silent Electric Viola SVV-200. Využíval ale také nástroje, které byly vytvořeny exluzivně pro něj. Například losangeleský kytarář Michael Spalt pro něho vytvořil celkem čtyři kytary, významná byla speciální dvanáctistrunná elektrická kytara s tremolem (na dvanáctistrunné kytary se tremolo používá minimálně). Tremolo pro tuto (i další Spaltem vyrobené kytary pro Calea) vytvořil Don Ramsay.\n\nJiž ve skupině La Monte Younga začal Cale dlouhými tahy smyčcem vytvářet tzv. drony. Tuto zkušenost pak využil na prvních dvou albech skupiny , kde jeho hra hrála klíčovou roli. Nejvýraznějším Caleovým přínosem do skupiny byly avantgardní postupy a radikální hudební myšlenky. Přestože je sám autorem pouze několika písní kapely, výrazně se podílel na jejich výsledných aranžmá. Na albu ', spolupráci s Terrym Rileyem, nahrál skladby vzešlé převážně z improvizací. Poté, co se zahájil sólovou dráhu a vydal první album ', hrál naopak jednoduchou hudbu s výrazným zpěvem přístupnější širšímu publiku. Hned na dalším albu ' se opět částečně vrátil k experimentování; v několika skladbách hraje orchestr a stylově se dá zařadit k fúzi klasické hudby a rocku. Na třetím albu ' jsou opět jednoduché popově orientované písně. Další změna nastala na albu ' a následně vydaných albech ' a '. Jde o ostřejší alba vydaná v době rozkvětu punkového hnutí, což se promítlo i do Caleova hudebního stylu. Hudba zde je mnohem drsnější než na předchozích počinech a dá se víceméně srovnat i s nahrávkami Velvet Underground. Do osmdesátých let vstoupil albem ', které je opět popově orientované, a ' opět experimentální. Následující ', často označované za nejhorší Caleovo sólové album, je orientované k popu. Podobné je mu i další album \".\n\nNa albu ' Cale opět využil orchestr a polovina alba je instrumentální; v ostatních skladbách Cale zhudebnil několik textů velšského básníka Dylana Thomase a jako doprovod využil chlapecký sbor. Již od počátku osmdesátých let Cale vedle své kapely vystupoval také jako sólový umělec pouze s klavírem a kytarou. Toto je zaznemanáno na jeho koncertním albu '. Album ' z roku 2003 využívalo postupy z elektronické hudby (album koprodukoval Nick Franglen z elektronické skupiny ). Naopak o dva roky mladší album ' bylo inspirováno soudobým alternativním rockem. Na svém dalším albu \"\" se Cale nechal inspirovat hiphopovými umělci jako například Snoop Dogg a Chingo Bling. V rozhovorech říkal, že již neskládá s kytarou či klavírem, ale začíná nejprve s rytmickým pozadím přímo ve studiu.\n\nPřestože jádro jeho alb a vystoupení tvoří autorské skladby, i on hrál několik coververzí; například „Pablo Picasso“ od Jonathana Richmana, „“ od Chucka Berryho, „“ od Leonarda Cohena nebo „“ od Elvise Presleyho. Ve své filmové hudbě často využívá pouze klavírního doprovodu, nicméně v málo častých případech také i orchestrální podoby skladeb či doprovodu smyčcového kvarteta. Nejčastěji skládá hudbu pro francouzské filmy, protože se podle něj jeho klavírní hudba do hollywoodských filmů nehodí. Vysvětluje to tím, že hollywoodské filmy potřebují vysokou hlasitost hudby. Ve svých textech často zmiňuje jména jiných osobností (Joni Mitchell, Sigmund Freud, James Dean) a míst (Casablanca, Samarkand, Acapulco). Většina jeho textů mají surrealistické a dadaistické základy a Cale zde často využívá metafor a ironie.\n\nSám řekl, že se s každým novým projektem snaží vyhledávat nové přístupy k hudbě a to včetně toho, že někdy dělá věci záměrně špatně, jako je například používání falešných tónů.\n\nSám John Cale byl zpočátku ovlivněn převážně klasickými hudebníky, jako Antonio Vivaldi a Iannis Xenakis, minimalistickými skladateli Edgardem Varèsem a Mortonem Feldmanem a také avantgardními hudebníky Johnem Cagem a La Montem Youngem, se kterými později také spolupracoval. Z populární hudby za své vzory označil například Briana Wilsona ze skupiny . Svou improvizační schopnost si vzal od jazzových hudebníků, jakým byl například trumpetista Miles Davis. Například o \"Mé vlasti\" Bedřicha Smetany Cale řekl: „\"Byla to má oblíbená skladba, když jsem byl dítě. Bylo to velmi melodické a podobné tomu, co se zpívalo ve velšských sborech\".“ V roce 2014 řekl: „\"Každý, kdo hraje na nějaký smyčcový nástroj, by se upsal ďáblu, aby mohl hrát melodii z Vltavy. Nebyl to part pro violu, ale já to na ní hrál.\"“ Ke konci kariéry za své oblíbené hudebníky označoval převážně hiphopové umělce, jako byli například 50 Cent a Vince Staples.\n\nCale byl jako jeden z členů skupiny jedním z hlavních vzorů punkových skupin sedmdesátých let. Cale samotný je označován za jeden z hlavních vzorů pro newyorskou undergroundovou scénu sedmdesátých let. Ovlivnil řadu hudebníků a hudebních skupin, jako například skupinu , která jej označila za jeden ze vzorů pro jejich album \". Angličan jej označil za jednoho z nejvíce podceňovaných hudebníků v historii rockové hudby. Zpěvák ze skupiny jej označil za kmotra alternativní hudby. Zpěvák Gruff Rhys, frontman skupiny , jej označil za tichého obra své doby. Zpěvačka Eleanor Friedberger, polovina sourozeneckého dua The Fiery Furnaces, řekla, že má velmi ráda Caleův hlas.\n\nVůdčí osobnost skupiny , zpěvák a kytarista , o Caleovo vlivu řekl: „Myslím, že John Cale je jedním z mála umělců, kteří dokázali spojit avantgardu a rock'n'roll a fungovalo to.“ Jako jednoho ze svých vzorů jej označil například také český písničkář Jan Burian, stejně jako Kanaďan Owen Pallett. Zpěvačka Sharon Van Etten použila na obalu svého alba ' černobílou fotografii svého obličeje jako poctu Johnu Caleovi, který podobnou fotografii použil na svém albu '. O Caleovi řekla, že každé jeho album má jiný zvuk, ale každé z nich spojuje jeho silný hlas. Experimentální hudebník Robert Hampson Caleovi věnoval skladbu „“. za svou nejoblíbenější skupinu označoval také Steven Severin, dlouholetý člen skupiny Siouxsie and the Banshees. Rovněž řekl, že zaníceně sledoval i Caleovu sólovou dráhu, hlavně jeho alba z Islandské trilogie. Novinář Alistair Houghton o něm ve svém článku v deníku \" řekl, že je jedním z nejvlivnějších hudebníků světa, ale to jej nutně nemusí dostat do hitparád.\n\nJeho písně nahrála řada hudebníků, mezi které patří Mark Lanegan („“), Billy Bragg („“), Agnes Obel („“), Alejandro Escovedo („Amsterdam“), Fritz Ostermayer („“), Mercury Rev („“), Yo La Tengo („“), („“), („“), („“), Courtney Barnett („“), Bauhaus („“) a mnoho dalších. Jeho písně rovněž byly použity v mnoha filmech, jako například \"Sid a Nancy\" („“), \"Sejmi eso\" („“) a \"Smrtící úder\" („“).\n\nAmerický písničkář JJ Cale si v začátcích své kariéry říkal také John Cale, ale později si jméno změnil na JJ Cale, aby nebyl s Johnem Calem zaměňován. K záměnám totiž docházelo a John Cale o tom v osmdesátých letech napsal píseň „“, ve které se zmiňuje, že to nebyl on, kdo napsal skladby „“ a „“ a že není z Oklahomy.\n\nV lednu 1996 byl Cale spolu s ostatními členy skupiny uveden do , kde převzal ocenění z rukou zpěvačky Patti Smith. Uvedení se zúčastnili tři členové klasické sestavy (Reed, Cale, Tuckerová). Vedle nich byl do síně slávy uveden ještě Morrison, ten se však ceremoniálu nedožil a ocenění za něj převzala jeho manželka. Dne 17. září 1997 byl Cale jmenován čestným členem univerzity . V roce 2000 mu byl propůjčen čestný titul na universitě v Antverpách. Za svou hudbu k filmu \" byl roku 2001 neúspěšně nominován na Césara. V roce 2005 byl oceněn italskou cenou . V anketě 100 velšských hrdinů se umístil na třiadevadesátém místě. Dne 2. června 2010 u příležitostí výročí vládnutí královny Alžběty II. bylo oznámeno, že Cale bude oceněn Řádem britského impéria. Ocenění pak převzal v Buckinghamském paláci dne 19. listopadu téhož roku z rukou prince Charlese. Roku 2014 mu byla udělena polská cena oceňující přínos hudebních producentů. Dne 17. dubna 2017 byl spolu s konceptuálním umělcem Lawrencem Weinerem oceněn newyorským kulturním zařízením The Kitchen.\n\nPodle Caleových písní či alb se pojmenovalo několik hudebních skupin. Koncem sedmdesátých let působila na londýnské punkové scéně kapela Ski Patrol pojmenovaná podle stejnojmenné písně z alba \". Italská alternativní skupina si svůj název zvolila podle Caleova debutového alba, stejně jako australské duo téhož jména. Další skupinou pojmenovanou podle Caleova alba bylo americké duo .\n\n\n\n\n"}
{"id": "381375", "url": "https://cs.wikipedia.org/wiki?curid=381375", "title": "Severní Pohjanmaa", "text": "Severní Pohjanmaa\n\nSeverní Pohjanmaa či Severní Ostrobotnie ( , ) je provincie ve Finsku. Sousedí s provinciemi Střední Pohjanmaa, Laponsko, Kainuu, Severní Savo a Střední Finsko. Na východě má společnou hranici s Ruskem a na západě ji omývá Botnický záliv. Střediskem je město Oulu. Stejně jako další finské provincie, má i Satakunta určené své symboly z ptačí říše, flóry, zvířat, ryb a hornin. Jsou jimi jeřáb popelavý, rojovník bahenní, lasice hranostaj, síh severní a svor.\n\nProvincie se rozkládá na 39 182 km² a žije v ní přes 411 000 lidí. Západ kraje tvoří nížina, východ vysočina s nejvyšší horou Valtavaara (492 m n. m.). Největší řekou je Ii a největším jezerem Pyhäjärvi (126 km²). Na území kraje se částečně nalézají národní parky Syöte a Oulanka.\n\nV roce 2018 se provincie skládala z 30 obcí. 11 z nich mělo status města (ty jsou zvýrazněny tučným písmem). Všechny obce byly seskupeny do sedmi okresů (tzv. seutukunta).\n"}
{"id": "381376", "url": "https://cs.wikipedia.org/wiki?curid=381376", "title": "Agnolo Bronzino", "text": "Agnolo Bronzino\n\nAgnolo di Cosimo (17. listopadu 1503 Monticelli – 23. listopadu 1572 Florencie), známý jako Il Bronzino, nebo \"Agnolo Bronzino\" byl italský manýristický malíř z Florencie.\n\nBronzino ve službách vévody Cosima I. z rodu Medici tvořil fresky, oltářní obrazy, alegorické a mytologické scény. Největší věhlas však získal svými chladně elegantními portréty vznešených členů medicejského dvora. Podobně jako další malíři té doby, vynikal Bronzino neobyčejným vzděláním a sečtělostí. Velmi dobře znal soudobé autory, stejně tak jako Danta či Petrarcu. Sám skládal básně a byl členem florentské akademie. Původ jeho přezdívky \"Bronzino\" není znám, může však souviset s malířovou tmavou pokožkou, která mohla být takto zbarvená následkem Addisonovy choroby, nemoci nadledvin.\n\nBronzino byl žákem malíře Raffaellina del Garbo, nicméně největší vliv na něj měl významný florentský pozdně renesanční malíř Jacopo Pontormo, který se stal dokonce jeho adoptivním otcem. S Pontormem maloval v letech 1522–1525 fresku v kartouze Galluzzo nedaleko Florencie, v letech 1535–1536 ve vile Medici v Careggi a mezi lety 1538–1543 ve vile Medici v Castellu. Kromě toho pracoval na náboženských a mytologických obrazech, které navzdory značné originalitě, vycházely z díla jeho učitele Pontorma. V roce 1530 ho získal pro svůj dvůr v Urbinu vévoda Francesco Maria I. della Rovere. Pro vévodu tvořil zejména mytologické a alegorické fresky pro jeho vilu Imperiale u Pesara. Ve službách dalšího vévody z rodu della Rovere, uměnímilovného Guidobalda II., namaloval kromě efektního portrétu také skvostné plátno Apollón a Marsyas.\n\nV roce 1533 se vrátil Bronzino zpět do Florencie, kde získal u medicejského dvora prestižní funkci dvorního malíře. Společensky obratný malíř patřil hned od začátku k nevelkému okruhu intelektuálů, literátů a umělců, kteří začali pracovat na státní propagandě vládnoucího vévody Cosima I. Od roku 1537 se stal členem malířské společnosti svatého Lukáše a vstoupil do florentské akademie. Kromě let 1546–1547, kdy na náklady vévody studova dílo Michelangela v Římě a ročního pobytu v Pise už Florencii nikdy neopustil. Stejně jako další malíři ve službách evropských renesančních panovníků pracoval kromě obrazů i na složitých ceremoniálních inscenacích medicejského dvora. Proslulé byly například jeho dekorace a efemérní architektury při příjezdu budoucí velkovévodovy manželky Eleonory Toledské (1522–1562). Jako scénograf pracoval Bronzino i na jejich svatbě v roce 1539, která byla pojatá, jako velkolepá divadelní inscenace.\n\nKromě toho se podílel na výzdobě velkovévodských sídel. V interiéru Palazzo Vecchio vymaloval pro kapli velkovévodkyně výjevy ze Starého zákona. Pro Eleonoru Toledskou namaloval také řadu dalších náboženských obrazů. V letech 1540–1555 pracoval na kartonech pro florentskou manufakturu na tapisérie, ze kterých bylo utkáno 16 scén ze života Josefa Egyptského. Ve stejné době maloval četné oltářní obrazy pro florenstské kostely a alegorické obrazy přímo pro vévodu, z nichž vyniká slavná Alegorie Touhy, určená jako diplomatický dar pro francouzského krále Františka I.\n\nBronzino proslul nejvíce už ve své době jako vynikající a vyhledávaný portrétista. Kromě četných portrétů velkovévody Cosima I. a jeho manželky, pracoval na podobiznách jejich dětí, členů dvora a významných florenťanů – básníků, spisovatelů a hudebníků. Velké množství virtuózních portrétů se dochovalo v četných kopiích a dílenských replikách, na kterých pracovala řada dalších malířů pod Bronzinovým dohledem. Mezi jeho nejznámější spolupracovníky patřili Lorenzo di Bastiano Zucchetti nebo Giovanni Maria Butteri. Zcela zvláštní postavení měl v jeho dílně malíř Alessandro Allori, jeho nejlepší následovník a později také adoptivní syn. Tak jako v dalších případech, se Bronzinovy portréty rodiny Medici stávaly vzácným státním darem dalším panovnickým rodinám.\n\nJeho portréty jsou většinou zobrazovány na pozadí architektury, která vyjadřuje jejich sociální portrétovaných. Chladné, odměřené a jakoby vzdálené tváře se nevyznačují psychologickou hloubkou, ale přesným popisem jejich podoby. Bronzino je mistrem látek a drapérií, jejichž kompozici se učil snad z obrazů Hanse Holbeina. Odměřenost portrétovaných osob je znásobena zvláštním světlem a lokálně pojatými barvami.\n\nBronzino proslul během své kariéry jako autor četných oltářních obrazů a obrazů s církevními náměty. Náboženské scény stály u začátků jeho oslnivé kariéry. Jeho rafinované kompozice za použití vytříbené ikonografie provázela bravůrní malířská technika, výrazně ovlivňující malířské prostředí florentského manýrismu – typické pro něj byly mramorově sošné postavy a jásavé barvy. Takový je i oltářní obraz Oplakávání Krista z roku 1545, který objednal jako diplomatický dar velvyslanec císaře Karla V. kardinál Nicolas se Granvelle pro Zanchini Kapelle v kostele Santa Croce.\n\nV roce 1572 byl Bronzino jmenován konzulem florentské akademie; zemřel o necelý měsíc později 23. listopadu 1572. Pohřben je ve florentském kostele San Cristoforo.\n\n"}
{"id": "381381", "url": "https://cs.wikipedia.org/wiki?curid=381381", "title": "Synergie", "text": "Synergie\n\nSynergie (z řec. \"syn-ergazomai\", spolu-pracovat) znamená spolupráci, společné působení. Označuje situace, kdy výsledný účinek současně působících složek je větší než souhrn účinků jednotlivých složek. Někdy se symbolicky vyjadřuje jako „1+1>2“. \n\nPůvodně se pojem užíval pro spolupráci více lidí i jako teologický pojem pro spolupráci člověka s Bohem (synergismus).\n\nVe složitých systémech – chemických, biologických i společenských – lze často pozorovat, že současné působení různých vlivů nebo příčin způsobuje nečekaně velký „synergický“ účinek. Na pozorování, že \"celek je víc než součet jeho částí\" je založena teorie holismu.\n\nOdtud také přesnější označení synergický efekt, přidaný účinek současného působení dvou nebo více agentů ve srovnání se součtem účinků každého z nich odděleně. Synergický účinek čili efekt má často exponenciální charakter, rostoucí s počtem přispívajících činitelů, podobně jako u pozitivní zpětné vazby. Naopak redukcionismus se žádnou takovou „přidanou hodnotou“ nepočítá a celkový účinek chápe jen jako součet účinků jeho částí, kdežto u dysergie se účinky navzájem oslabují a ruší.\n\nV lékařství představuje synergie zesílení účinku dvou nebo více podávaných léků v rámci souběžné (konkomitantní) léčby. Synergický efekt je vyšší než prostý součet (aditivní účinek) zvolené kombinace léků. Dlužno poznamenat, že synergickým působením se vyznačují jen některé lékové kombinace, v jiných případech může být efekt aditivní (výsledný efekt je součtem účinků), subaditivní (výsledný efekt je menší než součet účinků) nebo antagonistický (léky se navzájem blokují), obvykle záleží na farmakodynamice konkrétních léků.\n\nV manažerské praxi je dosahování synergie klíčovým parametrem k obhájení smysluplnosti týmové spolupráce. Naplnění podstaty pojmu není jednoduché prokázat. Možná právě proto slovo ztrácí svůj obsah a je často nevědomky využíváno v situacích, kdy skutečně synergie dosaženo nebylo a mnohdy ani dosaženo být nemohlo.\n\nZáklad slova synergie se objevuje v roce 1984 i v publikaci prof. R. Blakea a dr. J. Mouton \"Synergogy: A New Strategy for Education, Training, and Development\". Zde autorská dvojice popisuje metodu s názvem synergogika, která díky výrazně respektující práci s přirozeným chováním sociálních systémů směřuje k vědomému dosahování synergie v týmech spolupracovníků. \n\n\n"}
{"id": "381383", "url": "https://cs.wikipedia.org/wiki?curid=381383", "title": "Merb", "text": "Merb\n\nMerb je webový MVC framework silně inspirovaný Ruby on Rails a v poslední době čím dál tím více také frameworkem Django. Jeho vývoj započal zakladatel Engine Yardu Ezra Zygmuntowicz. Původně vznikl jako jednoduchý patch do Rails, který měl umožnit rychlé uploadování souborů, které je v Rails tragicky pomalé. Merb byl tehdy pouhý mongrelový handler, postupně se z něj vyvinul plnohodnotný webový framework.\n\nZa Merbem stojí Engine Yard, poměrně velká firma, která má v Ruby komunitě skvělé jméno. Dalšími z jejich projektů jsou například implementace Ruby Rubinius nebo DataMapper ORM.\n\nAčkoliv je Merb na první pohled velmi podobný Rails, oba frameworky mají dost odlišnou filosofii. Kdežto Rails jsou navrženy tak, aby podporovaly software vyhovující jejich tvůrcům, Merb se snaží být co nejvíce konfigurovatelný. Pokud v Merbu chcete změnit testovací framework, stačí změnit jedinou řádku v konfiguraci. Pokud to samé chcete v Rails, máte problém. O nepodpoře jiných šablonovacích systémů railsovými generátory nemluvě. Merb je tedy agnostický k šablonovacímu jazyku, testovacímu frameworku, javascriptovému frameworku i ORM. Volba nástrojů je u Merbu na uživatelích frameworku, nikoliv na jeho tvůrcích.\n\nMerb se také snaží dodržovat styl jazyka Ruby a nevymýšlet si zbytečně vlastní metajazyk. Merb nedělá z Ruby něco jiného než je, jako se o to snaží Rails. To kritizovalo velké množství vývojářů, mezi nimi i designer a autor jazyka Ruby Jukihiro Macumoto zvaný „Matz“. Ten si Merb oblíbil a používá jej pro vývoj ve své firmě.\n\n\nDataMapper je zdaleka nejpoužívanější merbové ORM. Mezi jeho největší výhody patří automigrace. Stačí v modelu nadefinovat jaké bude mít vlastnosti a pustit automigrační task (rake db:automigrate) a příslušně databázové schéma bude vytvořeno. Pokud změníte libovolnou vlastnost v modelu, stačí pustit rake db:autoupgrade a struktura databáze bude změněna bez ztráty dat.\n\nZa DataMapperem, stejně jako za Merbem stojí Engine Yard a hodně vývojářů Merbu se podílí i na DataMapperu a naopak. Mají proto podobnou filosofii. Zatímco Merb je agnostický k ORM, JavaScriptovému frameworku a šablonovacímu jazyku, DataMapper je agnostický k úložišti. Tím může být nejenom relační databáze, ale třeba YAML, CSV nebo CouchDB.\n\nStejně jako u Merbu, i u DataMapperu je kladen důraz na rychlost a čistou Ruby syntaxi, kterou se vyjadřují i věci, na které je v ActiveRecordu použít SQL podmínku.\n\nSequel je minimalistické ORM zaměřené především na snadné a mocné dotazování.\n\nActiveRecord je ORM z Ruby on Rails. Je stabilní a odladěné, na druhou stranu ale pomalé a se syntaxí nutící psát SQL podmínky. Používalo se spíše dříve, když DataMapper nebyl ještě dostatečně odladěný.\n\nKromě běžných kontrolerů podporuje Merb přes plugin merb-parts také tzv. part controllers, tedy kontrolery určené pro práci\ntag cloud\n\nV Merbu je definován kontroler Exceptions, který je volán automaticky vždy, když je vyvolána výjimka NotFound, NotAcceptable nebo podobné. To umožňuje jednoduchou tvorbu vlastních chybových hlášení při zachování vzoru MVC.\n\nVšechny merbové pluginy jsou klasické gemy, které je možno nainstalovat do složky gems v rootu aplikace. Výhoda této tzv. zabundlované aplikace je ta, že ať ji nasadíte kdekoliv, stačí ji pouze Ruby a RubyGems, vše ostatní načte ze své lokální složky gems.\n\nV Merbu není problém napsat si také vlastní generátory. Ty mohou generovat jak celou merbovou aplikaci, tak její konkrétní části jako jsou modely nebo kontrolery.\n\nZásadní rozdíl je také v samotném kódu frameworku. Kód Merbu je velmi přehledný, dobře dokumentovaný a je v něm použito minimum „magie“ jako jsou například method_missing, define_method, eval a další, kterými se to v Rails jen hemží. Kód Merbu je tím mnohem přístupnější pro vývojáře pluginů i pro potenciální kontributory.\n\nZajímavou částí Merbu jsou tzv. slices, části aplikace, které lze přimountovat na určitou URL stejně jako to umí například framework Django. Příkladem slice je merb-auth, což je velmi dobře napsaný autentikační plugin, podporující mimo jiné i OpenID.\n\nPatrně nejjednodušší řešení pro deployment je využití Apache s Passengerem. Vzhledem k tomu, že každá merbová aplikace je zároveň aplikací rackovou, stačí jednoduše přidat config.ru do rootu aplikace a nakonfigurovat Passenger a aplikace by měla fungovat. Na nahrání na server je určen nástroj Capistrano.\n\nSouběžně s aktuální řadou 1.0 se pracuje na nadcházející 1.1. Její patrně největší novinkou bude messenger, který by měl nahradit současný mailer. Messenger bude generické rozhraní pro notifikace, bude podporovat nejenom maily, ale také jabber, AMQP, Facebook, Twitter, IRC, SMS, XML-RPC a dokonce i macovský software Growl. V některé z dalších verzí by se do Merbu pravděpodobně měla dostat obdoba autoadminu z Djanga.\n\nMerb je mladý a zatím nepříliš známý framework, takže česká komunita se teprve formuje. V nejbližší době bude spuštěna česká obdoba oficiálních stránek a chystá se také český překlad online knihy o Merbu.\n\nDokumentace je v současné době hlavním problémem Merbu. Merb team si je problému vědom a intenzivně pracuje na zlepšení. Momentálně je rozepsáno 6 knih o Merbu: dvě online a čtyři klasické. To svědčí o dosti živém zájmu o tuto platformu.\n\n"}
{"id": "381384", "url": "https://cs.wikipedia.org/wiki?curid=381384", "title": "Ylivieska", "text": "Ylivieska\n\nYlivieska je město v provincii Severní Pohjanmaa u Botnického zálivu. Je správním centrem pro Kalajokilaakso a Pyhäjokilaakso, oblast s přibližně 90 000 obyvateli. Ylivieska je také obchodním centrem jižní oblasti Severní Pohjanmaa.\n\nYlivieska je městem mladých lidí. 25 % populace tvoří mládež do 15 let, přitom v celém Finsku je to pouze 20 % populace. Důsledkem je například rozvinutá taneční scéna ve městě, která je podporována i neziskovou organizací \"Pohjanmaa Underground ry\".\nNejbližšími městy od Yliviesky jsou Oulu (130 km) a Kokkola (79 km), sousední okresy jsou Oulainen, Haapavesi, Nivala, Sievi, Kalajoki, Alavieska a Merijärvi.\n\nCelý okres je jednojazyčný a mluví finsky.\nVe městě se narodil čtvrtý finský prezident Kyösti Kallio.\n\nYlivieska leží na západ od Botnického zálivu asi 130 km jižně od města Oulu.\n\nMěsto je charakteristické řekou Kalajoki (\"rybí řeka\"), která prochází celým centrem od jihovýchodu na severozápad. Zemědělská a hospodářská půda v okolí Kalajoki je známá pod názvem Kalajokilaakso.\n\nYlivieska leží na hlavním železničním tahu spojujícím sever a jih Finska, vedoucí z Helsinek až na polární kruh do Rovaniemi. Trať byla otevřena v roce 1886 a hraje významnou roli v hospodářském rozvoji města.\n\nZaměstnanost podle průmyslových sektorů (2005)\n\n\n"}
{"id": "381386", "url": "https://cs.wikipedia.org/wiki?curid=381386", "title": "Nevado del Huila", "text": "Nevado del Huila\n\nNevado del Huila je aktivní stratovulkán, nacházející se v provincii Huila v jižní Kolumbii. S výškou 5365 metrů je zároveň nejvyšší sopkou Kolumbie. Vrchol vulkánu je permanentně pokryt ledem. Hřeben andezito-dacitového vulkánu tvoří šest troskových kuželů, jejich věk se postupně snižuje od severu k jihu. Sopka leží ve starší kaldeře s průměrem kolem 10 km.\n\nExplozivní erupce menších rozměrů byla v historii zaznamenána naposled v 16. století, od té doby až do 19. února 2007 nejevila sopka známky aktivity (kromě horkých pramenů a unikající páry z fumarol na vrcholu).\n\nOd 20. února 2007, v oblasti proběhlo více než 7000 „malých“ seismických událostí, to společně se zvýšenou produkcí sopečného popele a prachu, dvěma menšími exploze v dubnu 2007 a několika zaznamenanými bahnotoky přinutilo místní úřady evakuovat města podél řek v blízkosti sopky, aby zabránily katastrofě podobných rozměrů, jako byla erupce Nevado del Ruiz v roce 1985 a vyhlásit stav ohrožení v oblastech Cauca, Huila, Caldas a Valle del Cauca. V roce 2008 proběhla erupce v dubnu a další, zatím poslední 20. listopadu.\n\nObyvatelé evakuovaných měst i vesnic jako například Paez nebo Cauca mají ještě v paměti jak lahary pocházející z roztaveného sněhu zapříčinily smrt více než 25 000 lidí a zničily město Armero.\n\n\n"}
{"id": "381387", "url": "https://cs.wikipedia.org/wiki?curid=381387", "title": "Šálek (rozcestník)", "text": "Šálek (rozcestník)\n\nŠálek je subtilnější varianta hrnku, ale také\n\n"}
{"id": "381388", "url": "https://cs.wikipedia.org/wiki?curid=381388", "title": "Postglaciální vzestup", "text": "Postglaciální vzestup\n\nPostglaciální vzestup je vzestup půdních mas, které byly dříve stlačeny obrovskou vahou ledu během poslední doby ledové, procesem známým jako izostatické stlačení. Postihuje zejména severní Evropu – Skandinávii, Dánsko, Skotsko a dále pak USA a Kanadu.\n"}
{"id": "381393", "url": "https://cs.wikipedia.org/wiki?curid=381393", "title": "Nyklovice", "text": "Nyklovice\n\nNyklovice () jsou obec v okrese Žďár nad Sázavou v kraji Vysočina, 3 km jižně od Bystrého. Žije zde obyvatel.\n\nPrvní písemná zmínka o obci, tehdy zvané \"Mikulášovice\" (později \"Mikulovice\"), pochází z roku 1335. Ves patřila Jeruši, dceři Jimrama z Aušperka, která ji věnovala doubravnickému klášteru. Později připadla pánům z Pernštejna a v roce 1590 se obec dostala do poddanství pánů z Kunštátu. Na pečeti společné i pro sousední obec Sulkovec byl vyobrazen sv. František. Za vlády císaře Josefa II., kdy byl prováděn soupis všech pozemků, bylo dáno obci jméno \"Nyklovice\". Od roku 1976 patřila obec pod MNV Rovečné a v roce 1990 se osamostatnila.\n\nV roce 1864 byla na návsi postavena kaplička sv. Jana Nepomuckého. Kaple Povýšení sv. Kříže byla postavena v roce 1934. V roce 1997 byl obci udělen obecní znak a obecní vlajka. Je zde kulturní dům, nově opravená požární nádrž, využívaná i jako místo ke koupání. Obec patří do římskokatolické farnosti Sulkovec.\n\nV Nyklovicích se narodili ThDr. Josef Heger, profesor biblických věd a orientálních jazyků na UK, a PhDr. Ladislav Heger, docent na UK, překladatel severské literatury a publicista. V obci žije bývalá cyklistka Marta Hegerová-Tulisová (* 1949), nositelka medailí z mistrovství republiky, na MS v roce 1969 v Brně skončila na 11. místě mezi silničkářkami.\n\n\nObcí vede cyklostezka a turistická stezka (modrá), která vede ze Svojanova (6,5 km) do Bystřice nad Pernštejnem. Jižně od Nyklovic stojí rozhledna Horní les, která je otevřena od dubna do října.\n\nDo jižní části katastru zasahuje přírodní park Svratecká hornatina a na severovýchodní hranici podél říčky Hodonínky sousedí s přírodním parkem Údolí Křetínky. Hodonínsku místní nazývají Nyklovický potok, po němž je pojmenována i přírodní památka 3,5 km jižně od obce. \n\nV okolí Nyklovic se nachází hrad Svojanov, historické město Polička, hrad Pernštejn, zříceniny hradu Pyšolec, Aušperk, Zubštejn a zřícenina v Dalečíně, dále pak Vírská přehrada, rozhledna Karasín a jiné.\n\n"}
{"id": "381401", "url": "https://cs.wikipedia.org/wiki?curid=381401", "title": "Genetika", "text": "Genetika\n\nGenetika (z řec. \"gennaó\" γενναώ = plodím, rodím) je biologická věda, zabývající se dědičností i proměnlivostí organismů a jejími příčinami. Název souvisí též se slovem gen, které označuje jednotku dědičné informace. Název genetika byl navržen Williamem Batesonem v roce 1906, který ji definoval jako „studium křížení a šlechtění rostlin“. Teprve později se vyvinula představa o genetice jako o vědě zabývající se dědičností všech organismů.\nZáklady genetiky položil brněnský přírodovědec Gregor Johann Mendel svými pokusy s křížením hrachu. Své poznatky však publikoval v méně známém časopise a tak zůstaly na delší dobu zapomenuty.\n\nDědičnost a proměnlivost organismů tvoří vlastní téma genetiky. Základní poznatky o dědičnosti se používaly již od prehistorie při postupné domestikaci hospodářských zvířat a šlechtění užitkových rostlin.\n\nSoučasná genetika poskytuje účinné nástroje jak pro vyhodnocení funkce jednotlivých genů, tak i pro pochopení její molekulární podstaty a tím mimo jiné, umožňuje kvalitativně zcela odlišnou práci v současném šlechtění a v práci s dědičností včetně genetického inženýrství.\n\nV každém organismu je genetická informace přechovávána v chromozómech, kde je reprezentována chemickou strukturou obsažených molekul DNA (deoxyribonukleové kyseliny).\n\nPřenosu určitých rysů z předků na potomky si lidé všimli už v pravěku a patrně je i využívali ve šlechtitelství. Tuto dědičnost se snažily vysvětlit různé hypotézy o procesu předávání života. Podle některých myslitelů (Alkmaión, Hippokratés) se na něm podílí mužské i ženské \"semeno\", postupně však převládla představa mužského semene (\"sperma\"), které pak žena pouze živí (Hippón, Anaxagorás). Podoba nového organismu je podle některých v semeni už přímo připravena (preformismus, Anaxagorás), kdežto podle Aristotela se teprve postupně vytváří (epigeneze).\n\nAž do novověku se udržovala představa \"samoplození\" nižších živočichů, kterou až koncem 17. století vyvrátil Francesco Redi. Proti preformismu se postavili například William Harvey a René Descartes, přesto se udržel až do 19. století. Roku 1757 Carl Friedrich Wolff podrobně popsal vývoj kuřecího embrya z nediferencovaného žloutku a Karl Ernst von Baer roku 1828 vysvětlil funkci zárodečných listů. Prací řady vědců – včetně J. E. Purkyně – vznikla obecná teorie buňky, v níž je zřejmě třeba hledat důvody pro dědičnost vlastností. Při pohlavním rozmnožování vzniká nový život spojením samčí a samičí gamety v zygotu, jejímž dělením a diferencováním se buduje tělo organismu.\n\nV 19. století studovala řada badatelů procesy křížení, rozhodující výsledky přinesly pokusy brněnského kněze a šlechtitele Gregora Mendela s křížením hrachu. Mendel roku 1865 podrobně popsal, jak se výrazné rysy rodičů projeví v jejich potomcích a popsal jevy dominance a rekombinace. Jeho článek však nevyvolal žádný ohlas a jeho výsledky byly potvrzeny až roku 1900 (H. de Vries). Roku 1880 vyložil August Weismann, proč se získané vlastnosti rodičů nedědí a po roce 1900 zavedl Hugo de Vries pojem mutace jako náhlé změny, jakou může vzniknout nový druh. Tím vzniklo jisté napětí mezi genetikou a darwinismem, protože Darwin předpokládal jen malé evoluční změny.\n\nZároveň pokročilo i bádání o buněčném jádru a chromosomech a roku 1904 vyslovil Theodor Boveri hypotézu, že chromosomy jsou sídlem dědičné informace. Skupina kolem Thomase Morgana začala k pokusům používat octomilku, která se rychle množí, a prokázala existenci malých mutací, výměnu DNA (crossing-over) a předpokládala lineární uspořádání genů na chromosomu. Proti názoru, že dědičná informace je obsažena v celé buňce, tvrdil Hermann Joseph Muller, že je soustředěna pouze v chromosomech. Ve 20. letech vznikla z úvah o tom, co se dál děje s recesivními geny, populační genetika (J. B. S. Haldane, Ronald Fisher) a roku 1935 bylo známo všech 20 aminokyselin.\n\nDlouho se zdálo, že chemickým nosičem dědičné informace jsou proteiny, protože pouhé čtyři druhy nukleotidů, navíc obsažené v párově stejném množství, to být nemohou. Teprve pokusy Osvalda Averyho 1944 prokázaly, že je to právě DNA, a rentgenografické zkoumání chromosomů pak vedlo k modelu dvojí šroubovice (James Watson a Francis Crick, 1953).\n\nSovětská oficiální ideologie marxismu-leninismu zdůrazňovala \"vliv prostředí\" proti zděděným vlastnostem. Využila proto práce politika a pseudovědce Trofima Denisoviče Lysenka a genetiku označovala za „buržoazní pavědu“. Její rozvoj se tak v SSSR i v zemích pod sovětským vlivem na řadu let – zhruba do pádu N. S. Chruščova v roce 1964 – zastavil. Zastánci genetiky byli pronásledováni a dokonce i fyzicky likvidováni (např. N. Vavilov). \"„Le prix Lyssenko“\" (Lysenkovu cenu) každoročně uděluje francouzský Club de l'Horloge tomu, kdo „nejvíce přispěl k vědeckým a historickým dezinterpretacím s využitím ideologických metod a argumentů\".\n\nPodle S. Tishkoff z University of Pennsylvania jsou západní genetické výzkumy ještě i počátkem 21. století zkresleny tím, že mezi zkoumanými osobami převažují běloši.\n\n\nCelkově rozeznáváme tři logické oblasti genetiky.\n\n\n"}
{"id": "381409", "url": "https://cs.wikipedia.org/wiki?curid=381409", "title": "Bitva u Zvole", "text": "Bitva u Zvole\n\nBitva u Zvole se odehrála 1. října 1468 poblíž obce Zvole přesněji mezi obcemi Rájec a Zvole asi 3 km JV od Zábřeha. České vojsko v ní bylo poraženo uherským vojskem tzv. \"černou rotou\" Matyáše Korvína vedenou hejtmanem Františkem z Háje.\n\nJiří z Poděbrad svěřil v roce 1464 hrad Bouzov s panstvím svému věrnému stoupenci Zdeňku Kostkovi z Postupic a jmenoval jej velitelem svých vojsk. Ten již v té době měl v držení i blízkou Moravskou Třebovou a byl hejtmanem chrudimského kraje. Nedlouho nato, za česko-uherských válek, bylo bouzovské panství stejně jako větší část Moravy popleněno uherskými vojsky. Rokem 1468 začíná období pro Moravu a Slezsko poměrně tragické. Ke konci března roku 1468 vypověděl Matyáš Korvín českému králi Jiřímu z Poděbrad válku. Vojevůdcem uherských vojsk jmenoval Korvín hejtmana France z Háje (mezi vojskem i lidem zvaný „Strašný Franc“, Čech a bývalý člen Bratří). Ten v polovině června r. 1468 vpadl na Moravu a 2. července se dostal až k Olomouci, kde v klášteře Hradisku oblehl umístěnou českou posádku pod velením Vaňka Šatného. Dvouměsíčním obléháním hrozilo posádce vyhladovění. Ze strategického hlediska velmi záleželo králi Jiřímu na udržení této pozice, a proto se rozhodl obležené vysvobodit a doplnit jejich zásoby.\n\nKonvoj záchranné výpravy čítající přes 180 vozů se spíží a s doprovodem v síle přes 5000 mužů se pod velením Zdeňka Kostky z Postupic přesouval od Litomyšle do povodí Moravské Sázavy k Zábřehu. Ke konci září dospěla výprava až do Zábřeha, kde se k ní se svým vojskem připojili bratři Tunklové – Jiří Tunkl ze Zábřeha a Jan Tunkl z Brníčka.\n\nKdyž vypukla válka mezi Jiřím z Poděbrad a Matyášem Korvínem, stáli oba Tunklové na straně Jiřího a zapletli se tak do sporů s pány ze Zvole, kteří podporovali Korvína.\n\nZe Zábřeha měla výprava namířeno již přímo k Olomouci. Zdeněk Kostka však pro pokračování výpravy stál před dilematem. Mohl volit ze dvou variant pokračování cesty podél řeky Moravy a obě byly nebezpečné. Pokud by volil cestu po levém břehu, musela by se u vsi Leština výprava složitě přebrodit nebezpečně rozvodněnou řeku Moravu a dále se probíjet územím drženým a ovládaným úsovským pánem Karlem z Vlašimi, přívržencem krále Matyáše. Z těchto důvodů padlo Zdeňkem Kostkou rozhodnutí pro postup po pravém širším a schůdnějším břehu řeky, i když zde číhalo trojí nebezpečí. První překážkou byla tvrz v Rájci, tehdy v držení a pod velením biskupského mana Jana Rájeckého z Mírova. Dalším problémem a překážkou byla poměrně pevná a dobře vyzbrojená tvrz ve Zvoli. Této posádce velel další biskupský man – rytíř Zikmund ze Zvole. A třetí a také největší komplikací bylo v cestě stojící biskupské město Mohelnice. Dobře opevněné a pod ochranou blízkého a taktéž silně opevněného hradu Mírova s poměrně početnou dobře vyzbrojenou a vycvičenou posádkou. Tito všichni byli přívrženci krále Matyáše. Přes tato rizika se České vojsko vydalo cestou po pravém břehu Moravy, neboť Zdeněk Kostka předpokládal a očekával, že mu v ústrety přijede na pomoc posádka z jeho Bouzova. Ke zpevnění obrany a posílení mužstva vyslala mírovská posádka značný počet vojska na tvrze v Rájci a ve Zvoli. Rájecká posádka však neprovokovala a nevyvolávala střety a volně ponechala české vojsko bez napadení projít. Před Zvolí se Zdeněk Kostka rozhodl tuto obejít a vyhnout se tak dalšímu možnému konfliktu. Výprava tedy odbočila vpravo po tzv. „staré cestě“. Zde se však střetla s překážkou – hluboký úvoz cesty nad vsí byl zatarasen zásekem. Postupovat bylo nemožné, neboť z obou stran cesty byly připraveny protivníkovy zálohy. Nebylo proto jiného řešení, než se vrátit před osadu Zvoli, vybudovat tam ležení, tábor opevnit z vozové hradby a vyčkat příhodné situace a momentu překvapení při prudkém výpadu. Při setmění se snažila lehká uherská jízda několikrát atakovat tábor, avšak bez většího efektu a škod na české straně.\n\nJelikož celý rok 1468 byl poměrně deštivý a zvláště pak podzim, bylo ležení rozložené na bahnité rozbředlé půdě velmi nevhodné. Velení se proto rozhodlo přemístit tábor na sušší místo. Při tomto manévru a pokusu přemísťování provedly uherské setniny nájezdy na vozové ohrady, ale opět bez valných škod.\n\nPohroma a katastrofa v podobě úplné porážky českého vojska se však dostavila velmi záhy. Od Olomouce přitáhl ke Zvoli dne 30. září s hlavním uherským vojem čítajícím bezmála 8000 mužů František z Háje a český tábor v noci přepadl. Hlavní bitva se odehrála 1. října. České vojsko mělo jedinou cestu k ústupu směrem na Zábřeh. Z rájecké tvrze provedla výpad na ustupující vojsko silná posádka a české vojsko se dostalo do obklíčení a v nastalé kruté bitvě české vojsko podlehlo. Údaje o počtu celkových ztrát se značně rozcházejí. V kronikách se uvádí na české straně až 600 usmrcených mečem a kopím a dále několik set utopených v Moravské Sázavě. Malá část vojska se probila zpět za hradby Zábřeha. Zde byl těžce raněn (údajně Janem z Vrbna) velitel Poděbradova vojska Zdeněk Kostka z Postupic a ještě týž den večer umírá na Tunklově sídle v Zábřeze.\n\nPo smrti krále Jiřího z Poděbrad dal podle všeho Matyáš Korvín vypálit kromě jiných i hrad Brníčko a bývalý spojenec Poděbradův Jiří st. Tunkl se raději přiklonil na jeho stranu. Jako hejtman se dokonce v roce 1474 zúčastnil bitvy u Ivanovic ve Slezsku, tentokrát na straně Matyášově. Byl sice poražen, ale udobřený král Matyáš se přimluvil, aby moravští páni přijali Jiřího Tunkla a jeho potomky do panského stavu. Stalo se tak až v roce 1480, v době kdy umírá Jiřího bratr Jan Tunkl z Brníčka.\n\nPorážka českého vojska u Zvole měla fatální následky pro Moravu a Slezsko. Nepřátelská uherská vojska ničila hrady, tvrze a pustošila osady a některé z nich úplně zanikly. Jejich lokalizace je předmětem současných archeologických výzkumů. Mezi mnohými byl roku 1471 zničen i hrad Brníčko, který se roku 1513 uvádí již jako zřícenina.\n\nTehdy byla marná i snaha Ctibora Tovačovského z Cimburka dobýt Olomouc. S citelnými ztrátami byl odražen. Pouze knížeti Viktorinovi se podařilo v prosinci 1468 dobýt Uherské Hradiště, avšak posádka na brněnském Špilberku se musela po vyhladovění vzdát. Tak se ocitla celá Morava a Slezsko, kromě Uherského Hradiště, Opavy a Lužice v rukou uherských.\n\n"}
{"id": "381417", "url": "https://cs.wikipedia.org/wiki?curid=381417", "title": "Lubawka", "text": "Lubawka\n\nLubawka ( , česky \"Libava\", ale běžně i \"Lubavka\") je nevelké město a gmina v Dolnoslezském vojvodství v jihozápadním Polsku. Lubawka leží na hranici s českým Královéhradeckým krajem. Spadá pod okres Kamenná Hora a je jedním ze dvou jeho měst. V roce 2007 zde žilo 6410 obyvatel.\n\nMezi pamětihodnosti patří několik katolických (převážně barokních) kostelů, polskokatolický kostel a radnice.\n\nV Lubawce se nachází silniční (do 9 tun) i železniční hraniční přechod s českou obcí Královec. Doprava na železničním přechodu byla několikrát zastavena a obnovena, nyní (rok 2016) jí provozuje společnost GW Train Regio na trase Trutnov - Jelenia Góra v rozsahu tří párů za den avšak pouze o víkendech a polských státních svátcích od konce dubna do srpna. Místní dráha do Okřešína byla zrušena. Bývalá železniční stanice v Lubawce je změněna na zastávku s nákladištěm a rozsáhlá nádražní budova je v havarijním stavu.\n\nMěstem prochází důležitá státní silnice číslo 5, začínající na hranicích s Českem a směřující k Baltskému moři u Gdaňsku. Jenže původně byla silnice nižšího významu, čemuž odpovídá i její šířka a velice nekvalitní povrch. Silnici má v budoucnu nahradit obchvat rychlostní silnice S3 od Štětína k českým hranicím. Až teprve poté bude moci být omezení kamionové dopravy nad 9 tun přes hraniční přechod povoleno.\n\nPod \"městsko-venkovskou gminu Lubawka\" (celkem 11 604 obyvatel) spadají kromě samotné Lubawky následující místa:\nBłażejów, Błażkowa, Bukówka, Chełmsko Śląskie, Jarkowice, Miszkowice, Niedamirów, Okřešín, Opawa, Paczyn, Paprotki, Stara Białka, Szczepanów, Uniemyśl.\n\n"}
{"id": "381421", "url": "https://cs.wikipedia.org/wiki?curid=381421", "title": "Exaktní", "text": "Exaktní\n\nExaktní (lat. \"exactus\" od \"exigó\", vyžaduji, zkoumám, měřím) znamená přesný\n\n \n\nVe formálním systému důsledně rozlišujeme část\n\n● syntaktickou - formální tj. symbolovou a odvozovací (inferenční) – čistě syntaktické útvary\n\n● sémantickou tj. významovou, k syntaktické přiřazenou interpretací\n\nFormální systém je tvořen těmito čtyřmi základními stavebními kameny:\n– vybranou abecedou jazyka (množinou symbolů)\n\n– stanovenými axiomy (jsou to pro inferenci výchozí syntaktické tvary - řetězce symbolů)\n\n– stanovenými inferenčními (odvozovacími) pravidly\n– stanovenými pravidly formace tj. podmínkami, které musí splňovat správně utvořené formule jazyka (řetězce symbolů), testují formální správnost formulí.\n\nPříklady formálních systémů: Jazyk kterékoli partie matematiky je umělým formálním jazykem a s inferenčními pravidly tvoří formální systém např. predikátová logika, fuzzy logika, ucelené partie algebry či diferenciálního a integrálního počtu, exaktní hry, exaktní stroje.\n\nK hlubšímu seznámení s problematikou formálních systémů lze odkázat na článek a na knihu.\n\n\n\n\n"}
{"id": "381423", "url": "https://cs.wikipedia.org/wiki?curid=381423", "title": "Gablenz", "text": "Gablenz\n\nGablenz () je obec v Sasku, v okrese Zhořelec, která má obyvatel.\n\nLeží na severním okraji okresu, u hranice Saska s Braniborskem. Sousedí s braniborskou obcí Jämlitz-Klein Düben a se saskými obcemi Bad Muskau (Mužakov), Krauschwitz (Krušwica), Weißwasser (Běła Woda a Groß Düben (Dźěwin). Dělí se na samotný Jabłońc (s přibližně 1400 obyvateli) a na Kromlau ( ).\n\nMezi místní pamětihodnosti patří azalkovo-pěnišníkový park u zámku Kromola, který je od roku 1948 přírodní rezervací. Dále je přímo v Jabłońci pozdně barokní kostel z roku 1759.\n\n"}
{"id": "381424", "url": "https://cs.wikipedia.org/wiki?curid=381424", "title": "GAY.tv", "text": "GAY.tv\n\nGay.tv je italská televizní stanice vysílající pro gay komunitu. Gay.tv patří mezi první kanály věnované homosexuální menšině. Další kanály pro gay komunitu vysílají např. ve Francii, Německu či Spojeném království. Gay.tv vysílá filmy, talk show, soutěže a magazíny s převážně gay tematikou. Televize také věnuje velkou část programu hudbě, hitparádám a videoklipům.\n\nV roce 2006 jako první TV v Evropě začala vysílat gay reality show Open Space, ve kterém 12 soutěžících (gay, lesby, bi- a transsexuálové) žilo v domě pod neustálým dohledem kamer po dobu 3 měsíců. Zajímavostí bylo, že diváci nehlasovali, koho v domě nechtějí, ale naopak koho chtějí a soutěžící mohli aktivně komunikovat s diváky prostřednictvím chatu a telefonu.\n\nMezi další zajímavé pořady patří například talk show „\"Chiamo la polizia\"“ (Zavolám policii), kde na otázky diváků odpovídá tým psychologů a odborníků.\n\nGay.tv vysílá volně ze satelitu HotBird 24 hodin denně.\n\n\n"}
{"id": "381431", "url": "https://cs.wikipedia.org/wiki?curid=381431", "title": "Voduška abok", "text": "Voduška abok\n\nVoduška abok (\"Kobus megaceros\") je antilopa, která obývá záplavová území v Jižním Súdánu.\n\nVoduška abok měří po ramena 90 až 100 centimetrů a váží 70 až 110 kilogramů. Samice jsou zlatohnědé s bílým podbřiškem a nemají rohy. Samci jsou čokoládově hnědí až červenohnědí s bílou 'kapucí' přes ramena a malými bílými skvrnami nad očima. Mají dlouhé rýhově strukturované rohy, které jsou z profilu ve tvaru málo zaobleného „s“.\n\nNacházejí se v bahnitých oblastech, kde jedí vodní rostliny. Jsou aktivní hlavně za soumraku časně ráno nebo pozdě odpoledne. Shromažďují se ve stádech o padesáti samicích a jednom samci nebo v menších samčích stádech.\n\nVolně žijící populace se odhaduje na 30 000 až 40 000 kusů.\n\nVoduška abok je chována přibližně ve třiceti evropských zoo. V rámci Česka jsou k vidění hned v pěti zoo. Jde konkrétně o:\n\n\nVodušky abok jsou v pražské zoo chovány od roku 2004. 1. června toho roku přijel samec Nelson a samice Petra, Karla a Niora ze Zoo Dvůr Králové nad Labem, tedy největšího chovatele afrických kopytníků mimo Afriku. První mláďata přišla na svět v roce 2005: jednalo se o samce Barta a Alfa. Mláďata se od té doby rodí pravidelně. V průběhu roku 2017 se podařilo odchovat tři samce. Ke konci roku 2017 bylo chováno 11 kusů tohoto druhu, což je společně se Zoo Dvůr Králové nejvíce v Česku. Na konci dubna 2019 byl přivezen samec ze Zoo Řím.\n\nK vidění jsou v expozičním celku Vodní svět a opičí ostrovy v dolní části zoo.\n\n"}
{"id": "381434", "url": "https://cs.wikipedia.org/wiki?curid=381434", "title": "Závislá činnost", "text": "Závislá činnost\n\nZávislá činnost je z hlediska daní z příjmu taková činnost, která není vykonávána zcela nezávisle, tzn. pod vlastním jménem, na vlastní účet a s vlastní odpovědností, ale podle pokynů toho, kdo odměnu za vykonanou práci vyplácí (plátce). \n\nNejčastějšími znaky a okolnostmi indikujícími vztah závislé činnosti fyzické osoby a osoby, od níž jí plyne příjem (dále jen \"plátce příjmu\") jsou následující:\n\n"}
{"id": "381448", "url": "https://cs.wikipedia.org/wiki?curid=381448", "title": "Střelivina", "text": "Střelivina\n\nStřelivina je druh výbušniny schopné výbuchového hoření, tj. velmi rychlého vzplanutí nepřecházejícího v detonaci. K aktivaci střeliviny dochází pomocí zápalné slože. Střeliviny se dělí na střelné prachy a tuhé pohonné hmoty pro rakety.\n\nStřelivinami se zabývají např. normy ČSN EN 13938-1 až ČSN EN 13938-7 – Výbušniny pro civilní použití – Střeliviny a raketová paliva.\n"}
{"id": "381459", "url": "https://cs.wikipedia.org/wiki?curid=381459", "title": "Jiří Liška", "text": "Jiří Liška\n\nJiří Liška (* 12. května 1949 Havlíčkův Brod) je český zvěrolékař a politik ODS, po sametové revoluci československý poslanec Sněmovny lidu Federálního shromáždění a v letech 1996–2010 senátor Parlamentu České republiky. V Senátu zastával po určité období posty místopředsedy komory a předsedy klubu ODS. V letech 1994 až 2002 a opět pak 2012 až 2014 byl starostou města Jičín, od roku 2017 člen Rady ÚSTR.\n\nPo ukončení Střední zemědělské školy v Hradci Králové (1964–68), nastoupil na Vysokou školu veterinární v Brně, kterou absolvoval v roce 1974. Do sametové revoluce pracoval jako veterinář v Praze, Táboře a Jičíně. S manželkou Zuzanou má dva syny, Petra a Jana.\n\nV roce 1990 se stal přechodně předsedou Městského národního výboru v Jičíně. Ve volbách roku 1992 byl jako člen ODS, respektive za koalici ODS-KDS, zvolen do Sněmovny lidu ČSFR (volební obvod Východočeský kraj). Ve Federálním shromáždění setrval do zániku Československa v prosinci 1992. V letech 1994–2002 pak působil v úřadu starosty Jičína.\n\nDo horní komory parlamentu byl poprvé zvolen v roce 1996, znovuzvolen v letech 1998 a 2004 za volební obvod č. 37 – Jičín. Působil zde mj. jako místopředseda Senátu a předseda klubu ODS. Ve volbách 2010 svůj mandát senátora neobhájil, přestože v prvním kole porazil sociálního demokrata Josefa Táborského v poměru 27,21 % ku 24,97 % hlasů, ovšem ve druhém kole Táborský zvítězil se ziskem 54,09 % hlasů.\n\nV roce 2011 se stal členem dozorčí rady státní společnosti Lesy České republiky.\n\nV září 2012 byl opět zvolen starostou Jičína, když se městské zastupitelstvo dostalo do krize a nebylo schopné tři měsíce zvolit starostu. Liška byl jedinou osobou, na které nakonec panovala shoda. V komunálních volbách v roce 2014 již nekandidoval, v listopadu 2014 jej ve funkci starosty vystřídal Jan Malý. V prosinci 2017 byl zvolen členem Rady Ústavu pro studium totalitních režimů.\n\n"}
{"id": "381469", "url": "https://cs.wikipedia.org/wiki?curid=381469", "title": "Šálek", "text": "Šálek\n\nŠálek či koflík je malá nádoba, k pití horkých nápojů, hlavně čaje, kávy nebo kakaa. Je to menší varianta hrnku. Pro lepší manipulaci s horkou tekutinou má většina šálků jedno nebo dvě ouška. Často se používá s malým talířem zvaným podšálek nebo miska. Tradičně se vyrábí z keramiky, porcelánu nebo fajánse. První šálky dovážené do Evropy z Japonska nebo z Číny neměly ouška, stejně jako evropské napodobeniny z Míšně. Orientální šálky oproti evropským někdy mívají víčko.\n\n\n"}
{"id": "381490", "url": "https://cs.wikipedia.org/wiki?curid=381490", "title": "Belaja (přítok Kamy)", "text": "Belaja (přítok Kamy)\n\nBelaja ( , – což znamená velká bílá řeka) je řeka v Baškirské republice s dolním tokem na hranici s Tatarstánem v Rusku. Je dlouhá 1430 km. Povodí řeky je 142 000 km².\n\nPramení východně od města Iremel na Jižním Urale. Na horním toku teče mezi nízkými bažinatými břehy. Pod vesnicí Tirljanskovo se dolina prudce zužuje a v některých místech jsou břehy velmi prudké a porostlé lesem. Pod ústím pravého přítoku Nuguš, jak řeka postupně vtéká do roviny, se údolí rozšiřuje a pod ústím řeky Ufy má již Belaja charakter typické rovinné řeky. Protéká v širokém úvalu, ve kterém se nacházejí stará ramena, řeka vytváří mnohé zákruty a rozděluje se na jednotlivá ramena. Pravý břeh je na většině toku vyšší než levý. Ústí zleva do Kamy (povodí Volhy).\n\nZdrojem vody jsou převážně sněhové srážky. Průměrný roční průtok vody u Birsku činí 858 m³/s. Zamrzá ve druhé polovině listopadu a rozmrzá v polovině dubna.\n\nŘeka je důležitou vodní magistrálou Baškortostánu. Pravidelná doprava je provozována od Ufy k ústí a řeka je tak součástí vodní cesty Moskva-Ufa, po které jezdí speciální turistické linky. Na řece leží města Beloreck, Salavat, Išimbaj, Stěrlitamak, Ufa (hlavní město Baškortostánu) a Birsk.\n"}
{"id": "381491", "url": "https://cs.wikipedia.org/wiki?curid=381491", "title": "Vuk Branković", "text": "Vuk Branković\n\nVuk Branković (srb. \"Вук Бранковић\", † 6. října 1398) byl srbský kníže Rašky (Kosovo).\n\nJako syn sebastokratora Branka Mladenoviće patřil k vysoké srbské šlechtě. První zmínky o něm pochází z období okolo roku 1370, kdy byl vládcem Rašky se sídlem v Prištině, od roku 1378 ve městech Prizren a Skopje. Oženil se s Marou, dcerou srbského cara Lazara Hrebeljanoviće a Milici Nemanjićové.\n\nPodle lidové tradice během bitvy na Kosově poli v roce 1389 zradil cara Lazara Hrebeljanovića, jehož Turci po bitvě zajali a popravili. Historikové však tuto historku nepovažují za pravdivou.\n\nOkolo roku 1396 jeho území dobyl sultán Bajezid I. a Vuk musel utéct; místo jeho smrti není známo.\n\nPo Vukově smrti jeho syn Đurađ vznesl nárok na srbský trůn, na kterém seděl Lazarův syn Štěpán Lazarević. Později spolu uzavřeli příměří a bojovali proti postupující Osmanské říši.\n\n"}
{"id": "381508", "url": "https://cs.wikipedia.org/wiki?curid=381508", "title": "Antonín Pilgram", "text": "Antonín Pilgram\n\nAntonín Pilgram (kolem 1460 Brno – 1516 Vídeň) byl stavitel, sochař a architekt. Vzdělání získal ve Vídni a v západním Německu, značnou část svého života pak strávil v Brně (kam se vrátil patrně roku 1495), kde se po něm dochovala řada památek. K jeho nejznámějším dílům patří portál na Staré radnici, ke kterému se vztahuje i jedna z brněnských pověstí.\n\nprvní samostatné práce realizoval ve Švábsku\n\ndo roku 1511 působil v Brně\n\nv letech 1511–1515 vedl kamenickou huť při dómu sv. Štěpána ve Vídni\n\n"}
{"id": "381512", "url": "https://cs.wikipedia.org/wiki?curid=381512", "title": "Karol Kuzmány", "text": "Karol Kuzmány\n\nKarol Kuzmány (16. listopadu 1806 v Brezně – 14. srpna 1866 ve Štubnianských Teplicích) byl slovenský spisovatel, překladatel, novinář, teolog a superintendent evangelické církve. \n\nKuzmány byl farářem ve Zvolenu, Banské Bystrici a Martině. Působil jako profesor praktické teologie ve Vídni. Byl spoluzakladatelem Matice slovenské a jejím místopředsedou v letech 1863–1866. V letech 1860–1866 byl superintendentem prešpurské patentální superintendence. Předsedal Zpěvníkovému výboru (1852–1866). Svá díla tvořil především v češtině, některá i ve slovenštině.\n\nMimo jiné je také autorem básně \"Kdo za pravdu hoří\", která byla (s melodií Štefana Fajnora) na Slovensku považována za národní píseň a zvažována jako možná slovenská hymna. \n\nKuzmány byl ženat s Karolínou; jeden z jeho synů, Pavel Michal Kuzmány, byl ředitelem Živnostenské banky v Praze. Karol Kuzmány je pohřben v Martině.\n\n\n\n"}
{"id": "381524", "url": "https://cs.wikipedia.org/wiki?curid=381524", "title": "Kuzmányho kruh evanjelických akademikov", "text": "Kuzmányho kruh evanjelických akademikov\n\nKuzmányho kruh evanjelických akademikov byl slovenský univerzitní spolek, který byl založen roku 1927 z iniciativy profesora Samuele Štefana Osuského. Sídlo měl v Bratislavě. Prvním předsedou se stal Branislav Varsik. Kruh obhajoval zájmy evangelických univerzitních studentů a přispíval k jejich mravně-náboženskému životu. Ve svém názvu se hlásil ke slovenskému spisovateli a teologovi Karolu Kuzmánymu. Spolek byl rozpuštěn po komunistickém státním převratu v roce 1948. Jeho posledním předsedou byl Miloslav Blaho.\n\nČinnost spolku pod zkráceným názvem Kuzmányho kruh byla obnovená roku 2005 v Banské Bystrici.\n"}
{"id": "381526", "url": "https://cs.wikipedia.org/wiki?curid=381526", "title": "Giovanni Battista Pieroni", "text": "Giovanni Battista Pieroni\n\nGiovanni Pieroni (1586 San Miniato, Florencie – 1654) byl italský architekt, který značnou část svého života působil v českých zemích. \n\nOtcem Giovanniho Battisty Pieroniho byl Alessandro Pieroni, dvorní architekt italského rodu Medicejských.\n\nV roce 1622 je již doložen jeho pobyt v Praze, není však přesně známo, v jakých souvislostech se dostal na Moravu, kde je doložena jeho činnost od roku 1627 (v Brtnici u Jihlavy). V českých zemích se podílel na stavbě mnohých budov – např. Praze na stavbě Valdštejnského paláce, v Brně v letech 1640–48 dohlížel na posílení brněnského fortifikačního systému včetně Špilberku, v Uherském Hradišti taktéž dozoroval opevňovací práce (od roku 1644).\n"}
{"id": "381531", "url": "https://cs.wikipedia.org/wiki?curid=381531", "title": "Otokar Mokrý", "text": "Otokar Mokrý\n\nOtokar Mokrý, uváděn též jako Otakar, (25. května 1854 České Budějovice – 1. ledna 1899 Vodňany), byl český básník, žurnalista a překladatel z francouzštiny a polštiny. Narodil se v domě U Zlatého slunce na náměstí Přemysla Otakara II. v Českých Budějovicích. Jako student publikoval pod pseudonymem Otakar Halina. \n\nPsal pro \"Národní listy\", byl redaktorem \"Laciné knihovny národní\" i ilustrovaného časopisu \"Domácí krb\".\n\nByl synovcem Msgre. ThDr. Vojtěcha Mokrého, profesora teologie na biskupském semináři, probošta katedrální kapituly, generálního vikáře a spolupracovníka J. V. Jirsíka.\n\n\n\n\n"}
{"id": "381541", "url": "https://cs.wikipedia.org/wiki?curid=381541", "title": "Seznam obcí v departementu Aube", "text": "Seznam obcí v departementu Aube\n\nToto je seznam obcí v departementu Aube ve Francii:\n"}
{"id": "381553", "url": "https://cs.wikipedia.org/wiki?curid=381553", "title": "Bohumil Konečný", "text": "Bohumil Konečný\n\nBohumil Konečný, \"známý pod přezdívkou\" Bimba (19. dubna 1918, Plzeň – 14. ledna 1990, Kožlany), byl český malíř a ilustrátor.\n\nV roce 1935 poprvé upozornil na svůj talent, když nakreslil velkou karikaturu profesorského sboru své školy (II. státní čs. reálka v Plzni – dnešní Gymnázium na Mikulášském nám.) – tzv. Kulometnou rotu. Jeho velkým vzorem byl Zdeněk Burian, který byl touto kresbou nadšen. Po ukončení reálky studoval v Praze na Akademii výtvarných umění u profesora Jakuba Obrovského. Brzy však německá okupace a uzavření vysokých škol jeho studia ukončila.\n\nZnám je zejména spoluprací se svým přítelem Jaroslavem Foglarem (setkali se poprvé v roce 1939 v redakci \"Mladého hlasatele\"). V roce 1942 ilustroval Foglarovu knihu \"Přístav volá\", ve spolupráci pokračovali v 60. letech kdy Konečný společně s Gustavem Krumem ilustrovali další Foglarovy knihy (\"Pod junáckou vlajkou\", \"Dobrodružství v Zemi nikoho\", \"Stínadla se bouří\"). Na konci 60. let také od Jaroslava Foglara obdržel nabídku, aby navázal v ilustrování \"Rychlých šípů\" na zemřelého Jana Fischera, na spolupráci se však nedohodli. Seriál \"Rychlé šípy\" nakonec ilustroval Marko Čermák.\n\nV období předválečném a válečném byl autorem mnoha ilustrací pro časopisy \"Ahoj\", \"Humoristické listy\", \"Rozruch\" i Foglarova \"Mladého hlasatele\". V \"Mladém hlasateli\" i v poválečném časopise \"Vpřed\" ilustroval Konečný hlavně dobrodružné povídky Otakara Batličky.\n\nČasto kreslil časopisecké obálky, z nichž asi nejznámější je obálka s Rychlými šípy z časopisu \"Vpřed\". Věnoval se rovněž reklamním ilustracím, například pro firmy Baťa, Prazdroj, Petrof, Jablonex a Okula Nýrsko. Jeho oblíbeným tématem byly také ženy – kreslil tzv. pin-up girls, sexbomby často propagující určitý výrobek.\n\nPo zestátnění československého průmyslu po roce 1948 se počet těchto reklamních zakázek postupně minimalizoval. S úbytkem tuzemské reklamy jako takové, byl v prostředí socialistického realismu stále méně uplatnitelný i pro své zaškatulkování mezi „zápaďácké kreslíře“. Situace se zlepšila během šedesátých let, kdy v Československu došlo k určitému celospolečenskému uvolnění. Aby se vůbec uživil jako malíř a kreslíř, nemohl si jednotlivé zakázky pochopitelně nijak moc vybírat. Někdy byl rád, že vůbec může ilustrovat alespoň něco. Jeho kresby proto nalezneme v sovětských dobrodružných románech, knížkách Otakara Batličky a Jaroslava Foglara nebo třeba na propagačních obálkách satirického \"Dikobrazu\".\n\n\"(výběr, řazeno chronologicky)\"\n\n\nSmutnou kapitolou jeho umělecké kariéry se stala spolupráce s Petrem Sadeckým. Na jeho popud spolupracoval se Zdeňkem Burianem na komiksu o bojovnici Amazoně. Sadecký ovšem na konci šedesátých let emigroval a kresby s Amazonou vzal s sebou. Na Západě pak této bojovnici přimaloval rudou hvězdu na čelo a stala se z ní \"Octobriana\", žena Říjnové revoluce a údajná hrdinka undergroundového komiksu vzniklého v Sovětském svazu. Kromě toho Sadecký vyvezl do nakladatelství Karla Maye kolem 60 jeho vlastních hotových obálek, které nakreslil ke knihám Karla Maye, Sadecký je zde prodal jako svoje vlastní.\n\nV roce 1971 vydal Sadecký v Londýně Octobrianu knižně jako údajný výtvor sovětského undergroundu. To vše samozřejmě opět bez jakéhokoli povolení od Buriana a Konečného. Skuteční autoři byli v komunistickém Československu pochopitelně odhaleni krátce na to podle svého nezaměnitelného uměleckého rukopisu. Zatímco Zdeněk Burian byl v tehdejším Československu malíř mimořádného významu, a stačilo, aby celou záležitost veřejně odsoudil (což samozřejmě rád učinil), Konečný sám měl pak naopak dlouhodobé problémy získat pracovní zakázky. Navíc na něj dolehla psychická tíseň ze Sadeckého zrady, se kterou se až do své smrti nevyrovnal.\n\nPostava Octobriany se sice proslavila a ovlivnila například pop-punkového zpěváka Billyho Idola, který si ji nechal vytetovat na paži, nebo Davida Bowieho, pro něj ale tato aféra nic dobrého neznamenala. Režim mu znemožňoval publikovat, což znamenalo v podstatě konec jeho kariéry.\n\nZemřel 14. ledna 1990 v Kožlanech u Plzně.\n\nZájem o pozapomenutou tvorbu znovuobnovila výstava v Mladé Boleslavi v roce 1994 (kurátor František Ulč) a zejména dvojice velkých výstav v Západočeském muzeu v Plzni v roce 2007 a v Obecním domě v Praze v roce 2008 (kurátoři Jan Hosnedl a František Ulč).\nV rámci výstav vznikla i monografie Tomáše Pospiszyla \"Bohumil Konečný\" a dokumentární film Ladislava Moulise \"Bimba - příběh zapomenutého malíře\".\n\n\n\n\n"}
{"id": "381555", "url": "https://cs.wikipedia.org/wiki?curid=381555", "title": "Baldovec", "text": "Baldovec\n\nBaldovec je místní část obce Rozstání v okrese Prostějov v Olomouckém kraji.\n\nCelé území je obklopeno lesem a vede sem pouze jedna silnice, která je ovšem v zimě dobře udržovaná. V Baldovci se nachází významný kamenolom.\n\nPůvodně zde stával mlýn, který držel v 17. století Jira Walda. Dříve se předpokládalo, že zde ležela zaniklá osada \"Valdov\", která však byla přesvědčivě lokalizována badatelem prof. Ervínem Černým do oblasti východně od Drahan.\n\nV Baldovci se narodil 24. července 1919 Ing. Rudolf Václav Plachý, F/O Engineering Officer čs. 312 Sqdr. Zemřel 14. září 1968.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObcí prochází červená trasa z Boskovic do Vyškova, mezi Baldovcem a Holštejnem je vyznačena žlutá trasa.\n\nOblast je často navštěvovaná turisty díky existenci kempu.\n\nObcí protéká říčka Bílá voda, do které se za obcí ve směru na Holštejn vlévají Molenburský potok a Bělička.\n\nNa návsi se nachází rybník, v nejjižnější části obce leží zatopený lom.\n\n"}
{"id": "381556", "url": "https://cs.wikipedia.org/wiki?curid=381556", "title": "Aguti Azarův", "text": "Aguti Azarův\n\nAguti Azarův (\"Dasyprocta azarae\") je jihoamerický hlodavec z čeledi agutiovitých.\n\nVáží 2,4 až 3,2 kilogramy a dorůstá délky 45 až 57 cm plus 1,4 až 3,3 cm dlouhý ocas. Dožívá se 10 až 15 let.\nŽiví se různými semeny, plody a jinými částmi rostlin. Aguti jsou většinou monogamní. Samice je březí 100 dní, po kterých vrhne 1 až 4 mláďata, které jsou s rodiči dokud se nenarodí další generace.\n\nVyskytuje se v Brazílii, Paraguayi a Argentině. Je chován v řadě ZOO, u nás např. v ZOO Brno, ZOO Zlín.\n\n"}
{"id": "381558", "url": "https://cs.wikipedia.org/wiki?curid=381558", "title": "Zatmění", "text": "Zatmění\n\nZatmění může být:\n\n\n\n"}
{"id": "381559", "url": "https://cs.wikipedia.org/wiki?curid=381559", "title": "Moser", "text": "Moser\n\nMoser a.s. je česká firma zabývající se produkcí bezolovnatého křišťálu, nápojové soubory vyrábí barevné i křišťálové. Byla založena jako pokračovatel státní firmy Sklárna Moser v roce 1991. Sklárna Moser je členem Comité Colbert, společenství, které si klade za cíl udržet a rozvíjet tradiční rukodělnou výrobu luxusních výrobků. Sídlem sklárny Moser jsou Karlovy Vary.\n\nManufakturu Moser založil v roce 1857 v Karlových Varech rytec a obchodník Ludwig Moser. Roku 1875 se stal c. k. dvorním dodavatelem Františka Josefa I., později pak perského šáha Musaffereddina nebo anglického krále Eduarda VII. Za působení Lea Mosera, technického a uměleckého ředitele sklárny v letech 1908 – 1932, se změnila výtvarná orientace sklárny. V tomto období vznikaly dekorační techniky, které jsou dodnes charakteristickými znaky moserovské produkce. Typickými atributy se stalo broušení na hrany, zdobení oroplastickým, tj. leptaným a zlaceným dekorem a využívání jedinečných moserovských barev. Z tohoto období pocházejí nápojové soupravy Splendid, Copenhagen, Paula či Royal.\n\nSklárna Moser se zaměřuje výhradně na výrobu křišťálu bez příměsí olova. Práce s touto sklovinou je náročná, ale bezolovnatý křišťál vyniká vysokým leskem, jiskřivostí a zejména tvrdostí, která umožňuje detailní broušení a rytí. Sklárna pracuje s tenkostěnným i silnostěnným sklem, ovládá techniky jemného zlacení, platinování a další zušlechťovací postupy. Výzvou pro designéry je rovněž možnost pracovat s charakteristicky průzračnými moserovskými sklovinami v barvách polodrahokamů, které vynikají svou krásou a v kombinacích vytvářejí nevšední optické efekty. Křišťál Moser je používán ve významných domech a palácích panovníků, státníků a vlád.\nVýrobní program sklárny Moser obsahuje desítky let nepřetržitě žádané, luxusní nápojové soubory a dekorativní sklo, dále pak nové kolekce vytvářené jak na základě návrhů současných sklářských výtvarníků, tak i podle nejzdařilejších historických vzorů sklárny. Pro náročné klienty sklárna vytváří ateliérové práce na zakázku. Ve svém vývojovém studiu se sklárna věnuje zejména soudobému designu. Své návrhy ve sklárně realizuje celá řada významných výtvarníků: Vladimír Jelínek, René Roubíček, Jan Čtvrtník, Jiří Šuhájek, Jiří Bečvář, Rony Plesl, David Suchopárek, Ingrid Račková, studio Olgoj Chorchoj, v minulosti pak např. Ludvika Smrčková, Jan Kotík, Jan Štursa, Stanislav Libenský, František Vízner, Ivana Houserová a mnohé další osobnosti uměleckého světa.\n\nSklárna Moser je akciovou společností s přibližně třistašedesáti zaměstnanci. Společnost má v České republice čtyři prodejní galerie (dvě v Praze a dvě v Karlových Varech), prostřednictvím zástupců jsou výrobky Moser prezentovány takřka po celém světě. Mezi klíčové zahraniční trhy patří Rusko, USA, Japonsko, Tchaj-wan a Velká Británie. Moser pravidelně inovuje svůj sortiment s ohledem na měnící se vkus a potřeby mladší generace zákazníků, tradiční historické jádro portfolia však zůstává zachováno. Nové kolekce sklárna pravidelně prezentuje na veletrzích ve Frankfurtu, Miláně nebo na přehlídce designu Maison & Objet v Paříži.\n\n"}
{"id": "381560", "url": "https://cs.wikipedia.org/wiki?curid=381560", "title": "Experiment s prizmatickými brýlemi", "text": "Experiment s prizmatickými brýlemi\n\nExperiment s prizmatickými brýlemi dokazuje adaptivní funkci vnímání.\n\nRakouští psychologové Th. Erismann (1948) a I. Kholer (1956) provedli experiment, kdy má pokusná osoba nepřetržitě nasazené prizmatické brýle, které otáčí obraz vzhůru nohama (o 180°). Poté co si pokusná osoba brýle nasadí, je jí prakticky znemožněna jakákoliv činnost, protože nedokáže pracovat s obráceným obrazem světa. Po týdenním aktivním užívání brýlí, začne postupně vnímat normálně, což mu dovoluje návrat k běžným činnostem. Tato korekce je podmíněná aktivním pohybem po prostředí s nasazenými brýlemi. V klidu (bez stimulace) se korekce vidění nedostaví. Tento experiment dokazuje adaptivní funkce vnímání, na základě zkušenosti (paměti) a aktivní proces řízení vnímání mozkem.\n\n"}
{"id": "381561", "url": "https://cs.wikipedia.org/wiki?curid=381561", "title": "Seznam sopek Mexika a Střední Ameriky", "text": "Seznam sopek Mexika a Střední Ameriky\n\nToto je seznam sopek Mexika a Střední Ameriky:\n\n"}
{"id": "381564", "url": "https://cs.wikipedia.org/wiki?curid=381564", "title": "AnnaSophia Robb", "text": "AnnaSophia Robb\n\nAnnaSophia Robb (* 8. prosince 1993 Denver, Colorado, USA) je americká filmová a televizní herečka a zpěvačka. Do popředí se dostala roku 2005 díky rolím ve filmech \"Because of Winn-Dixie\" a \"Karlík a továrna na čokoládu\" a o dva roky později ve filmu \"Most do země Terabithia\". Zahrála si hlavní roli Carrie Bradshaw v seriálu \"The Carrie Diaries\".\n\nNarodila se v Denveru v Coloradu. Její otec David Robb pracuje jako architekt a její matka Janet Robb jako interiérový designér. Své křestní jméno získala po prababičce z matčiny strany, původem z Dánska, Anna Sophie a po prababičce z otcovy strany Anna Marie. Má ráda zpěv, snowboarding, rafting, irské tance a čtení, zejména knih ze série o Harry Potterovi a historické fikce.\n\nOd malička soutěžila v gymnastice a tanci, ale po čtyřech letech se rozhodla plně věnovat hraní. V současné době studuje prvním rokem střední školu a poté se hodlá věnovat studiu na vysoké škole. AnnaSophia Robb je křesťanka a řekla, že její rodina je velice uzavřená. V roce 2014 začala studovat na Newyorské univerzitě.\n\nPo té, co si AnnaSophia zahrála v reklamě na McDonald's získala malou roli v epizodě „Number One Fan“ v televizním seriálu \"Drake & Josh\". Její první hlavní role byla v televizním speciálu Samantha: American Girl Holiday. V této roli měla vlasy obarveny na hnědou barvu. Její filmovou kariéru však nastartovala až filmová předělávka Tima Burtona \"Karlík a továrna na čokoládu\" (2005), kde si zahrála Fialku Garderobovou. Tento film se stal celosvětově úspěšný a pomohl AnněSophii získat popularitu mezi mladými diváky. V roce 2005 se podílí na navrhování módních kolekce pro dívky. Dalším celosvětově úspěšným filmem, v kterém si zahrála hlavní roli spolu s Joshem Hutchersonem je \"Most do země Terabitha\", který se poprvé objevil v kinech 16. února 2007. Téhož roku nahrála píseň „Keep Your Mind Wide Open“ pro televizní kanál Disney Channel. Píseň se objevila na 90. místě v žebříčku Billboard Hot 100. Předtím než začala hrát ve filmech byla velkým fanouškem knih. \n\nDalší filmy ve kterých si zahrála byly \"Have Dreams, Will Travel\", \"Spy School\", \"Jumper\", \"Útěk na Horu čarodějnic\" a další. I přes negativní recenze některých filmů sbírala AnnaSophia chválu. Filmový kritik Richard Schickel řekl: „Robb odvádí skvělou práci, působí mimořádně vyspěle na někoho, kdo je tak mladý a získává si naše sympatie, aniž po ní žádáme“. O několik let později, v roce 2012 získává AnnaSophia hlavní roli jako Carrie Bradshaw v americkém televizním seriálu \"The Carrie Diaries.\" V říjnu 2013 začala natáčet film \"Jekyll Island\", který by měl mít premiéru v roce 2017. V roce 2016 získala roli v druhé řadě seriálu \"Mercy Street\".\n\n"}
{"id": "381574", "url": "https://cs.wikipedia.org/wiki?curid=381574", "title": "Vodohospodářská rekultivace", "text": "Vodohospodářská rekultivace\n\nVodohospodářská rekultivace nebo také hydrická je technologický postup prováděný většinou zatápění zbytkové jámy po povrchové těžbě v lomech. Většinou jsou to zbytkové jámy po těžbě uhlí, písku,kamene a dalších surovin.\n\n"}
{"id": "381577", "url": "https://cs.wikipedia.org/wiki?curid=381577", "title": "Selma Blair", "text": "Selma Blair\n\nSelma Blair Beitner (* 23. června 1972, Southfield, Michigan, USA) je americká herečka, která se proslavila hlavní rolí v televizním filmu \"Brownovo Requiem\". Zlom v kariéře však nastal s rolí Zoe Bean v sitcomu \"Zoe, Duncan, Jack and Jane\" a s rolí Cecile Caldwell ve filmu \"Velmi nebezpečné známosti\". Úspěch pokračoval s rolemi v komediích \"Pravá blondýnka\" (2001) a \"Prostě sexy\" (2002). V roce 2004 získala roli Liz Sherman ve fantasy filmu \"Hellboy\". Roli si zopkovala ve filmu \"\" (2008). \n\nHále si zahrála ve filmech jako \"Storytelling\" (2001), \"V dobré společnosti\" (2004), \"Mlha\" (2005), \"Rovnice smrti\" (2007), \"Chuť lásky\" (2007), \"Černý kůň\" (2011), \"Kolumbovo náměstí\" (2012), \"Ordinary World\" (2016), \"Matky a dcery\" (2016) a \"Mamka a taťka\" (2017).\n\nNa televizních obrazovkách se objevila v roli Kim v americkém remaku seriálu \"Kath & Kim\" (2008–2009), v roli Kate Wales v seriálu \"Anger Management\" (2012–2014) a v roli Kris Jenner v seriálu \"American Crime Story\" (2016).\n\nV roce 2010 získala nominaci na cenu Grammy v kategorii nejlépe namluvené album pro děti, za namluvenou audioknihu \"Deník Anne Frankové\".\n"}
{"id": "381580", "url": "https://cs.wikipedia.org/wiki?curid=381580", "title": "Stadion Lokomotiva", "text": "Stadion Lokomotiva\n\nStadion Lokomotiva je fotbalový stadion, který se nachází v českém pohraničním městě Cheb. Své domácí zápasy zde odehrává klub FK Hvězda Cheb, dříve zde hrával bývalý prvoligový klub FC Union Cheb. Současná maximální kapacita stadionu je 15 000 diváků.\n\nZdroj: \n\n\nZdroj: \n\n\n"}
{"id": "381585", "url": "https://cs.wikipedia.org/wiki?curid=381585", "title": "Occidental", "text": "Occidental\n\nOccidental, později interlingue, je umělý jazyk publikovaný v roce 1922 německým námořním důstojníkem a učitelem Edgarem de Wahlem.\n\nInterlingue je pečlivě navržen tak, aby mnoho z jeho odvozených slovních forem odráželo podobné formy mnoha západoevropských jazyků. To je možné aplikací De Wahlova pravidla skládajícího se s několika podpravidel umožňujících převádět infinitivy sloves na odvozená podstatná a přídavná jména. Výsledkem je pro jednotlivce seznámeného se západoevropskými jazyky na první pohled poměrně dobře srozumitelný jazyk. Společně s jednoduchou gramatikou pak tento fakt vedl k jeho značné popularitě v posledních 15 letech před druhou světovou válkou. Po volapüku, esperantu a idu šlo pravděpodobně o nejrozšířenější umělý jazyk.\n\nPo druhé světové válce však v souvislosti s nástupem projektu interlingua na počátku 50. let 20. století pomalu vymizel.\n\nPraha, li 1 januar 1936.   Annu II. Numeró 11\n\nNov presidente de Tchecoslovacia. \n\nLi 14 decembre 1935 senior presidente Masaryk, in un etá de 86 annus, anunciat su demission. Pos un deci-sett-annual benedit periode presidential, il cessat esser li presidente del Republica, ma il sempre va restar li spiritual ductor del tot nation tchecoslovac. In ti restrictet cadre de nor micri jurnale noi absolutmen ne posse justmen descrir li importantie de su clarmen cristallisat personalitá por nor state e por Europa in general. Si nor Republica in li actual crise economic, politic e moral successat mantener li órdine, li justicie e li libertá de cives de omni nationalitás, noi debi it solmen al sagesse de Masaryk e al autoritá, quel il jui che omni habitantes de nor state. Adiante, il recomendat senior Dr. Beneš quam su successor. Li 18 decembre 1935, in li historic sala de Vladislav, li deputates e senatores per un eclatant majorité de votes ha electet sr. Dr. Beneš quam duesim presidente del Republica. Li electores e li publica salutat li resultate del election per long e entusiasmat ovationes. Sr. Dr. Beneš desde 20 annus es li intim colaborator de Masaryk. Per su election li representantes del population del Republica manifestat clarmen, que noi va mantener li actual linea politic, li linea del presidente Liberator Masaryk, li linea quel assecura nos li democratie, justicie e libertá. Presidente Dr. Beneš es li max apt successor de Masaryk e realisator de su idés. Tchecoslovacia continua esser li state de Masaryk.\n"}
{"id": "381594", "url": "https://cs.wikipedia.org/wiki?curid=381594", "title": "Jod (rozcestník)", "text": "Jod (rozcestník)\n\nJod, Jód nebo \"JOD\" má více významů:\n\n"}
{"id": "381597", "url": "https://cs.wikipedia.org/wiki?curid=381597", "title": "Eisenberg", "text": "Eisenberg\n\nEisenberg (německy \"železná hora\") je název více míst a také příjmení více osobností:\n\n\n\n\n\nněmecké názvy se však v současnosti neužívají\n\n"}
{"id": "381615", "url": "https://cs.wikipedia.org/wiki?curid=381615", "title": "DK", "text": "DK\n\nSpojení písmen D a K může mít různé významy:\n\n"}
{"id": "381617", "url": "https://cs.wikipedia.org/wiki?curid=381617", "title": "Parbig", "text": "Parbig\n\nParbig ( ) je řeka v Tomské oblasti v Rusku. Je 320 km dlouhá. Povodí má rozlohu 9 180 km².\n\nPramení na Vasjuganské rovině a protéká skrze ní na severovýchod. Po soutoku s řekou Bakčar přitékající zprava vytváří řeku Čaju v povodí Obu.\n\nZdrojem vody jsou především sněhové srážky. Průměrný průtok vody ve vzdálenosti 23 km od ústí činí přibližně 28,1 m³/s. Zamrzá ve druhé polovině října až v první polovině listopadu a rozmrzá na konci dubna až na začátku května. Nejvyšších vodních stavů dosahuje od dubna do června.\n\nVodní doprava je možná na dolním toku.\n"}
{"id": "381623", "url": "https://cs.wikipedia.org/wiki?curid=381623", "title": "Dalmatika", "text": "Dalmatika\n\nDalmatika je název liturgického roucha, které při bohoslužbách obléká jáhen v římskokatolické, řeckokatolické a pravoslavné církvi. Pod dalmatiku se obléká jáhenská štola. \n\nDalmatika se, podobně jako ornát, vyvinula z římského měšťanského oblečení. Její střih se ustálil na podobě mírně krácené tuniky jež se obléká otvorem přes hlavu a případně na bocích stahuje tkanicemi. Dalmatika měla často naprosto stejnou výzdobu jako ornát kněze sloužícího liturgii. Takovýchto bohatě zdobených dalmatik se zachovalo mnoho zvláště z doby baroka.\n\nNa mnoha místech se dodnes můžeme setkat s používáním historických dalmatik barokních, avšak šijí se i nové. Dnes šité dalmatiky mají často střízlivou nebo vůbec žádnou ozdobu a jsou šity z různých látek. U těchto nových dalmatik se jáhenská štola umísťuje též na dalmatiku, ačkoliv je to možné jen podle předpisů pro milánský obřad.\n"}
{"id": "381625", "url": "https://cs.wikipedia.org/wiki?curid=381625", "title": "Pin-up girl", "text": "Pin-up girl\n\nPin-up girl nebo pin-up model (z angl. \"dívka přišpendlená na vývěsce\") je modelka, která pózuje na masově produkovaných atraktivně vypadajících fotografiích (nejčastěji zobrazována na plakátech - tzv. posterech, nebo na stránkách nástěnných kalendářů), které jsou součástí tzv. pop kultury. Termín pin-up je používán i pro ilustrované nebo kreslené obrázky, které jsou často tvořeny emulací fotografií.\n\nTematicky jsou fotografie pin-up zaměřené na neformální vyobrazení, které nemá za cíl nevyžádaný portrét modelu s jeho charakterovými vlastnostmi, prezentovat uměleckou myšlenku, nýbrž má buď propagovat zboží, nebo poskytnout prezentaci atraktivního sex symbolu glamour modelky nebo herečky zajímavé pro co nejširší masu konzumentů. Podobně jako v jiných směrech pop-kultury je trvanlivost atraktivity zobrazení pin-up obrázků sezónní, rychle zastarává a je často obměňována novými tvářemi.\n\nMagazín \"Photo Bits\" byl lehce erotický časopis vydávaný od roku 1898 do roku 1914 a první pin-up magazín v Anglii.\n\nMezi nejznámější pin-up girls se řadí Joan Crawfordová, Mary Pickfordová, Josephine Bakerová, Greta Garbová, Pola Negri, Judy Garlandová, Marlene Dietrichová, Gina Lollobrigida, Twiggy, Brooke Shieldsová, Madonna, Marilyn Monroe, Samantha Fox, Jacqueline Bisset, Goldie Hawnová, Farrah Fawcett, Cindy Crawford, Tyra Banksová, Pamela Anderson, Carmen Electra či Julia Robertsová.\n\n\n"}
{"id": "381630", "url": "https://cs.wikipedia.org/wiki?curid=381630", "title": "Rodolfo Neri Vela", "text": "Rodolfo Neri Vela\n\nRodolfo Neri Vela (* 19. února 1952, Chilpancingo, Guerrero v Mexiku) je mexický kosmonaut, který se díky šestidennímu letu v raketoplánu USA stal 195. člověkem ve vesmíru.\n\nAbsolvoval roku 1975 mexickou univerzitu Universidad de Mexico v oboru strojírenství a elektrotechnika, pak pokračoval ve studiích na University of Essex ve Velké Británii, zde v oboru telekomunikací. Školu ukončil v roce 1976, ve Velké Británii zůstal a pokračoval ve svém vzdělávání na University of Birmingham, obory elektromagnetismus a radiace. Doktorát získal roku 1979, ve věku 27 let. Vrátil se do Mexika na Universidad de Mexico a věnoval se zde vědecké práci. Odtud odešel na Institut of Electrical Research, Mexico a nakonec odjel znovu do Evropy. Zde zůstal jako vědecký pracovník u ESA, ESTEC (\"\"), Noorwijk v Nizozemsku. V roce 1983 byl zařazen u NASA do výcvikového střediska astronautů a po dvou letech do kosmu letěl.\n\nS raketoplánem Atlantis letěla v listopadu 1985 sedmičlenná posádka ve složení: Brewster Shaw, Bryan O'Connor, Sherwood Spring, Mary Cleaveová, Jerry Ross, Charles Walker a Rodolfo Neri Vala jakožto elektronik. Během letu vypustili tři telekomunikační družice (jedna z nich byla mexická) a bezpečně přistáli na letecké základně Edwards v Kalifornii. Let byl katalogizován v COSPAR 1985-109A.\n\n\n"}
{"id": "381631", "url": "https://cs.wikipedia.org/wiki?curid=381631", "title": "Helen Grace Carlisle", "text": "Helen Grace Carlisle\n\nHelen Grace Carlisle (19. června 1898 New York – duben 1968 New York) byla americká spisovatelka.\n\n\n\n\n"}
{"id": "381633", "url": "https://cs.wikipedia.org/wiki?curid=381633", "title": "Francesca Schiavoneová", "text": "Francesca Schiavoneová\n\nFrancesca Schiavoneová (* 23. června 1980, v Miláně, Itálie) je bývalá italská profesionální tenistka. Ve své dosavadní kariéře vyhrála 3 turnaje WTA ve dvouhře a 7 turnajů ve čtyřhře.\n\nNejvětšího úspěchu v kariéře dosáhla vítězstvím na grandslamu French Open 2010. V roce 2011 titul na tomto turnaji neobhájila, když ve finále podlehla Číňance Na Liové. 5. září 2018 se odhlásila z turnaje US Open a oznámila ukončení aktivní kariéry hráčky a úmysl stát se trenérkou.\n\nFrancesca Schiavoneová se zúčastnila 17 zápasů ve Fed Cupu za tým Itálie s bilancí 18–14 ve dvouhře a 3–0 ve čtyřhře.\n\n\n"}
{"id": "381634", "url": "https://cs.wikipedia.org/wiki?curid=381634", "title": "Alberto Fujimori", "text": "Alberto Fujimori\n\nAlberto Ken'ya Fujimori (* 28. července 1938 Lima) je peruánský politik japonského původu, který byl prezidentem Peru v letech 1990–2000. Fujimori je kontroverzní osobou – na jednu stranu pomohl zemi překonat vleklou a hlubokou ekonomickou krizi a rázně zasáhl proti teroristickým organizacím Světlá stezka a Revoluční hnutí Túpac Amaru (dále MRTA), na druhé straně byl spojený s korupcí, porušováním lidských práv a používáním nedemokratických praktik.\n\nRodina Alberta Fujimoriho přišla do Peru z Japonska. Původní profesí zemědělský inženýr byl v době svého zvolení profesorem matematiky. V roce 1988 založil politickou stranu \"Cambio 90\" (Změna 90).\n\nV roce 1990, kdy byl Fujimori zvolen prezidentem Peru, byla země v komplikované situaci. Peru bylo dlouhodobě v ekonomické krizi, sociálně rozdělené a zmítané občanskou válkou. Předchozí prezident Alan García během svého mandátu zestátnil banky, přivedl zemi k hyperinflaci (cca 3399 % v roce 1989) a na pokraj státního bankrotu, rovněž potlačení maoistické guerilly Světlá stezka a marxistické guerilly MRTA se mu nedařilo – Světlá stezka v roce ovládala 19 z 24 departmentů Peru.\n\nHlavním oponentem Garcíi byl peruánský spisovatel a kandidát pravicové koalice \"Frente Democrático\" (Demokratická fronta) Mario Vargas Llosa – překvapivě však ve volbách zvítězil právě nepříliš známý Fujimori, který si získal sympatie veřejnosti svou příslušností k menšině (jeho rodina je japonského původu), skromností a rozhodností.\n\nJelikož však měl Fujimori v parlamentu menšinu, provedl v roce 1992 (zejména díky podpoře peruánské armády) tzv. „samopuč“ – rozpustil parlament, pozastavil platnost ústavy a některé opoziční politiky držel v domácím vězení. Jeho argumentem bylo, že opozice brání boji proti terorismu. Následné volby opoziční strany bojkotovaly a Fujimori po nich mohl sestavit většinovou vládu.\n\nFujimori po svém zvolení praktikoval tvrdou neoliberální politiku (zrušení státních subvencí, liberalizace dovozu), což vedlo ke krachu řady firem a růstu nezaměstnanosti, přičemž následky (které vyvolaly řadu stávek a demonstrací) zmírňovala sociální opatření (např. subvence na potraviny). Tato opatření však opravdu časem snížila inflaci a přivedla do země nové investory. Jen v roce 1994 peruánská ekonomika narostla o 13 %, což bylo nejvíce na světě. Další hospodářská krize Peru zasáhla až v roce 1998 jako důsledek asijské finanční krize. Fujimoriova liberalizace tak ve výsledku nastartovala éru dynamického hospodářského růstu, která trvá v podstatě dodnes.\n\nZa vlády Alberta Fujimoriho se Peru podařilo významně omezit činnost guerill, operujících na jeho území. Zlomem v činnosti Světlé stezky bylo 12. září 1992, kdy byl zatčen její vůdce Abimael Guzmán. Vůdce Revolučního hnutí Túpak Amaru se podařilo také dopadnout a oba dva byli později odsouzeni na doživotí. Tvrdý postup Fujimoriho a armády vedl k tomu, že počet členů obou guerill poklesl z tisíců na „pouhých“ několik set osob a jejich útoků v 90. letech výrazně ubylo.\n\nKontroverze vyvolal poslední velký útok členů Revolučního hnutí Túpak Amaru, ke kterému došlo koncem roku 1996. Komando dvanácti mužů a dvou nezletilých dívek vedených Néstorem Cerpou tehdy obsadilo japonské velvyslanectví v Limě a po 126 dnů zde drželo 72 většinou významných osob a diplomatů (původně zde drželi na 700 osob – například bratra prezidenta Alberta Fujimoriho, ministra zahraničí Francisca Tudelu či tehdejšího chargé d'affaires České republiky Lubomíra Hladíka, většinu z nich však postupně propustili). Fujimori tehdy odmítl jakékoliv vyjednávání a policie posléze velvyslanectví obsadila silou a všechny únosce zastřelila. Kromě 14 únosců v boji zemřeli dva policisté a jeden z rukojmích zemřel na infarkt. Po útoku se také ukázalo, že budova velvyslanectví byla celá monitorována odposlouchávacím zařízením.\n\nV roce 1995 byl Fujimori znovuzvolen. V roce 2000 se rozhodl bezprecedentně kandidovat potřetí a ve volbách, které opozice označila za zmanipulované, opět zvítězil. Krátce nato se však jeho vláda po korupčním skandálu rozpadla. Fujimori brzy odcestoval do Japonska, kde ho proti případnému souzení v Peru chránilo jeho japonské občanství a faxem podal demisi.\n\nV roce 2000 Fujimori utekl do Japonska (kromě peruánského měl i japonské občanství) a faxem poslal do Peru vyjádření o své demisi. V roce 2005 však odletěl do Chile, jelikož měl v úmyslu v Peru opět kandidovat v prezidentských volbách. Byl však zatčen na základě mezinárodního zatykače a vydán do Peru. V roce 2007 byl Fujimori za zneužití pravomoci veřejného činitele a porušení domovního práva odsouzen na šest let. V roce 2000 totiž nařídil prohledat byt, v němž měl šéf tajných služeb Vladimiro Montesinos ukryty videozáznamy dokumentující korupci v jeho vládě. Pomocí falešného prokurátora pak chtěl důkazy ukrást. Celkem byl obviněn z dvaceti trestných činů, například z korupce a porušování lidských práv. Měl například schválit dva masakry v letech 1991 a 1992, při kterých zahynulo 25 lidí. Spáchalo je zvláštní komando Colina, které s vědomím Fujimoriho zřídil právě Montesinos. Montesinos i členové komanda byly za tyto masakry již odsouzeni. Fujimori soudní rozsudky považuje za politické pronásledování.\n\nDne 7. dubna 2009 byl odsouzen k 25 letům vězení, když ho soud shledal vinným z porušování lidských práv, z únosů a z podílu na zabití 25 lidí. Na konci prosince 2017 jej prezident Pedro Pablo Kuczynski omilostnil, dle opoziční strany \"Fuerza Popular\" i díky dohodě, aby tak zamezil úspěšnému hlasování o svém vlastním odvolání. Omilostnění Fujimoriho se nesetkalo s kladným ohlasem části peruánské veřejnosti. Protestů proti udělení milosti se po celé zemi se zhruba třiceti miliony obyvatel zúčastnilo asi pět tisíc osob.\n\n\n\n"}
{"id": "381636", "url": "https://cs.wikipedia.org/wiki?curid=381636", "title": "Lábaši-Marduk", "text": "Lábaši-Marduk\n\nLábaši-Marduk, byl novobabylonským králem z chaldejské dynastie. Byl synem předchozího krále Neriglissara. Jako velmi mladý nastoupil na trůn roku 556 př. n. l. po čtyřleté otcově vládě. Byl zavražděn pouhých devět měsíců po své korunovaci, pravděpodobně nebyl s ohledem na svůj nízký věk schopen odolat konspiraci proti své osobě. Po jeho smrti byl za nového krále zvolen Nabonid.\n\n\"Myths of Babylonia and Assyria\", Donald A. Mackenzie, str. 393, (angl.)\n"}
{"id": "381637", "url": "https://cs.wikipedia.org/wiki?curid=381637", "title": "Seznam sopek Indonésie", "text": "Seznam sopek Indonésie\n\nToto je seznam sopek v Indonésii\n"}
{"id": "381641", "url": "https://cs.wikipedia.org/wiki?curid=381641", "title": "Screamo", "text": "Screamo\n\nScreamo je hudební žánr, který se počátkem 90. let 20. století vyvinul z hardcore punku, konkrétně z emo.\n\nNázev \"screamo\" pochází z anglického výrazu \"scream\", což znamená křik, jekot, vřískot. \n\nVe screamu se využívá technika zpěvu zvaná screaming.\nZajímavé na screamu je, že kapely vyzdvihují ve svých písních problémy jako šikana, úzkost, jen občas společenské problémy, čímž se liší od většiny hudebních stylů. Screamo je tedy spíše vnitřně zaměřený co se textu týče, na rozdíl od jiných stylů hardcore a punk rocku. Žánr se váže na hardcore subkultur emo.\n\nMezi hudební skupiny screama se řadí:\n\n\nAvenged sevenfold \n"}
{"id": "381644", "url": "https://cs.wikipedia.org/wiki?curid=381644", "title": "Kyselina peroctová", "text": "Kyselina peroctová\n\nKyselina peroctová (též kyselina peroxooctová, kyselina peroxyoctová, systematický název kyselina peroxyethanová PAA) je chemická sloučenina ze skupiny organických peroxidů, sumární vzorec je CHO. Je to čirá bezbarvá kapalina s charakteristickým ostrým octovým zápachem. Má silný oxidační potenciál a je silnou žíravinou. Koncetrovaná kyselina peroctová je nestabilní a nebezpečnou výbušninou.\n\nKyselina peroctová se vyrábí nepřetržitým přidáváním kyseliny octové a peroxidu vodíku do vodného reakčního média obsahujícího kyselinu sírovou jako katalyzátor. Reakce se nechává probíhat až 10 dní, aby se dosáhlo vysoké výtěžnosti produktu podle následující rovnice:\n\nKyselina peroctová se vždy prodává jako roztok s kyselinou octovou a peroxidem vodíku, aby byla zajištěna chemická stabilita. Koncentrace kyseliny jako aktivní složky je různá, obvykle záleží na způsobu použití. Další metodou přípravy kyseliny je oxidace acetaldehydu nebo alternativně může jít o cílový produkt reakce anhydridu kyseliny octové, peroxidu vodíku a kyseliny sírové. Jiná metoda je založena na reakci tetraacetylethylendiaminu (TAED) za přítomnosti zásaditého roztoku peroxidu vodíku. Kyselina peroctová přirozeně vzniká v životním prostředí sérií fotochemických reakcí, zahrnujících formaldehyd a fotooxidační radikály.\n\nKyselina peroctová je ideálním antimikrobiálním činidlem, díky svému vysokému oxidačnímu potenciálu. Je široce účinná proti mikroorganismům a není deaktivována katalázou a peroxidázou, enzymy rozkládajícími peroxid vodíku. Rozpadá se na látky bezpečné pro potraviny i životní prostředí (kyselinu octovou a peroxid vodíku) a proto ji lze použít pro bezoplachové aplikace. Kyselinu peroctovou lze používat v širokém rozmezí teplot (0-40 °C), širokém rozmezí pH (3,0-7,5), v procesech clean-in-place (CIP, čištění bez rozebírání), v prostředí s tvrdou vodou, není ovlivňována zbytky bílkovin.\n\nKyselina peroctová ničí mikroorganismy oxidací (hydroxylovým radikálem (OH)) a následným rozpadem jejich buněčných membrán. Protože je difuze pomalejší než poločas života radikálu, reaguje s jakoukoli oxidovatelnou sloučeninou ve své blízkosti. Může poškodit téměř všechny typy makromolekul spojené s mikroorganismy: sacharidy, nukleové kyseliny (mutace), lipidy (lipidová peroxidace) a aminokyseliny (např. konverzí Phe na m-Tyr a o-Tyr). To nakonec vede k lýze buňky a smrti mikroorganismu.\n\nAmerická organizace EPA poprvé zaregistrovala kyselinu peroctovou jako antimikrobiální látku v roce 1985, a to pro použití na tvrdé povrchy v interiérech. Případy použití zahrnují např. zemědělské objekty, výrobny potravin, zdravotnická zařízení a koupelny v domácnostech. Kyselina peroctová je též registrována pro použití v mlékárnách a sýrárnách, na zařízení pro výrobu potravin, pasterizéry v pivovarech, vinařských závodech a dalších výrobnách nápojů. Používá se také pro dezinfekci lékařské techniky, jako prevence tvorby biofilmu v papírnách, a k čištění a dezinfekci vody. Kyselinu peroctovou lze použít i k dezinfekci vody v chladicích věžích, kde brání tvorbě biofilmu a umožňuje účinně bojovat s bakterií Legionella.\n\nV České republice má použití kyseliny peroctové k dezinfekci ještě mnohem delší historii. Dezinfekční přípravek Persteril se vyrábí od roku 1966, na trhu je řada dalších přípravků obsahujících kyselinu peroctovou. Přípravky s kyselinou peroctovou mají úplné spektrum dezinfekční účinnosti (A, B, C, T, M, V).\n\nKyselinu peroctovou lze použít jako chemikálii pro syntézu, kdy se její oxidační vlastnosti využívají k přidávání atomu kyslíku do dvojných vazeb, např. v ethenu a propenu, pro tvorbu epoxidů a alkoholů. Lze ji použít i pro syntézu glycerolu z propenu, a též při výrobě polyamidů.\n\nKyselinu peroctovou lze využí i jako bělicí činidlo. Protože uvolňuje kyslík výrazněji a při nižších teplotách než jiná bělidla, je jemnější k běleným materiálům. Bělení buničiny peroctovou kyselinou poskytuje papír, který neobsahuje žádných chlor (označovaný \"TCF\", angl. \"Totally Chlorine Free\").\n\n"}
{"id": "381656", "url": "https://cs.wikipedia.org/wiki?curid=381656", "title": "Antonín Gottwald (archeolog)", "text": "Antonín Gottwald (archeolog)\n\nAntonín Gottwald (16. ledna 1869, Prostějov - 9. srpna 1941, tamtéž) byl český učitel, sběratel a amatérský archeolog.\n\n\nAntonín Gottwald byl zaníceným sběratelem - sbíral motýly a brouky, zabýval se národopisem a historií, nejvíce ho však zaujala archeologie, které se intenzívně věnoval do konce života. K archeologii ho přivedly tehdejší významné osobnosti moravské archeologie - Jindřich Wankel, Inocenc Ladislav Červinka, Jaroslav Palliardi aj.\n\nArcheologii se věnoval už od do svých studií. Od počátečního sběratelství přešel k systematickému archeologickému průzkumu Prosrtějovska; vedle četných povrchových sběrů, díky kterým objevil množství archeologických lokalit z různých období pravěku, se věnoval i archeologickému výzkumu; provedl řadu výzkumů i záchranných akcí a zachránil tak množství památek především na střední Moravě - Prostějovsku, Olomoucku a Přerovsku, postupně se pouštěl i do rozsáhlejších výzkumů. Jeho nejintenzivnější činnost spadá do 20. a 30. let minulého století. Vedle výzkumu eneolitických mohyl u Slatinek, Ohrozimi (s K. Dobešem) a na Kosíři jsou to pohřebiště lidu lužických a slezských popelnicových polí v Čelechovicích, Domamyslicích, Hrubčicích, Kostelci na Hané, Ptení, Seloutkách, Slatinkách a v Určicích, prokopal i velkou část germánského žárového pohřebiště u Kostelce na Hané; při zemních pracích na stavbě cukrovaru v Bedihošti zachránil množství objektů a materiálu z různých období pravěku; významné je zmapování rozšíření laténských sídlišť na střední Moravě i nálezy z keltského oppida Staré Hradisko; zachránil (za značného osobního nasazení a finančních nákladů) i řadu bronzových depotů (Dubany, Kelčice, Křenůvky, Žárovice aj.). Množství prozkoumaných lokalit i získaných nálezů je však mnohem větší - počet jím získaných předmětů je cca 24 000. Jeho (na tehdejší podmínky vzorné) nálezové zprávy jsou i dnes stále použitelné a využívané odborníky domácími i zahraničními.\n\nArcheologickému průzkumu a záchraně archeologických památek, jejich konzervování, evidence i průběžnému publikování věnoval nejen energii a čas, ale obětoval mu i zdraví a velkou část majetku (k financování výzkumů mu sloužily mimo jiné i prostředky získané prodejem rodičovského domu a sbírek).\n\nByl spoluzakladatelem a prvním jednatelem prostějovského Přírodovědného klubu, členem Vlasteneckého spolku musejního v Prostějově, členem prvního výboru Moravského archeologického klubu (1906) a především členem a kurátorem Národopisného a průmyslového musea města Prostějova.\n\nVeškeré získané nálezy Gottwald konzervoval a pečlivě ukládal a v neposlední řadě průběžně publikoval. Výsledky jeho archeologického působení jsou uloženy především v muzeích v Prostějově a v Olomouci, dále v Moravském zemském muzeum v Brně a v Národním muzeu v Praze.\n\nV prostějovském muzeu věnoval velkou péči uspořádání archeologických sbírek. Již v roce 1909 zde upravil muzeem zakoupenou sbírku H. Hostínka, v roce 1917 vybudoval archeologické oddělení v jedné místnosti a v roce 1925, kdy byl uvolněn ze školy, uspořádal novou instalaci archeologických sbírek do tří místností. Jeho vztahy s muzeem se však přesto zhoršovaly; stěžoval si, že mu není umožněn vstup do sbírek, měl výhrady k uložení, evidenci a vystavování nálezů. Výsledkem neshod bylo rozdělení jeho sbírky (včetně materiálu z některých významných lokalit - např. z Kostelce na Hané) mezi muzeum v Prostějově a Olomouci.\n\n\n\n"}
{"id": "381659", "url": "https://cs.wikipedia.org/wiki?curid=381659", "title": "Edward Morgan Forster", "text": "Edward Morgan Forster\n\nEdward Morgan Forster (1. ledna 1879, Londýn – 7. června 1970, Coventry) byl anglický prozaik, esejista a libretista. Je znám především díky svým ironickým a dějově dobře vystavěným románům, které se zabývaly společenskými tématy, jako byly třídní rozdíly, pokrytectví nebo postoje britské společnosti vůči problémům pohlaví a homosexuality na počátku 20. století.\n\n\nBěhem života vyšlo Forsterovi pět románů. Šestý román byl \"Maurice\", který se objevil krátce po jeho smrti, ačkoli byl napsán téměř o šedesát let dříve. Sedmý román, Polární léto (Arctic Summer) zůstal nedokončený.\n\nJeho první román, \"Kam se bojí vkročit andělé\" (Where Angels Fear to Tread, 1905) je příběhem mladé anglické vdovy jménem Lilia, jež se zamiluje do Itala. Její měšťáčtí příbuzní se jí následně snaží dostat zpět z Monteriana (místo inspirované městečkem San Gimignano). Úkol přivézt Lilii z Itálie připadne Philipu Herritonovi, jehož mise má některé společné rysy s příběhem Lamberta Strethera z románu \"Ambasadoři\" (The Ambassadors) od Henryho Jamese (tj. díla, které Forster poněkud nesouhlasně komentoval ve své knize \"Aspekty románu\" (Aspects of the Novel, 1927)). Román \"Kam se bojí vkročit andělé\" byl v roce 1991 zfilmován Charlesem Sturridgem.\n\nForster dále vydal román \"Nejdelší cesta\" (The Longest Journey, 1907), obrácený bildungsromán sledující příběh pohybově postiženého Rickieho Elliotta od studia v Cambridge přes snahu prorazit coby spisovatel a konečně po místo učitele a manželství s nepřitažlivou Agnes Pembrokovou. V řadě scén odehrávajících se na kopcích hrabství Wiltshire, ve kterých figuruje Rickieho divoký nevlastní bratr Stephen Wonham, se Forster snaží pracovat s tématem dokonalosti podobným způsobem jako Thomas Hardy a D. H. Lawrence.\n\nJeho třetí román, \"Pokoj s vyhlídkou\" (A Room with a View, 1908), je nejlehčím a nejoptimističtějším. Začal jej psát dříve než všechny ostatní, už v roce 1901, a jeho dřívější verze jsou známy pod jménem \"Lucy\". V knize vystupuje mladá Lucy Honeychurchová, která společně se svou sestřenicí podnikne výlet do Itálie. Lucy si musí vybrat mezi volnomyšlenkářským George Emersonem a upjatým estétem Cecilem Vysem. Georgův otec, pan Emerson, v knize cituje myslitele, které Forstera ovlivnili, např. Samuela Butlera. Tento román je jeho nejčtenějším a nejpřístupnějším dílem, které zůstává populární i dlouho po prvním vydání. Pokoj s vyhlídkou byl zfilmován roku 1985 režisérem Jamesem Ivorym (produkce společnosti Merchant-Ivory). Tento úspěšný film mimo jiné obdržel tři Oscary.\n\n\"Kam se bojí vkročit andělé\" a \"Pokoj s vyhlídkou\" jsou známy jako Forsterovy „Italské romány“. Obě díla odkazují na známé cestovní průvodce Baedeker a zabývají se fenoménem chování úzkoprsých, měšťáckých anglických turistů v zahraničí. Mnohé z témat popisovaných v románech jsou zpracovány i ve Forsterových povídkách, které vyšly v souborech \"The Celestial Omnibus\" a \"The Eternal Moment\".\n\n\"Rodinné sídlo\" (Howards End, 1910) je ambiciózní román zabývající se různorodými skupinami v prostředí edvardovské střední třídy: rodinou Schlegelů (představují typ bohémských intelektuálů), Wilcoxů (bezohlední plutokraté) a Bastů (ctižádostiví členové nižší střední třídy).\n\nČasto se podotýká, že postavy Forsterových románů umírají náhle. Týká se to knih \"Kam se bojí vkročit andělé\", \"Rodinné sídlo\" a obzvláště \"Nejdelší cesty\".\n\nNejvětšího úspěchu dosáhl Forster románem \"Cesta do Indie\" (A Passage to India, 1924). Předmětem románu je vztah Východu a Západu viděný z indického pohledu v závěru období britské koloniální vlády. Forster zde propojuje rovinu osobních vztahů s rovinou koloniální politiky, a to prostřednictvím příběhu Angličanky Adely Questedové a Inda Dr. Azize, a co se mezi nimi mohlo odehrát v jeskyních Marabaru. \n\nRomán \"Maurice\" (1971) byl vydán posmrtně. Jedná se o příběh homosexuální lásky, který se rovněž vrací k motivům známým z Forsterových prvních tří románů (předměstí Londýna, zkušenost se studiem na Cambridge, divoká krajina Wiltshire). Román byl považován za kontroverzní (vzhledem k tomu, že Forsterova sexuální orientace předtím nebyla známa či veřejně přijata). Dnešní kritici pokračují v dohadech, jaký vliv měla Forsterova sexualita či dokonce jeho soukromé aktivity na jeho psaní.\n\nTěžištěm celé Forsterovy tvorby jsou jeho humanistické postoje. Ve svých dílech často zobrazuje úsilí o vztah a osobní propojení navzdory překážkám současné společnosti. Jeho humanistický náhled je vyjádřen v eseji \"Čemu věřím\" (What I Believe).\n\nForsterovy dva vůbec nejznámější romány, \"Cesta do Indie\" a \"Rodinné sídlo\", zkoumají neslučitelnost třídních rozdílů. \"Pokoj s vyhlídkou\" rovněž ukazuje, jak problémy majetku a příslušnosti ke třídě komplikují lidské vztahy. Posmrtný román \"Maurice\" se zabývá možností třídního smíru coby jednoho aspektu či efektu homosexuálního vztahu.\n\nSexualita je dalším klíčovým tématem Forsterova díla. V průběhu jeho spisovatelské kariéry je možné vysledovat obecný posun od tématu lásky heterosexuální k homosexuální. Předmluva k románu \"Maurice\" popisuje jeho osobní boj s vlastní homosexualitou. Podobná témata rozpracovává i ve svazcích povídek. Forsterova otevřeně homosexuální díla, tj. román \"Maurice\" a soubor povídek \"The Life to Come\", byly vydány až posmrtně.\n\nForster proslul užíváním symbolismu coby románové techniky, byl ale kritizován (např. přítelem Rogerem Fryem) kvůli tendencím k mysticismu. Příkladem užití symbolismu je strom jilm horský (\"wych elm\") v románu \"Rodinné sídlo\". Postava paní Wilcoxové v témže románu nebo postava paní Moorové v románu \"Cesta do Indie\" dále disponují mystickým propojením s minulostí a neobyčejnou schopností komunikovat se vzdálenými osobami.\n\n"}
{"id": "381660", "url": "https://cs.wikipedia.org/wiki?curid=381660", "title": "Dělostřelecký granát", "text": "Dělostřelecký granát\n\nDělostřelecký granát je typ střeliva – kovové těleso, které je, oproti dělové kouli, naplněno nějakým typem explozivní látky nebo chemické látky. Obvykle bývají větší ráže a tím pádem používány dělostřelectvem, ve zbraních bojových vozidel (včetně tanku) a válečných lodí, např. bitevních. Jsou určeny ke střelbě na velké vzdálenosti, přičemž efektivně ničí živou sílu, techniku i budovy nepřítele. Dají se využít i na vytvoření kouřové clony, osvětlení terénu nebo k rozhazování propagačních letáků.\n\nU dělostřelecké miny je z venku její zadní válcová část opatřena stabilizačními křidélky, před které se navlékají přídavné hnací náplně v počtu dle požadovaného dostřelu. Ve špici je namontován nárazový zapalovač. V zadní válcové části miny je uložena základní výmetná náplň.\n\nRáže dělostřeleckých granátů se různí. Nejmenší granáty mají jen 20 mm, ale ty se používají jen málokdy, protože v nich nemůže být hodně výbušniny a tím pádem nejsou tak účinné. Naopak dosud největší dělostřelecký granát měl kalibr 802 milimetrů. Střílelo ho německé železniční dělo Schwerer Gustav z druhé světové války. Dnes se však takové ráže nevyskytují – jejich účel přebraly balistické střely, rakety a letecké pumy. Dnes je nejčastější ráže dělostřeleckých granátů do 155 milimetrů.\n\nExistuje mnoho typů dělostřeleckých granátů. Nejdůležitější typy jsou:\n\nTříštivý dělostřelecký granát je nejčastěji používaný granát. Skládá se z výbušniny, která je umístěna v předfragmentovaném ocelovém plášti nebo je tenký plášť naplněn střepinami (kuličky apod), a rozbušky. Po aktivaci rozbušky výbušnina exploduje, přičemž roztrhá plášť na kusy, které jsou následně velkou rychlostí rozmetány do okolí. Ty způsobí více škod než samotný výbuch. V závislosti na typu rozbušky může granát explodovat při dopadu na povrch, před dopadem na povrch nebo nějaký čas po dopadu, což zabrání velkému rozptylu střepin a může zasáhnout i skryté objekty. Tento typ dělostřeleckých granátů je nejefektivnější proti živé síle nepřítele.\n\nJsou určeny k ničení lehce pancéřovaných cílů, vozidel a pěchoty. Skládají se z kovového obalu a náplně tvořené výbušninou. Cíl ničí buď výbuchem granátu (trhavým účinkem) nebo střepinami (tříštivý účinek), podle nastavení zapalovače zpoždění na zapalovači.\n\n\n\n\n\nPrůbojný dělostřelecký granát je určen k ničení obrněných vozidel protivníka. Jádro střely, které je zhotoveno z tvrdého kovu (ocel) svou kinetickou energií proráží pancíř. Nutnost vysoké úsťové rychlosti střely. Granát vždy obsahuje také malé množství výbušniny (jinak jde o střelu) ke zvýšení účinnosti, která exploduje až po proniknutí pancířem.\n\n\n\n\n\n\n\nPoužívají k proražení pancíře vysoké kinetické energie jádra střely zhotoveného z vysoce tvrdého kovu (wolfram). Obal střely je zhotoven z lehkých materiálů a slouží k utěsnění hlavně při výstřelu a k stabilizaci střely.\n\n\n\n\n\n\nUrčeny k ničení tanků a obrněné techniky. Skládají se z kovového obalu a speciálně vytvarované náplně výbušniny. Explozivní účinek střely při výbuchu je usměrněn do tenkého paprsku, který způsobí propálení pancíře.\n\n\n\nVyužívají většinou efektu šrapnelové munice.\n\n\nKazetový dělostřelecký granát slouží k zasažení rozsáhlé oblasti. Uvnitř granátu se může ukrývat množství menších granátů, které se před dopadem rozptýlí. Zasažená oblast je tak podstatně větší než při použití tříštivého granátu. Kazetový granát se využívá i k rychlému zaminování rozsáhlých oblastí. Zejména z těchto důvodu bylo od používání tohoto typu munice upuštěno v roce 1997 dohodou o zákazu protipěchotních min v Ottawě.\n\nChemický dělostřelecký granát obsahuje místo výbušnin chemickou látku, nejčastěji bojový plyn. Ten se po dopadu na nepřátelské linie uvolní a zneškodní tak značnou část živé síly nepřítele. Tento typ munice je zakázán úmluvou o chemických zbraních a dalšími dohodami omezující použití chemických zbraní.\n\nNe všechny typy dělostřeleckých granátů jsou určeny k zabíjení nebo ničení. Přesto nejsou zcela neškodné, kouřové nebo osvětlovací granáty mohou způsobit požár nebo popáleniny. Také samotné obaly granátů mohou při přímém zásahu usmrtit nebo zranit člověka nebo napáchat škody.\n\nKouřový dělostřelecký granát slouží k vytvoření kouřové clony a tím pádem zakrytí vlastních jednotek nebo k dezorientaci nepřátelských jednotek. Do těchto granátů se často dává bílý fosfor, jehož použití u lidí způsobuje vážné popáleniny.\n\nOsvětlovací dělostřelecký granát slouží k osvětlení terénu. Skládá se z pláště pod kterým je svítivá látka, rozbuška a padák. V nastavené výšce plášť odpadne, světlice se zapálí a díky padáku pomalu padá. Světlice emituje buď bílé, barevné nebo infračervené záření. Rozloha osvětleného terénu záleží od ráže a od výšky v níž byla světlice zapálena.\n\nAgitační dělostřelecký granát slouží k rozhazování propagačních materiálů, nejčastěji letáků za nepřátelskou linií. Granát je naplněn letáky, které ve výši rozmetá nějaký mechanismus, aby se letáky rozptýlily do větší oblasti.\n\nNaváděná nebo \"inteligentní\" munice byla v posledních letech rozvíjena, ale ještě nenahradila neřízenou munici ve všech použitích.\n\n\n"}
{"id": "381668", "url": "https://cs.wikipedia.org/wiki?curid=381668", "title": "Pobaltský front", "text": "Pobaltský front\n\nPobaltský front ( ) byl název vojenské formace Rudé armády za druhé světové války.\n\nPobaltský front vznikl 10. října 1943 podle rozkazu Stavky z 1. října z velitelství a části jednotek (11., 11. gardová a 15. letecká armáda) Brjanského frontu přesunutých mezi Severozápadní a Kalininský front. 13. – 15. října byly k Pobaltskému frontu přičleněny 3. úderná armáda Kalininského frontu, 22. armáda Severozápadního frontu a 6. gardová a 20. armáda ze zálohy Hlavního stanu. Velení frontu připravovalo ofenzívu ve směru na Nevel, Idricu a Valgu.\n\nUž 20. října 1943 byl přejmenován na 2. pobaltský front.\n\n\nVelitel\n\nČlen vojenské rady\n\nNáčelník štábu\n\n"}
{"id": "381669", "url": "https://cs.wikipedia.org/wiki?curid=381669", "title": "Zapalovač (vojenství)", "text": "Zapalovač (vojenství)\n\nZapalovač ve vojenském smyslu představuje zařízení, které přivádí střelu (např. dělostřeleckou střelu, leteckou pumu, hlavici rakety) v požadovaném místě k výbuchu.\n\n\n"}
{"id": "381670", "url": "https://cs.wikipedia.org/wiki?curid=381670", "title": "Afrotetra krátká", "text": "Afrotetra krátká\n\nAfrotetra krátká (\"Hydrocynus brevis\") je druh ryby z čeledi afrotetrovitých. Česky též známá jako binga krátká či binga senegalská.\n\nMěří až 50 centimetrů a váží přibližně 2 kilogramy. Je to dravec, který loví ryby, ale i korýše a hmyz.\n\nAfrotetra krátká se vyskytuje v sladké tropické vodě Nilu v Čadu, Nigeru, Senegalu a Gambii.\n\n"}
{"id": "381687", "url": "https://cs.wikipedia.org/wiki?curid=381687", "title": "Sargon", "text": "Sargon\n\nSargon je jméno těchto panovníků:\n\n"}
{"id": "381688", "url": "https://cs.wikipedia.org/wiki?curid=381688", "title": "Centrum (jezero)", "text": "Centrum (jezero)\n\nJezero Centrum vznikne v rámci rekultivace krajiny po důlní těžbě uhlí v lomu ČSA, kde se počítá se zatopením důlní zbytkové jámy vodou. Jako nejvhodnější variantu zaplavení potvrdily studie z let 1994 – R-Princip Most (variantní řešení rekultivace), 1994 VÚHÚ – Výzkumný ústav hnědého uhlí (Báňsko-hydrologické podmínky přirozené izolace zbytkové jámy lomu ČSA od centrální části SHP) V místech bývalého \"Komořanského jezera\" (nynější lom ČSA) tedy vznikne opět jezero jako náhrada a obnovení mikroklimatu.\n\nPlán rekultivace by se však mohl ještě oddálit v důsledku snahy těžební společnosti Severní energetická, a.s. o prolomení územních ekologických těžebních limitů a snahy o zbourání přilehlých obcí Horní Jiřetín a Černice. Tím by tedy došlo k oddálení plánovaného zatopení lomu ČSA. Při neprolomení těchto těžebních limitů bude probíhat těžba v útlumu jen do roku 2021, při prolomení minimálně do roku 2065 (II. etapa – 287 mil. tun uhlí), nejdéle až do roku 2150.\n\n"}
{"id": "381690", "url": "https://cs.wikipedia.org/wiki?curid=381690", "title": "NHL 1987/1988", "text": "NHL 1987/1988\n\nSezóna 1987/1988 byla 71. sezonou NHL. Vítězem Stanley Cupu se stal tým Edmonton Oilers.\n\nNejlepší v sezóně - Databáze NHL\n"}
{"id": "381694", "url": "https://cs.wikipedia.org/wiki?curid=381694", "title": "Mlýnek na maso", "text": "Mlýnek na maso\n\nMlýnek na maso nebo též „masomlýnek“ či „masořezačka“, je stroj používaný především k rozemletí masa. I když je mlýnek na maso určen především pro mletí masa, jeho použití je mnohem širší. Běžně se mlýnky používají např. i na mletí sýrů, zeleniny, máku a k přípravě strouhanky. Mlýnky na maso můžeme rozdělit do dvou základních skupin. Jsou to mlýnky s manuálním pohonem (ruční mlýnky) a mlýnky s elektrickým pohonem (elektrické mlýnky).\n\nRuční mlýnky (mlýnky s manuálním pohonem):\n\nElektrické mlýnky (mlýnky s pohonem elektromotorem):\n\nRuční mlýnky na maso s pohonem klikou jsou obvykle litinové nebo z nerezové oceli, ale mohou být vyrobeny i z tvrdé hliníkové slitiny (leštěný odlitek). Princip činnosti ručního mlýnku je jednoduchý. Do prostoru pro vkládání potravin v horní části mlýnku se umístí maso, které se po zatlačení pěchovadlem dostane do bezprostřední blízkosti protlačovacího šneku. Rotujícím šnekem je maso dopraveno k nožům na konci hřídele, kde je rozřezáno a tlačeno přes průtlačnou destičku (matrici, hovorově \"šajbu\") ven z mlýnku, obvykle do předem připravené nádoby. Průměr otvorů v průtlačné destičce bývá nejčastěji 5 mm nebo 8 mm.\n\nK ručním mlýnkům se mohou upevnit různé nástavce, takže se mlýnek dá použít např. i na mletí ořechů, přípravu strouhanky nebo jako odšťavňovač, popř. „tvořítko“ na cukroví. Obvykle jej lze mýt v myčce na nádobí.\n\nDůležitá je konstrukce upevňovacího mechanismu. Běžně používaný systém se šroubem při utažení někdy poškozuje dolní stranu desky, ke které je mlýnek připevněn. Může ale dojít i k poškození horní strany desky následkem silného utažení nebo v důsledku pohybů mlýnku při otáčení klikou.\n\nElektrické mlýnky na maso mívají obvykle tělo z plastu a některé kovové díly. Kvalitnější mlýnky jsou celokovové konstrukce s nerezovým tělem, popř. dalšími díly z nerezové oceli. Násypka je plastová nebo nerezová. Kvůli tepelné odolnosti je vhodným plastem polykarbonát. Pěchovadlo (tlačný kolík) bývá plastový. Konstrukce elektrického mlýnku může být odlišná od ručního. Základem je opět šnek, ale uspořádání a umístění nožů se někdy liší a může být složitější.\n\nK mlýnku bývají přibaleny dva nebo tři protlačovací kotouče s různými průměry otvorů. Průměr otvorů určuje, zdali bude maso umleto jemně či hrubě a obvykle bývá v rozmezí 3 až 8 mm. U některých mlýnků lze hrubost mletí nastavovat v daném rozmezí v podstatě plynule. Někdy má mlýnek i možnost regulace otáček.\n\nVětšina mlýnků je vybavena řeznickým plničem párků, jitrnic a klobás. Dále bývají mlýnky někdy vybaveny nástavcem na krájení slaniny, nástavcem na lisování ovoce a výrobu stříkaného pečiva, nástavcem na protlačování těstovin, nástavci k tření brambor, k trhání, plátkování, kostkování, přídavným struhadlem na oříšky, apod. Některé typy mlýnků na maso umožňují též drcení ledu. K mlýnkům je často přibalen i čistič. Elektromotor u kuchyňských mlýnků mívá obvykle příkon 300 až 2000 W.\n\nDobrý elektrický mlýnek by měl v každém případě mít:\n\nMívají obvykle větší výkon motoru a robustní celokovovou konstrukci s řadou dílů z nerezové oceli. Bývají vybaveny převodovkou s olejovou lázní. Chrání zpracovávaný produkt před zahřátím. Bývá u nich zajištěno automatické ostření nožů („samoostřící“ nože).\n\nNěkteré řezače mají kolečka pro snadnější přesun na jiné místo. Také nádoby pro výsledný produkt bývají opatřeny kolečky nebo jsou umístěny na vozíku. Výkon může činit stovky kilogramů mletého masa za hodinu nebo i více.\n\nMletí masa a další výše popsané činnosti se pochopitelně dají provádět i prostřednictvím kuchyňských robotů, které mívají v příslušenství přídavné strojky jako mlýnek na maso, lis na ovoce, makomlýnek s regulací hrubosti mletí apod.\n\n"}
{"id": "381697", "url": "https://cs.wikipedia.org/wiki?curid=381697", "title": "NHL 1986/1987", "text": "NHL 1986/1987\n\nSezóna 1986/1987 byla 70. sezonou NHL. Vítězem Stanley Cupu se stal tým Edmonton Oilers. V této sezoně došlo k menší úpravě hracího systému. Semifinále divizí se již nehrálo jen na 3 vítězné zápasy, ale na 4.\n\nNejlepší v sezóně - Databáze NHL\n"}
{"id": "381701", "url": "https://cs.wikipedia.org/wiki?curid=381701", "title": "Šuachevi", "text": "Šuachevi\n\nŠuachevi (gruzínsky: შუახევი) je malé městečko v Adžárii, jihozápadní autonomní republiky v Gruzii. Nachází se 67 km východně od Batumi v horách Malého Kavkazu na pravém břehu řeky Adžarisckali. Městečko, ve kterém žije přibližně jen 400 obyvatel, je okresním městem okresu Šuachevi, který je tvořen městem samotným a dalšími 68 vesnicemi.\n\nNedaleko města se nachází rozvaliny středověkého hradu.\n\n"}
{"id": "381706", "url": "https://cs.wikipedia.org/wiki?curid=381706", "title": "Grand Prix Francie 1907", "text": "Grand Prix Francie 1907\n\nGrand Prix Francie 1907 () se konala v Dieppe 2. července 1907.\n\nNa startu se sešlo 38 vozů, jejichž úkolem bylo ujet 10 kol na okruhu po veřejných silnicích. Vozy byly na trojúhelníkový okruh s délkou téměř 77 km v okolí Dieppe pouštěny po jedné minutě, prvním startujícím byl Vincenzo Lancia na voze Fiat.\nPrvní tři kola vedl Louis Wagner. Poté co ve čtvrtém kole odstoupil, ujal se vedení Arthur Duray. Duray zajel nejrychlejší kolo závodu s časem a průměrnou rychlostí 121,34 km/h, v devátém kole však musel odstoupit. Vedení až do konce závodu se ujal Felice Nazzaro (Fiat). Čas vítěze byl 6 hodin 46 minut 33 sekund. Druhý dojel maďarský závodník Ferenc Szisz (Renault), třetí francouzský jezdec Paul Baras (Brasier). Nazzarova průměrná rychlost byla 113,6 km/h\n\nPři tréninku před závodem se při nehodě smrtelně zranil Albert Clément, syn majitele továrny a týmu Clément-Bayard Adolphe Clémenta-Bayarda. Vzávodě jej nahradil \"Alezi\", ale pro poruchu nedojel. Po smrti svého syna ztratil jeho otec zájem o motoristický sport a značka Clement-Bayard se přestala následujícího ročníku závodů účastnit.\n\n\n \n"}
{"id": "381707", "url": "https://cs.wikipedia.org/wiki?curid=381707", "title": "Zdeněk Skružný", "text": "Zdeněk Skružný\n\nZdeněk Skružný (* 13. ledna 1968 Kojetín) je bývalým hlavním trenérem české florbalové reprezentace. Českou reprezentaci vedl deset let od roku 1998 do roku 2008. Jeho asistenty byli David Zlatník a fin Passi Tilander.\n\nMS ve florbale 2008, které se konalo v České republice bylo jeho pátým šampionátem. Jeho největším úspěchem je 2. místo z MS 2004.\n\nHrával také hokej. Několik let pracoval jako učitel. Poté se věnoval práci pro Český florbal. Je autorem knihy \"Florbal, technika, trénink, pravidla hry,\" vydané v roce 2005 nakladatelstvím Grada a dalších knih s florbalovou tematikou.\n\nV sezónách 2008–2011 hrál za klub FBC Liberec v 1. lize veteránů. V sezónách 2009–2012 a 2018–2020 trénoval liberecké florbalisty jako hlavní trenér.\n\nV akademickém roce 2010/2011 v letním semestru vedl hodiny florbalu na Technické univerzitě v Liberci (v roce 2006 uvedený jako konzultant u bakalářské práce TUL). Tyto hodiny vedl pro studenty pedagogických oborů. V roce 2013 vyučoval na Katedře tělesné výchovy a sportu TUL předmět \"Pohybové a sportovní hry\". Od roku 2017 hlavní manažer FBC Liberec.\n\n\n"}
{"id": "381708", "url": "https://cs.wikipedia.org/wiki?curid=381708", "title": "Protitanková řízená střela", "text": "Protitanková řízená střela\n\nProtitanková řízená střela (PTŘS) je střela s raketovým motorem převážně na tuhá paliva určitým způsobem naváděná na cíl. Používá se k ničení tanků nebo obrněných vozidel protivníka, většinu střel (kromě střel naváděných na teplo vyzařované cílem) lze použít i k ničení opevnění a polních úkrytů. Některé moderní PTŘS mohou být rovněž vybaveny hlavicí určenou proti živé síle protivníka. PTŘS mohou v přenosné variantě tvořit součást protitankové obrany pěších jednotek, v mobilní verzi být instalovány na bojová vozidla nebo automobily, případně být součástí protitankové výzbroje bitevních letounů a vrtulníků.\n\nProtitankový raketový komplet (PTRK) je označení celku PTŘS, odpalovacího zařízení a pozemního naváděcího zařízení. Jako PTRK může být označeno i celé specializované vozidlo určené k odpalování PTŘS.\n\nK rozvoji protitankových řízených střel dochází až v období po druhé světové válce, zejména od 60. let 20. století v souvislosti s rozvojem miniaturizace elektroniky. PTŘS začaly nahrazovat dosud používané těžké protitankové zbraně jako protitankové kanony a bezzákluzové kanony.\n\nPTŘS se skládá ze dvou hlavních částí – bojové hlavice a těla střely s raketovým motorem. Bojová hlavice bývá většinou kumulativní, většina moderních PTŘS bývá vybavena tzv. tandemovou kumulativní hlavicí určenou k ničení tanků vybavených aktivním pancéřováním. Střely s termobarickou hlavicí mohou být použity proti živé síle protivníka.\n\nHistoricky první PTŘS používaly manuální systém navedení na cíl, který kladl značné nároky na operátora. U druhé generace střel byl naváděcí systém modernizován na poloautomatický a u moderních PTŘS byl ještě zdokonalen na samonaváděcí, kdy se střela po odpálení sama zaměřuje na cíl. Řídící povely se mohou přenášet od operátora ke střele drátěným vodičem odvíjeným za střelou, laserovým paprskem nebo radiovými vlnami. Hlavní výhodou přenosu povelů vodičem je, že nemohou být rušeny protivníkem; nevýhodou je omezený dosah vodiče a nebezpečí přerušení drátu.\n\nPTŘS jsou odpalovány většinou z odpalovacího zařízení v podobě roury nebo válcovitého pouzdra, starší PTŘS typu Maljutka jsou odpalovány z krátké odpalovací rampy (kolejniček). Odpalovací zařízení může být buďto přenosné, instalované na bojových vozidlech, bitevních letounech nebo vrtulnících, některé typy PTŘS mohou být odpalovány také z hlavně tankového kanonu.\n"}
{"id": "381714", "url": "https://cs.wikipedia.org/wiki?curid=381714", "title": "Rdest světlý", "text": "Rdest světlý\n\nRdest světlý (\"Potamogeton lucens\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s cca 4 mm tlustým oddenkem. Patří mezi tzv. širokolisté rdesty. Lodyha je do 200 cm dlouhá. Listy jsou pouze ponořené, listy plovoucí na hladině chybí. Ponořené listy jsou jednoduché, krátce řapíkaté až skoro přisedlé, řapíky jsou nejčastěji 2-7 mm dlouhé, střídavé, čepele jsou prosvítavé, kopinaté až eliptické, 4-15,5 cm dlouhé a asi 1,5-5,3 cm široké, nejčastěji devítižilné. Palisty jsou vyvinuty, tvoří jazýček, 2-7,8 cm dlouhý. Květy jsou v květenstvích, v klasech na celkem dlouhých stopkách. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu skrátkým zobánkem.\n\nRdest světlý roste roztroušeně na většině území Evropy, málo zasahuje až do severní Afriky, na východ zasahuje do západní Asie, ostrůvkovitě snad i jinde v Asii. V Americe je nahrazen příbuzným druhem \"Potamogeton illinoensis\".\n\nV ČR patří ke středně běžným rdestům, roste v rybnících a mrtvých říčních ramenech roztroušeně od nížin do podhůří.\n\n \n"}
{"id": "381717", "url": "https://cs.wikipedia.org/wiki?curid=381717", "title": "NHL 1985/1986", "text": "NHL 1985/1986\n\nSezóna 1985/1986 byla 69. sezonou NHL. Vítězem Stanley Cupu se stal tým Montreal Canadiens.\n\n \nNejlepší v sezóně - Databáze NHL\n"}
{"id": "381718", "url": "https://cs.wikipedia.org/wiki?curid=381718", "title": "Šovi", "text": "Šovi\n\nŠovi () je malé městečko na severu Gruzie, nacházející se v okrese Oni v regionu Rača-Lečchumi a Dolní Svanetie. Nachází se zde horské klimatické lázně. Šovi se nachází v nadmořské výšce až 1600 metrů nad mořem a je obklopeno jehličnatými lesy a vysokohorskými hřebeny Velkého Kavkazu. V Šovi vládne alpinské klima. Od okresního města Oni je vzdáleno 12 km severovýchodním směrem. \n\nV okolí lázní se vyskytuje mnoho minerálních pramenů se slabým obsahem kyseliny uhličité, uhlovodíků, chloridu sodného a železa. Ty jsou vhodné pro léčbu lidí trpících například tuberkulózou, nervovými onemocněními, astmatem, chorobně nízkým krevním tlakem.\n\n"}
{"id": "381720", "url": "https://cs.wikipedia.org/wiki?curid=381720", "title": "Delta IV", "text": "Delta IV\n\nDelta IV je americká nosná raketa. Svou činnost zahájila v roce 2002. Byla vyvinuta společností Boeing za účelem pokrýt potřebu amerických ozbrojených sil a snížit výdaje na vynášení nákladů na orbitu Země. Raketa startovala více než dvacetkrát, z toho jednou částečně selhala. Podle varianty rakety se mění konfigurace typ pomocných motorů GEM 60, u varianty Heavy dosahuje jejich společný tah až 6625 kN. První stupeň pohání motor Rocketdyne RS-68 na kapalný kyslík a vodík. Motor druhého stupně spaluje také kapalný kyslík a vodík a dosahuje tahu 110 kN. V budoucnosti nahradí rakety Delta IV a Atlas V vyvíjená raketa Vulcan. Ta použije motory BE-4 na methan vyvíjený společností Blue Origin a první její vzlet je plánován na rok 2019.\n\nDelta IV byla vyvinuta společností Boeing, na základě požadavků USAF na nosnou raketu nové generace EELV (Evolved Expendable Launch Vehicle). Jedná se první raketu, jejíž stupně jsou poháněny výhradně kapalným kyslíkem a vodíkem. Od 70. let jde o jedinou americkou raketu kompletně postavenou za použití nejnovějších technologií a postupů. V době jejího nástupu do služby nabízela mnohem větší nosnost než bylo potřeba pro komerční satelity. Kvůli nedostatku vhodných nákladů byla v roce 2003 stažena z komerčních letů a nadále sloužila pouze USAF. Na konci roku 2006 byla její výroba převedena na United Launch Alliance, společný podnik Boeingu a Lockheedu.\n\nRaketa je dvoustupňová a podle konfigurace může používat pomocné rakety GEM-60. Samotná raketa má průměr 5 metrů a výšku podle velikosti nákladu 63 - 77,2 metru. Jako palivo obou stupňů slouží kapalný kyslík a vodík.\n\nPrvní stupeň tvoří jeden nebo tři (varianta Heavy) CBC - \"Common Booster Core\". Podobný modulární systém používají další americké rakety Atlas V a Falcon 9, a ruské rakety Angara. O pohon se stará jeden motor RS-68, který je připevněn pod nádrží na kapalný vodík. Kyslíková nádrž je v horní části. Motor poskytuje prvních pár minut tah 3 312,8 kN (102% výkon), pak je výkon snížen na 58% dokud nedohoří. V případě varianty Delta IV Heavy je prostřední CBC spuštěn prvních asi 50 sekund na 58% a až pak je výkon zvýšen na 102%, zatím co dva postranní CBC jedou stále na 102%.\n\nNa zadní straně je umístěn koridor pro vedení kabelů a potrubí na kyslík. Průměr 5 metrů je konstantní v celé délce CBC. V případě varianty Delta IV Heavy se spojí trojice CBC dohromady. O řízení letu se stará naváděcí systém \"Redundant Inertial Flight Control Assembly\". Jedná se o stejný systém, který používá raketa Delta II, pouze software je přizpůsoben parametrům Delty IV. Naváděcí systém je pro větší bezpečnost vybaven šesti nezávislými laserovými gyroskopy a akcelerometry.\n\nDruhý stupeň je téměř identický s druhým stupněm Delty III, má však prodloužené nádrže. Je vybaven motory RL-10B2 na kapalný kyslík a vodík. Tah motoru je 110 kN a specifický impuls 462 sekund, doba hoření je 850 - 1 125 sekund. Používají se dvě varianty, podle průměru nádrže 4 nebo 5 metrů. Systém naklánění motoru (vektorování tahu) je řešen elektromechanicky. Spojení s prvním stupněm zajišťují kompozitové mezistupně, v případě 4 metrové varianty je mezistupeň kuželovitý. Kryt nákladu je také vyroben z kompozitních materiálů a má různé rozměry podle nákladu.\n\nPomocné motory na tuhá paliva jsou použity GEM 60, umisťují se po dvou na obvod prvního stupně. Varianta Heavy používá místo GEM-60 dva CBC připevněné po stranách hlavního stupně. Pomocné CBC postrádají naváděcí systém a jejich horní část je vybavena aerodynamickým krytem.\n\nZákladní varianta, nemá pomocné motory a druhý stupeň má průměr 4 metry. Zatím vykonala 6 startů (3 varianta 4.2), první 11. března 2003 a zatím poslední 4. listopadu 2006. Nosnost na nízkou orbitu je 8 600 kg, na geostacionární dráhu dokáže vynést 3 900 kg. \n\nPodvarianty\n\nNejvýkonnější varianta. Zatím startovala osmkrát, poprvé 21. prosince 2004, podruhé 11. listopadu 2007 kdy zároveň vynesla na oběžnou dráhu družici DSP-23 z USA, potřetí 18. ledna 2009 a počtvrté 21. listopadu 2010. Druhý stupeň má zvětšené nádrže a má průměr 5 metrů. Nepoužívá pomocné motory GEM, ale dva CBC stupně. Dokáže vynést 25 800 kg na nízkou a 10 843 kg na geostacionární dráhu.\n\nDelta IV Small - Podobné parametry jako Delta II 7925. Třístupňová, v případě zrušení Delty II bude její nástupkyní. První stupeň je CBC bez pomocných GEM-60, druhý a třetí stupeň jsou převzaty z Delty II.\n\nZamítnuto - nutnost úpravy stávajících odpalovacích ramp.\n\nZamítnuto - nutnost nových odpalovacích ramp a kompletační infrastruktury.\n\nZamítnuto - nutnost nových odpalovacích ramp, kompletační infrastruktury, továren a technologií.\n\n\n"}
{"id": "381723", "url": "https://cs.wikipedia.org/wiki?curid=381723", "title": "Neo-trance", "text": "Neo-trance\n\nNeo-Trance (jinak znám jako Minimal Trance) je subžánr trancu. Spojuje v sobě oldskoolové trance elementy s minimalem, tech-housem, technem apod.\n\nPoužívá různé hudební aspekty, které s trancem přímo nesouvisí, ale stále se drží jeho původní myšlenky. Obsahuje hlubší a především smysluplné texty. Avšak může být i bez vokálů. Neo-trancoví umělci často pracují s vokalisty, kteří zaznamenávali především na undergroundové straně trancu. Hudba má sama o sobě své kořeny v minimal technu, ale přidává melodické prvky a členění. Neo-trance je také používán k popisu trance hudby, která výrazně čerpá inspiraci ze syntetizátorových skladeb z konce 70. a první poloviny 80. let.\n\nTermín \"\"neo-trance\"\" byl poprvé použit v britském DJ Magazine hudebním kritikem a novinářem Timem Starkem k popisu práce německých producentů a DJů \"Kyau & Albert\". Ten byl následně přijat a začal se rozmnožovat v trance scéně.\n\n\n"}
{"id": "381733", "url": "https://cs.wikipedia.org/wiki?curid=381733", "title": "Grand Prix Francie 1908", "text": "Grand Prix Francie 1908\n\nGrand Prix Francie 1908 (\"Grand Prix de l'Automobile Club de France\") se konala 7. července v Dieppe.\n\nZávod se jel podle nových pravidel, schválených AIACR (\"Association Internationale des Automobile Clubs Reconnus\") v belgickém Ostende v roce 1907. Neexistovalo už žádné omezení spotřeby paliva, minimální hmotnost vozidel byla stanovena na 1100 kilogramů a maximální vrtání válců bylo 155 milimetrů.\nTato omezení se lišila od pravidel americké série závodů Vanderbilt Cup, což odradilo americké výrobce automobilů od účasti v závodě.\nJedinou výjimkou tak byl vůz firmy \"Thomas Motor Company\" Flyer řízený Lewisem Strangem.\n\nÚkolem závodníků bylo ujet 10 kol na trojúhelníkovém okruhu veřejných silnic v okolí Dieppe s délkou téměř 77 km. Závod vyhrál Christian Lautenschlager na voze Mercedes, který dojel téměř 9 minut před Benzem Victora Hémeryho. Třetí dojel René Hanriot rovněž s vozem Benz. Lautenschlagerova průměrná rychlost byla více než 111 km/h. Nejrychlejší kolo zajel Otto Salzer na Mercedesu, s časem 36 minut 31 sekund a průměrnou rychlostí 126 km/h. \n\nZávod se zapsal do historie také tragicky. Vůz řízený Henri Cissacem v osmém kole havaroval, několikrát se otočil a přitom rozdrtil jak řidiče, tak i řidiče-mechanika Schaubeho.\nŠlo o první smrtelnou nehodu v historii Grand Prix.\n\n"}
{"id": "381734", "url": "https://cs.wikipedia.org/wiki?curid=381734", "title": "Rdest Zizův", "text": "Rdest Zizův\n\nRdest Zizův, někdy zvaný i jako rdest úzkolistý (\"Potamogeton × angustifolius\" J. Presl., syn.: \"Potamogeton × zizii\" Roth) je druh jednoděložných rostlin z čeledi rdestovité (\"Potamogetonaceae\"). Jedná se o taxon hybridního původu, vznikl jako kříženec druhů rdest trávolistý a rdest světlý (\"Potamogeton gramineus\" × \"P. lucens\").\n\nJedná se vodní rostlinu s tenkým oddenkem. Patří mezi tzv. širokolisté rdesty. Lodyha je do 200 cm dlouhá. Listy jsou různé (heterofylie), jinak vypadají listy ponořené a jinak listy plovoucí na hladině. Ponořené listy jsou jednoduché, přisedlé až krátce řapíkaté, dolní listy mají řapík 0–5 mm dlouhý, horní až 27 mm, jsou střídavé, čepele jsou kopinaté až podlouhle kopinaté, asi 2,5–8,5 cm dlouhé a asi 0,5–2 cm široké, 7–13 žilné. Plovocí listy (pokud jsou vyvinuty) jsou řapíkaté (řapík až 5 cm dlouhý), čepele jsou kopinatě vejčité, as 2,5–7 cm dlouhé a 0,8–2,5 cm široké. Palisty jsou vyvinuty, tvoří jazýček, asi 0,8–4 cm dlouhý. Květy jsou v květenstvích, v klasech. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu skrátkým zobánkem. Ačkoliv se jedná původně o hybrida, je fertilní a rozmnožuje se i semeny.\n\nRozšíření není do detailu známo, ale asi se vyskytuje v Evropě a v části Asie.\n\nV ČR je to v současnosti velice vzácný a kriticky ohrožený druh (kategorie C1). Nejčastěji byl nalezen v rybnících od nížin do podhůří.\n\n \n"}
{"id": "381736", "url": "https://cs.wikipedia.org/wiki?curid=381736", "title": "Nanowar of Steel", "text": "Nanowar of Steel\n\nNanowar of Steel (dříve Nanowar) je italská power/heavy metalová skupina. Kapela se snaží svojí tvorbou ironizovat heavy metalovou scénu, zaměřují se na parodování známých kapel jako jsou především Manowar, dále Iron Maiden, Rhapsody of Fire či Metallica.\n\nZpočátku se skupina jmenovala jen Nanowar, nicméně v reakci na změnu jména jedné z parodovaných kapel (Rhapsody na Rhapsody of Fire) se přejmenovali na Nanowar of Steel.\n\nVšechny alba a písně kapely jsou vydány pod licencí Creative Commons BY-NC-SA 2.0, která umožňuje bezplatné používání materiálu pro nekomerční účely a umožňuje distribuce odvozených děl za předpokladu, že jsou vydány stejnou licencí.\n\n\n\n\n"}
{"id": "381745", "url": "https://cs.wikipedia.org/wiki?curid=381745", "title": "Adalbert Vilém Bavorský", "text": "Adalbert Vilém Bavorský\n\nAdalbert Vilém Bavorský (26. srpna 1828, Mnichov – 21. září 1875, Nymphenburk) byl bavorský princ z wittelsbašské dynastie a dědičný princ řecký.\n\nAdalbert Vilém se narodil královně Tereze a jejímu manželovi, bavorskému králi Ludvíku I. Po matce náležel k dynastii Wettinů a po otci k dynastii Wittelsbachů. Měl osm starších sourozenců, mezi něž patřili např. bavorský král Maxmilián II. či řecký král Ota I. Podle úmluvy z roku 1844 měl Adalbert Vilém a jeho potomci nárok na řecký trůn, tedy pokud nebude mít jeho starší bratr Ota ještě legitimního potomka, což se nestalo. V roce 1862 však došlo v Řecku k druhému velkému povstání a Ota I. zemi opustil. 30. března 1863 byl pak řeckým králem zvolen Jiří I. z oldenburské dynastie. A tím skončily naděje Adalberta Viléma na královskou korunu.\n\nDne 25. září 1856 se v Madridu oženil s princeznou Amálií Bourbonskou. Ta mu porodila pět dětí:\n"}
{"id": "381749", "url": "https://cs.wikipedia.org/wiki?curid=381749", "title": "Lavalova dýza", "text": "Lavalova dýza\n\nLavalova dýza je rozšiřující se vyústění tryskového motoru, ve kterém rychlost hořícího paliva stoupá z rychlosti zvuku, dosažené v nejužším místě vyústění trysky (začátek Lavalovy dýzy), směrem ven na rychlost nadzvukovou při současném zvětšování průřezu a snižování tlaku.\n\nFunkce této dýzy závisí na různých vlastnostech toku plynu při podzvukových a v nadzvukových rychlostech. Rychlost podzvukového proudění plynu se zvýší, jestliže zužujeme průměr dýzy (tento jev nastává v důsledku stálosti hmotnostního průtoku). Plyn proudící skrze Lavalovu dýzu je izoentropický (míra jeho entropie je téměř neměnná).\n\nV nadzvukovém stavu je plyn stlačitelný, a tlaková (zvuková) vlna se jím může šířit. V bodě hrdla, kde je plocha příčného průřezu nejnižší, dosahuje plyn rychlosti zvuku (Machovo číslo = 1,0). Se zvyšováním plochy průřezu dýzy se plyn rozpíná a jeho rychlost roste (Machovo číslo > 1).\n\n"}
{"id": "381756", "url": "https://cs.wikipedia.org/wiki?curid=381756", "title": "Milan Norbert Badal", "text": "Milan Norbert Badal\n\nMilan Norbert Badal, ECLJ (15. srpna 1956 Opočno – 24. března 2019 Praha) byl římskokatolický kněz, nejprve dominikán, později člen řádu sv. Lazara a autor gurmánské a humoristické literatury. V letech 2003 až 2009 působil jako člen Rady České televize, v letech 2010 až 2016 člen Rady Českého rozhlasu. Od roku 2010 byl osobním tajemníkem arcibiskupa Dominika Duky.\n\nNarodil se v městečku Opočno ve východních Čechách 15. srpna 1956. Od 10 let žil ve Štěpánově nad Svratkou a v nedaleké Bystřici nad Pernštejnem vychodil 1971–1975 gymnázium. Absolvoval filosofickou fakultu Univerzity Karlovy v Praze, obor knihovnictví a vědecké informace. Na vojně sloužil s Otmarem Olivou, se kterým byl v roce 1979 měsíc vyslýchán StB. Na základě jeho výpovědi byl Oliva odsouzen na tři roky nepodmíněně. Později se Otmaru Olivovi omluvil, on jeho omluvu přijal a zároveň se to stalo jedním z podnětů pro pozdější konverzi a studium teologie. Pracoval ve Státní vědecké knihovně Brno.\n\nHlásil se ke Stanislavu Krátkému, který ho duchovně vedl. Po roce 1980 tajně vstoupil do dominikánského řádu, kde přijal řeholní jméno Norbert, a tajně 9 let studoval teologii formou sobotní školy. Tajně složil slavné řádové sliby složil 18. srpna 1988, v prosinci 1989 byl vysvěcen na jáhna v Lipsku v někdejší NDR. Dne 23. března 1991 byl vysvěcen na kněze v Praze, o den později sloužil primiční mši v Brně v kostele svatého Tomáše.\n\nV letech 1985–1990 vydával samizdatový teologický časopis Sursum, kde publikovali své texty autoři z okruhu ilegálních dominikánů a dominikánek např. Dominik Duka, František X. Halas, Stanislav Krátký. Později na Sursum volně navázal časopis Salve. Po roce 1989 stál u zrodu nakladatelství Petrov. V duchovní správě působil v letech 1991–1994 jako kaplan a později rektor dominikánského kostela svatého Michaela v Brně. V letech byl 1995–1996 v pražské akademické farnosti u Nejsvětějšího Salvátora coby farní vikář a zároveň působil jako poradce místopředsedy parlamentu Jana Kasala (KDU-ČSL). V letech 1996–2003 působil jako šéfredaktor Katolického týdeníku (v této funkci jej vystřídal Antonín Randa). V tomto období také vyučoval na Biskupském gymnáziu v Brně a Filozofické fakultě Masarykovy univerzity Brno. Do roku 2010 působil jako výpomocný duchovní ve farnosti na Starém Brně a několika dalších farnostech brněnské diecéze. V roce 2008 sloužil requiem za Aloise Piňose.\n\nDo roku 2016 byl asignován do pražského dominikánského konventu u sv. Jiljí, od listopadu 2016 již ale nebyl členem dominikánského řádu a byl inkardinován do pražské arcidiecéze jako diecézní kněz. Od roku 2011 byl administrátorem farnosti v Hostivicích pražského arcibiskupství, do roku 2012 včetně farností Rudná, Tachlovice. V roce 2011 byl přijat do řádu sv. Lazara ve stupni církevní komtur, v roce 2016 mu byl řádem udělen záslužný kříž českého velkopřevorství \"Pro Fide et Merite\". V prosinci 2018 byl jmenován nesídelním kanovníkem Kolegiátní kapitula Nanebevzetí Panny Marie na hradě Karlštejně.\n\nZpočátku publikoval pod pseudonymem Milan Bodal, později spolupracoval pod vlastním jménem především s nakladatelstvím \"Sursum\". Byl přispěvatelem a do roku 2003 i provozovatelem křesťanského internetového magazínu Christnet.cz.\n\nV letech 2003–2009 byl členem Rady České televize a od roku 2010 členem Rady Českého rozhlasu, kde se 25. listopadu stal místopředsedou. Dne 27. dubna 2016 byl však z pozice místopředsedy Rady ČRo odvolán pro ztrátu důvěry u většiny radních. Mandát člena Rady Českého rozhlasu mu zanikl v polovině prosince 2016. V březnu 2017 se rozhodl post člena Rady Českého rozhlasu obhajovat, avšak v samotné volbě v červnu 2017 neuspěl.\n\nPůsobil jako poradce někdejšího královéhradeckého biskupa Dominika Duky pro mediální záležitosti. Od července 2010 byl tajemníkem a osobním kaplanem pražského arcibiskupa Dominika Duky a od 2013 byl vedoucím tiskového odboru arcibiskupství.\n\nV srpnu 2012 jako jeden ze 30 signatářů připojil svůj podpis pod oficiální žádost za propuštění Davida Ratha z vazby. Svůj krok zdůvodnil lidským pochopením Rathovy rodiny, která bydlí v jeho farnosti. Podle svých slov k Rathovi sympatie nechoval, ale ctil výrok sv. Augustina, že máme „nenávidět hřích a milovat hříšníka“. Žádost o propuštění chápal jako standardní justiční nástroj, pominuly-li důvody vazby. V září 2018 biřmoval Jiřího Ovčáčka, který přestoupil z Církve československá husitské.\n\nZemřel ve věku 62 let. Zádušní mše, která se konala v pátek 29. března 2019 v Hostivickém kostele, předsedal Dominik Duka a pohřben byl v rodném Opočně.\n\nV červenci 2016 po útoku islamistů na kostel v Saint-Étienne-du-Rouvray a zavraždění kněze Jacquese Hamela vystoupil v České televizi a ve svém komentáři uvedl, že v roce 2014 došlo ve Francii ke 467 útokům na křesťanské kostely. Jak dodal, islám není žádné bratrské či přátelské náboženství a je do značné míry spjato s násilím. Zároveň upozornil, že islám a islamismus si mohou být podobnější než se zdá.\n\nPodle údajů francouzského ministerstva vnitra mezi 467 útoky proti křesťanským objektům bylo 9 charakteru satanistického, 28 mělo souvislost s rasismem, 19 s anarchismem a ostatní měly charakter zištný, tj. jednalo se o krádeže, což byl zcela převládající motiv.\n\nOd vystoupení Milana Badala na ČT24 se později distancoval provinciál dominikánů Benedikt Mohelník: „Tímto se také jednoznačně distancuji od výroků fr. Norberta Badala OP v médiích a výroků jim podobných. Tyto postoje považuji za naprosto nepřijatelné a ve svých důsledcích nebezpečné.“\n\nBronislav Ostřanský ve svém komentáři k rozhovoru uvedl, že ztotožňovat islamismus s islámem je „hloupý, a navíc krátkozraký přístup“.\n\nJe autorem několika humoristických knížek, několik jeho humoristických textů lze číst v rubrice \"„Zpoza křa\"\" na Christnetu.\n\n\n\n"}
{"id": "381757", "url": "https://cs.wikipedia.org/wiki?curid=381757", "title": "Vysoká škola Sboru národní bezpečnosti", "text": "Vysoká škola Sboru národní bezpečnosti\n\nVysoká škola Sboru národní bezpečnosti (Vysoká škola SNB, VŠ Sboru národní bezpečnosti, VŠ SNB) byla v letech 1973–1990 vysokou školou univerzitního směru řízenou ministerstvem vnitra ČSSR a se sídlem v Praze a pobočkami v Holešově a Bratislavě. Jejím cílem byla odborná příprava členů tehdejšího Sboru národní bezpečnosti. Dále byla určena také vojákům z povolání a příslušníkům Sboru nápravné výchovy. Škola udělovala titul JUDr.\n\nŠkola se dělila na těchto pět fakult:\n\n\nPři škole působil od roku od 1. května 1982 i Ústav zahraničních studií Vysoké školy SNB v Zastávce u Brna. Toto výcvikové zařízení vzniklo na základě dřívější Praporčické školy SNB Ministerstva vnitra ČSSR a sloužilo pro výcvik mnoha cizinců z tehdy spřátelených zemí a historiky je diskutována otázka zda zde běžel výcvik pozdějších teroristů palestinské OOP a jiných organizací.\n\nVysoká škola SNB byla zrušena v roce 1990. Studentům bylo umožněno dokončit studium na vysoké škole právnického charakteru. V roce 1992 pak byla zřízena nová policejní vysoká škola univerzitního typu s názvem Policejní akademie České republiky. Holešovská fakulta byla roku 1986 přestěhována do Bratislavy a na jejím místě vznikla \"Důstojnická a praporčická škola SNB, PS a VMV,\" která se roku 1991 transformovala na Střední odbornou školu Federálního policejního sboru, od roku 2008 působící pod názvem \"Vyšší policejní škola a Střední policejní škola Ministerstva vnitra v Holešově\".\n\n\n"}
{"id": "381761", "url": "https://cs.wikipedia.org/wiki?curid=381761", "title": "Provinciál", "text": "Provinciál\n\nProvinciál je v římskokatolické církvi titul pro nejvyššího představeného mužského řeholního řádu na konkrétním území (v řádové provincii). Provinciál je zodpovědný generálnímu řádovému představenému; (generální představený zpravidla sídlí v Římě).\n\nProvinciál má ku pomoci širší vedení provincie – u kapucínů např. \"provinčního vikáře\", u dominikánů \"provinčního syndika\". Z hlediska církevního práva, podobně jako například opat nebo provinční představená ženského řádu, je vyšším řeholním představeným. Pokud je řehole kněžská, papežského práva (v České republice kromě milosrdných bratří skoro všechny), pak je provinciál zároveň ordinářem.\n\n"}
{"id": "381768", "url": "https://cs.wikipedia.org/wiki?curid=381768", "title": "Červený Hrádek (Bečváry)", "text": "Červený Hrádek (Bečváry)\n\nČervený Hrádek je vesnice na okraji okresu Kolín, část obce Bečváry. Nachází se na silnici II/125 vedoucí z Kolína do Uhlířských Janovic v nadmořské výšce 352 m n. m., 2,3 km od Bečvár a 12,5 km od Kolína (vzdušnou čarou). V roce 2011 zde bylo evidováno 123 adres. Protéká tudy říčka Bečvárka, která je pravostranným přítokem řeky Výrovky.\n\nČervený Hrádek leží v katastrálním území Červený Hrádek u Bečvár o rozloze 4,3 km² a Zadní Hrádek o rozloze 0,82 km².\n\nObec samotná vznikla kolem tvrze, která byla postavena v letech (1237–1239) majitelem sousední vsi Poděhus (dnes Poďousy) Jarošem ze Slivna. Byla postavena při obchodní cestě, která vedla směrem k Hatím, za účelem výběru cla. Tvrz se nejdříve jmenovala Poděhusy (1338), potom Hrádek (1382), později Hrádek Poděhusy (1384). Až v 15. století vznikla při tvrzi Hrádku ves. V roce 1338 bratři Pertold a Čeněk z Lipé se strýcem Jindřichem kvůli zadluženosti tvrz prodali staroboleslavské kapitule. Pravděpodobně roku 1498 Prokop z Habřiny, zemský písař, se dohodl se staroboleslavskou kapitulou, aby mu byl Hrádek ponechán dědičně za roční úrok. Ke Hrádku tehdy patřil poplužní dvůr, ves Poděhusy, Drahobudice, Nepoměřice, dvory v Bečvárech Větších a Menších a dva dvory v Subočicích.\n\n5. dubna 1499 na žádost a prosbu Prokopa z Habřiny povýšil král Vladislav ves při zámku Hrádku na městečko. Z toho obci plynuly četné výhody.\n\nV následujících letech se majitelé Hrádku rychle střídali, až se v roce 1534 stal majitelem Jindřich Frišic z Nabdína. Při této příležitosti je poprvé hrádek označen jako zámek. V roce 1540 koupil hradecké panství Smil Myška ze Žlunic. Po jeho smrti bylo panství rozděleno mezi jeho dvě dcery a devět synů. Panství opět zcelil v roce 1595 Jan Kryštof Myška ze Žlunic. Za spoluúčast ve vzpouře proti Ferdinandovi II. propadl v roce 1622 majetek králi. V roce 1623 koupil panství Václav Kinský z Vchynic. V srpnu 1634 vypálilo saské vojsko Hrádek a okolí. Hradecké panství pustlo. Bílou horou a za třicetileté války končí období největšího rozmachu zdejšího panství.\n\n25. března 1637 se majitelem stává Gerhard, svobodný pán z Taxis. V té době je Hrádek již jen vesnicí. V témže roce kupuje panství španělský rytíř Jan Salazar de Monte Albano. Po něm nastupuje jeho strýc Blažej Eugen Salazar, dále se panství v roce 1672 dostává do rukou Václavu Silvestru Smrčkovi ze Mnichu a ten jej přenechává roku 1681 hraběti Janu Fridrichu z Trautmannsdorfu, který ho připojil ke svému panství Červené Pečky. Roku 1713 část panství včetně Hrádku kupuje hrabě Karel z Bredova. Dále je roku 1738 díl hradecký prodán Janu Václavovi Vraždovi z Kunvaldu, který na zříceninách dřívější tvrze roku 1747 postavil nynější zámek.\n\nZa Vraždů, kteří vlastnili panství až do roku 1887, se pro zámek i přilehlé městečko vžil název Červený Hrádek. V roce 1887 vyměnil Alfréd Vražda z Kunvaldu velkostatek Červený Hrádek i se zámkem za velkostatek Police u Dačic s majitelem nedalekých Zásmuk hrabětem Leopoldem ze Šternberka.\n\nRoku 1873 zde byla postavena škola. V roce 1889 se zde vyučovalo 114 žáků. V té době v obci bylo 83 domů a žilo v nich 663 obyvatel.\n\nV noci z 28. na 29. dubna 1925 vyhořel zdejší zámek. Majitel provedl nové zastřešení, byla nahrazena původní mansardová střecha, ale nebyla již obnovena věž s hodinami a erb zakladatele. 24. července 1930 byl zámek prodán za 90 000 Kčs. Majitelem se stal „Prázdninový spolek zaměstnanců československých drah“. Ten upravil zámek na letní dětskou ozdravovnu. Za 2. světové války zde byl okresní chorobinec a od roku 1945 až do roku 1985 sloužil jako domov důchodců. Od roku 1985 slouží zámek jako sociální ústav pro mentálně postižené dívky a pro potřeby ústavu byly upraveny interiéry, vybudovány obytné prostory v mansardách nad přízemními křídly a nově upravena kaple. Zároveň byla v severním nároží nádvoří nově vybudována schodišťová věž.\n\n\nSbor byl založen již roku 1893.\n\nV současné době tvoří členskou základnu 88 členů. Sbor má kromě zásahové jednotky pro všechny části obce Bečváry i rozsáhlé ostatní činnosti. V obci pravidelně pořádá hasičské plesy, organizuje tradiční oslavu červenohradeckého posvícení, zabezpečuje sběr železného odpadu a stará se o místní víceúčelovou protipožární nádrž.\n\nSoutěžní družstvo mužů i žen bojuje v požárním sportu o přední místa na okresní soutěži. Navíc se účastní i Kutnohorské hasičské ligy v požárním útoku, kterou muži jednou dokázali vyhrát a ženy obsadit stříbrnou pozici. V rámci této ligy je každoročně přiděleno Červenému Hrádku pořádání jedné ze soutěží.\n\nOd roku 1985 je ve sboru kolektiv mladých hasičů. Tento kolektiv patří s družstvy mladších a starších žáků k předním v okresu a jednou dokázal postoupit do krajského kola hry Plamen. V rámci kolektivu mladých hasičů působí od roku 2004 i družstvo dorostenců.\n\n\n"}
{"id": "381769", "url": "https://cs.wikipedia.org/wiki?curid=381769", "title": "Nikl-metal hydridový akumulátor", "text": "Nikl-metal hydridový akumulátor\n\nNikl-metal hydridový akumulátor, zkráceně NiMH, je druh galvanického článku. V první dekádě 21. století to byl jeden z nejčastěji používaných druhů akumulátorů. Ve srovnání s jemu podobným nikl-kadmiovým akumulátorem má přibližně dvojnásobnou kapacitu. Hlavními důvody jeho velkého rozšíření je jeho značně velká kapacita a schopnost dodávat poměrně velký proud spolu s přijatelnou cenou. Určité omezení představuje jeho napětí 1,2 V, které je nižší než napětí běžných baterií na jedno použití s 1,5 V, které může v řadě případů nahradit, ale ne vždy.\nZáporná elektroda je tvořena speciální kovovou slitinou, která s vodíkem vytváří směs hydridů neurčitého složení. Tato slitina je většinou složena z niklu, kobaltu, manganu, případně hliníku a některých vzácných kovů – lanthanu, ceru, neodymu, praseodymu. Kladná elektroda je z oxid-hydroxidu niklitého – NiO(OH) a elektrolytem je vodný roztok hydroxidu draselného.\n\nCelková reakce vybíjení:\n\nKde M a MH je výše zmíněná slitina s případně navázaným vodíkem. Při nabíjení probíhají uvedené reakce opačným směrem.\n\nJmenovité napětí je 1,2 V. Napětí (naprázdno) plně nabitého článku je 1,4 V; napětí vybitého článku je 1,0 V. Nevýhodou tohoto akumulátoru je dosti velká úroveň samovybíjení – asi 15-30 % za měsíc při pokojové teplotě. Při nižších teplotách se samovybíjení podstatně sníží. Uvedená úroveň samovybíjení se týká klasických NiMH akumulátorů s vysokou kapacitou (2500 - 2700 mAh u AA a 1000 - 1200 mAh u AAA). V praxi je dnes hojně využíváno akumulátorů s nižší kapacitou (kolem 2000 mAh AA a 800 mAh u AAA), ale s daleko nižším samovybíjením a mnohem delší životností (reálně až 1000 nabíjecích cyklů). Takovéto akumulátory se nazývají \"ekologické\" a často bývají přednabity z výroby (označení \"Ready to use\"). Obecně tedy platí, že čím nižší celková kapacita, tím delší životnost. Tyto akumulátory se používají do stále používaných přístrojů, jako jsou vysílačky, dětské chůvičky a přenosné telefony. Nízkokapacitní NiMH akumulátory (1000 - 1400 mAh u AA a 500 - 600 mAh u AAA) totiž můžeme nabíjet při jakémkoliv stavu nabití, bez větších poškození.\n\nJak je výše uvedeno, má NiMH akumulátor oproti starším NiCd akumulátorům až 2,5× větší kapacitu. Dokáže dodávat relativně vysoké proudy. Má dlouhou životnost, malé pořizovací náklady, možnost rychlonabíjení bez většího poškození. Napětí 1,2 V v podstatě během vybíjení neklesá.\n\nPři nízkých teplotách (5 °C a méně) se baterie začínají \"blokovat\" (zdá se, že nemají energii, ale při ohřátí se zase vrátí). Napětí je pak pouze 1,2 V, což může být pro některé elektronické přístroje nedostatečné.\n\n"}
{"id": "381817", "url": "https://cs.wikipedia.org/wiki?curid=381817", "title": "Muzeum města Brna", "text": "Muzeum města Brna\n\nMuzeum města Brna (zkráceně MuMB) je muzejní institucí, jejímž zřizovatelem je město Brno. Muzeum se věnuje odborné vědecké, kulturní a vzdělávací činnosti, jejímž tématem je město Brno, a spravuje rozsáhlé sbírky zachycující kulturní dědictví moravské metropole.\n\nPočátky městského muzea sahají k roku 1896, kdy byla v prostorách starého Zemského domu (dnešní Nové radnice) instalována obrazová galerie zámožného měšťana Heinricha Gomperze. Obrazy, které Gomperz odkázal městu, se staly základem městského muzea, zřízeného oficiálně 20. března 1900. Jeho slavnostní otevření v prostorách Nové radnice se odehrálo až roku 1904. Muzeum tedy nejdříve sídlilo v dnešní Nové radnici. Ve třicátých letech 20. století, kdy byla budova adaptována pro potřeby magistrátu, musela instituce hledat nové zázemí. Našla jej v budově Městského dvora na Šilingrově náměstí. V této době také došlo ke spojení městského muzea s městským archivem, které trvalo do roku 1948. K významnějšímu rozvoji instituce dochází od 50. let 20. století. Stoupá počet odborných pracovníků, narůstají sbírky muzea a instituce se roku 1960 stěhuje do svého nového působiště – na hrad Špilberk, který je dodnes její hlavní budovou.\n\nMuzeum města Brna je tradiční a přední českou muzejní institucí. Sídlí v několika budovách, které zároveň reprezentují dějiny města a jsou jeho významnými památkami.\n"}
{"id": "381818", "url": "https://cs.wikipedia.org/wiki?curid=381818", "title": "Rod Blagojevich", "text": "Rod Blagojevich\n\nMilorad „Rod“ R. Blagojevich (* 10. prosince 1956, Chicago, Illinois, USA) je americký právník a demokratický politik srbského původu, bývalý guvernér státu Illinois.\n\nAbsolvoval studium práv na Northwestern University a Pepperdine University. V letech 1997 až 2003 byl členem Sněmovny reprezentantů a od ledna 2003 do ledna 2009 byl guvernérem státu Illinois.\n\nKrátce po zvolení Baracka Obamy prezidentem USA byl 9. prosince 2008 zatčen pro podezření z korupce. Vyšetřovatelé zveřejnili část odposlechů, podle kterých se guvernér mimo jiné pokoušel prodat křeslo senátora, které se uvolnilo Obamovým vítězstvím v prezidentských volbách, nejvyšší nabídce. Nového senátora totiž v takovém případě jmenuje guvernér. Překvapivá byla i značná vulgárnost guvernérových telefonátů. Údajně také naléhal na majitele deníku Chicago Tribune, aby propustil redakční vedení, které publikovalo několik kritických článků o jeho osobě.\n\nIllinoiská ministryně spravedlnosti Lisa Madiganová podala 12. prosince nejvyššímu soudu žádost, aby guvernéra dočasně zbavil funkce. Soud potvrdil, že návrh dostal. Pokud by byl Blagojevich odsouzen, hrozí mu až 30 let vězení.\n\n9. ledna 2009 odhlasovala Sněmovna reprezentantů státu Illinois v poměru 114:1 zahájení impeachmentu Roda Blagojeviche. Proces skončil tím, že byl 29. ledna shledán vinným a odvolán z funkce.\n\n"}
{"id": "381820", "url": "https://cs.wikipedia.org/wiki?curid=381820", "title": "Válečný vůz", "text": "Válečný vůz\n\nVálečný vůz je typ vozidla taženého koňskou silou a původně určeného pro přímý souboj. Válečné vozy se používaly hlavně ve starověku a v pozdějších obdobích jejich funkci zaujalo jezdectvo. Úpadek vojenského využití válečných vozů nastal v 4. století př. n. l., ale vozatajské závody si ve starověkém Řecku, Římě a Byzantské říši nadále zachovaly velkou popularitu. Konec závodů nastal na západě s pádem Římské říše, v Byzanci o několik století později.\n\nZatímco se na koních jezdilo do bitev již od nejranějšího období, prvními nám známými jízdními vojenskými silami byly válečné vozy. K prvnímu ověřenému použití válečných vozů došlo v Mezopotámii, kde sumerské vyobrazení z roku okolo 2500 př. n. l. znázorňuje válečníky jezdící na bojových vozech. Byla to těžká vozidla s dlouhým úzkým trupem a vysokými předními boky. Vozataj seděl před bojovníkem, který vrhal oštěpy umístěné v toulcích připevněných k bokům vozu. Čtyři pevná kotoučová kola byla vyrobena ze tří částí spojených dohromady. K pravděpodobně pevným osám byla kola připevněna dlouhými válci, takže se kola mohla otáčet nezávisle na sobě. Vzhledem k tomu, že se přední osa nemohla otáčet, existovalo při otáčení ve vysoké rychlosti patrně značné nebezpečí převrhnutí. Používaly se však také dvoukolové prostředky, které měly lepší manévrovací schopnost než vozy čtyřkolové. Ty však byly schopny pojmout pouze jednoho muže, a proto byly patrně používány především pro předávání zpráv a dopravu důstojníků.\n\nBojové vozy byly taženy čtyřspřežím buď oslů, nebo kříženců oslů s onagery; koně byli v té době na Blízkém Východě téměř neznámí. Otěže procházely kovovými kroužky na taženém oji a pokračovaly ke kroužkům v nose zvířat. Zatažení za otěže umožňovalo jezdci spřežení zastavit, ale k řízení směru bylo nutné používat buď slovních povelů, nebo bodce či biče. Jho bylo umístěno pouze přes dvě vnitřní zvířata. Vnější dvě zvířata byla připevněna šíjovými řemeny, takže jejich tažná síla byla malá. Vzhledem k tomu, že tato zvířata táhla menší zátěž, bylo možné je snáze donutit k rychlejšímu tempu, čímž se povzbuzovala i vnitřní zvířata, která se snažila jim přizpůsobit. Zkoušky prokázaly, že takový povoz může dosahovat rychlosti 15-20 km/h.\n\nVozy vlastnil stát, jenž je bojovníkům vydával před cestou do bitvy, po které musely být opět vráceny. Sumerský městský stát Umma měl k dispozici jednotku složenou ze 60 vozů a další města měla přibližně srovnatelné síly. Vozy byly v mnoha případech obsazovány členy královské rodiny. Avšak tyto vozy byly v celku pomalé a nemotorné, takže se od jejich používání upustilo. Vůz, který bylo možné použít, musel byl lehčí, s větším počtem tažných zvířat a lepšími řídícími vlastnostmi. Takovéto vozy se začaly používat někdy kolem sedmnáctého století př. n. l. Tyto vozy byly rychlé, lehké a unesly dva muže. Bojový vůz se v té době stal válečnou zbraní, která začala dominovat bojovým prostředkům v pozdní době bronzové.\n\nPovaha a použití bojových vozů na Blízkém východě je nejlépe patrná z pozůstatků Nové říše v Egyptě, které zahrnují celé bojové vozy umístěné v hrobech. Vozy měly lehkou konstrukci, přičemž pro každý díl byl pečlivě volen zvláštní druh dřeva zpracovaný do požadovaného tvaru. Kola se čtyřmi, později šesti paprsky byla usazena na nábojích nápravy dlouhé více než dva metry. Osa byla umístěna v zadní části vozu, čímž byla zvýšena stabilita. Na vyobrazeních je někdy znázorněna osa umístěná pod vozem. Tuto úpravu však zřejmě prováděli malíři, aby ušetřili prostor. Podlaha vozu byla vyrobena z propletených kožených pásků s cílem dosažení minimální váhy. Dřevěný rám probíhal podél přední části a po stranách vozu, zatímco zadní strana byla volná z důvodů snadnějšího nastupování. Výsledkem byl pevný ale lehký povoz vážící pouze 34 kilogramů.Uzvednout tento vůz byl schopen jeden muž a dva jej mohli snadno přenášet přes terénní překážky, přes které nešlo přejet. Při zkouškách, které proběhly v současnosti, dokázal pár poníků táhnout repliku válečného vozu rychlostí až 38 km/h.Vzhledem ke dvoukolové konstrukci bylo možné bojový vůz snadno otáčet, ale jeho široká klec byla přitom schopna pojmout dva vojáky - vozataje a válečníka. Bojovník měl otěže omotány kolem těla po způsobu postrojů, takže měl obě ruce volné pro použití luku. V opačném případě by se musel přidržet rukojeti pokaždé, kdy by válečný vůz najel na terénní nerovnost. Pokud nebyl právě v boji, držel vozataj otěže oběma rukama. Vedle štítu používali egyptští a asijští vozatajové ještě přilby a dlouhé pláště ze šupinového brnění. Tyto pláště byly tvořeny několika stovkami přesahujících šupinek 2 mm silných, které byly našity na plátěný oděv. Otevřené boky válečného vozu mohly být navíc kryty závěsy ze šupinkového brnění, případně kůží pokrytou kovem. Koně byli chráněni těžkými látkovými zachycovači, nebo méně častěji šupinkovým brněním.\n\nVybavení válečného vozu bylo to nejlepší jaké v té době bylo. Luk, patřící bojovníkovi na válečném voze, byl mohutnou lepenou zbraní, o několik století starší než bojový vůz, která ale přišla ke cti až nyní. Tento luk dokázal vystřelovat šípy na vzdálenost 175 metrů, tedy dvakrát, až třikrát dále, než prosté dřevěné luky používané většinou pěších lučištníků. První kompozitní luky byly dlouhé 90-120 centimetrů a měly kruhovou, nebo jednoduše tvarovanou konstrukci. V dalších dvou tisíciletích následovaly složitější tvary luků, ale klasická konstrukce zůstávala prakticky stejná. Přestože byly luky vysoce účinné, byly velice drahé, protože k jejich výrobě bylo zapotřebí speciálních druhů dřeva, rohoviny a šlach, přičemž vyrobit je trvalo velice dlouho. Výroba dobrého luku trvala 1 rok a u vynikajícího luku to bylo až 10 let. Jejich výroba vyžadovala značnou zručnost a zkušenosti. Jak zde už bylo psáno, dokázal válečný vůz jet rychlostí 38km/h. Válečný vůz tedy mohl snadno unikat pěchotě a byl velice smrtelnou zbraní. Vzhledem k těmto schopnostem, bylo těžké pro národy sídlící v oblastech dosažitelných bojovými vozy zachovat si nezávislost, aniž by měli také bojové vozy. V podstatě to znamenalo, že každý civilizovaný stát na Blízkém východě musel vlastnit tyto vozy.\nBrnění, kompozitní luk, válečný vůz a koně, to všechno představovalo značné vynaložení jmění, lidských sil, zkušenosti a úsilí, potřebné k zajištění a udržení těchto zbraní. Většinu těchto výdajů musel hradit panovník. Pokud jde o koně, kteří nebyli většinou vyšší než velcí poníci, byl jejich výcvik zahájen již během prvního roku jejich života. Od čtyř do devíti let z nich byla vhodná zvířata k tažení válečného vozu. Tito koně byli velice vytrvalí a při denních pochodech dokázali překonat vzdálenost až 60 kilometrů. O Egypťanech je známo, že organizovali svoje válečné vozy do skupin po deseti. Pokud jde o taktiku, tak nejlepší taktika válečných vozů byl překvapivý útok. Učebnicový příklad se odehrál v bitvě u Kadeše.\n\nPomyslnou tečkou za vojenském využití válečných vozů byla bitva u Gaugamel, ve které vojsko Alexandra Velikého přišlo s taktikou, jak se útoku těchto vozů bránit.\n"}
{"id": "381823", "url": "https://cs.wikipedia.org/wiki?curid=381823", "title": "Brníčko (rozcestník)", "text": "Brníčko (rozcestník)\n\nNázev Brníčko má více míst:\n\n"}
{"id": "381827", "url": "https://cs.wikipedia.org/wiki?curid=381827", "title": "Jiří Šneberger", "text": "Jiří Šneberger\n\nJiří Šneberger (* 26. srpna 1960 Plzeň) je český politik, bývalý senátor a v letech 2006–2010 místopředseda Senátu Parlamentu České republiky, od roku 2012 zastupitel Plzeňského kraje, člen ODS.\n\nNejdříve se vyučil soustružníkem ve Škodě Plzeň (1976–79), aby poté paralelně se zaměstnáním absolvoval Střední školu pro pracující při podniku Škoda Plzeň (1979–81) a následně i vysokoškolské studium na Vysoké škole strojní a elektrotechnické tamtéž (1981–86).\n\nPo absolutoriu pracoval jako systémový analytik ve Škodě Plzeň. Po sametové revoluci se začal politicky angažovat. V roce 1991 se stal předsedou privatizační komise města Plzně a v roce 1994 přestoupil na regionální pracoviště Fondu národního majetku tamtéž.\n\nJe podruhé ženatý, má manželku Veroniku, z prvního manželství syna Michala a dceru Anetu, z druhého manželství syna Martina.\n\nV letech 1998–2005 působil ve funkci primátora Plzně. Roku 2004 úspěšně kandidoval za ODS do Senátu ve volebním obvodu Plzeň – jih, Plzeň – Slovany a Horažďovicko. V období 2006–2010 zastával v horní komoře post místopředsedy. Zároveň působil jako hlavní volební manažer ODS. Po prohraných krajských a senátních volbách se v listopadu 2008 stal předsedou oblastní organizace ODS v Plzni. Ve volbách 2010 svůj mandát senátora neobhájil, přestože první kolo vyhrál se ziskem 28,64 % hlasů proti 26,34 % hlasů Dagmar Terelmešové, která jej však ve druhém kole porazila díky 54,06 % hlasů.\n\nV komunálních volbách v roce 2014 obhájil za ODS post zastupitele města Plzně. V krajských volbách v roce 2016 obhájil za ODS post zastupitele Plzeňského kraje.\n\n"}
{"id": "381842", "url": "https://cs.wikipedia.org/wiki?curid=381842", "title": "Mrtvice", "text": "Mrtvice\n\nMrtvice může být:\n"}
{"id": "381844", "url": "https://cs.wikipedia.org/wiki?curid=381844", "title": "Zbyněk Hráček", "text": "Zbyněk Hráček\n\nZbyněk Hráček (IPA: zbɪɲɛk hraːtʃɛk) (* 9. září, 1970, Uherské Hradiště) je český mezinárodní šachový velmistr, mistr České republiky z roku 1994.\n\nRoku 1990 obsadil druhé až třetí místo na juniorském mistrovství Evropy a získal titul mezinárodního mistra. Mezinárodním velmistrem se stal roku 1994. Zvítězil například na turnajích v Pardubicích (1993), v Altensteigu (1995) a v Lippstadtu (2000).\nNa vyřazovacím mistrovství světa v šachu roku 1997 v Groningenu se probojoval do druhého kola, kde prohrál s Joëlem Lautierem.\n\nV letech 1990 až 1992 reprezentoval Československo na dvou a v letech 1994 až 2014 Českou republiku na deseti šachových olympiádách. Jenom v roce 1998 se nezúčastnil. Byl členem družstva, které skončilo na šachové olympiádě roku 1990 v Novém Sadu na čtvrtém místě.\n\n"}
{"id": "381845", "url": "https://cs.wikipedia.org/wiki?curid=381845", "title": "Ljungan", "text": "Ljungan\n\nLjungan je řeka ve střední části Švédska (Västernorrland, Jämtland). Celková délka toku činí 350 km. Plocha povodí měří 12 900 km².\n\nPramení na východních svazích Skandinávského pohoří a protíná jižní Nordlandskou vrchovinu. Protéká celou řadou jezer, mezi nimiž vytváří četné peřeje a vodopády. Ústí do Botnického zálivu Baltského moře.\n\nZdrojem vody jsou převážně sněhové srážky. Průměrný průtok vody činí 140 m³/s. Zamrzá na 6 až 7 měsíců.\n\nVyužívá se k zisku vodní energie a k plavení dřeva.\n"}
{"id": "381860", "url": "https://cs.wikipedia.org/wiki?curid=381860", "title": "Yi (jazyk)", "text": "Yi (jazyk)\n\nJazyk yi (někdy také označovaný jako jazyk moso, lolo, noso apod.) je skupina jazyků blízce příbuzná tibetobarmským jazykům používaná čínským národem I. Ačkoliv jej lingvisté stále označují jako \"lolo\", Yi toto označení považují za hanlivé. Mluvčí jazyka používají v podstatě šest různých jazyků, všechny z tibetobarmské jazykové rodiny, které sdílejí pouze 25 % až 50 % slovní zásoby. Jeden z nich byl vybrán jako „standardní“ a jako takový je jazyk yi vyučován v mluvené i psané formě ve školách.\n\nKlasické yi je sylabický logografický systém 8000 až 10 000 glyfů. Ačkoliv se funkčně podobá čínskému písmu, jeho glyfy jsou na něm nezávislé s jen malou přímou vazbou.\n\nModerní yi je standardizované slabičné písmo odvozené z klasického písma v roce 1974 místní čínskou vládou. V roce 1980 bylo stanoveno jako oficiální pro všechny jazyky yi. Obsahuje 756 glyfů založených na \"liangshanském nářečí\" a 63 glyfů převzatých z \"čínského písma\".\n\nV roce 1958 vznikla pro jazyk yi také varianta latinky.\n\n"}
{"id": "381866", "url": "https://cs.wikipedia.org/wiki?curid=381866", "title": "Východoevropská rovina", "text": "Východoevropská rovina\n\nVýchodoevropská rovina (v Rusku též nazývaná \"Ruská rovina\") je s rozlohou 5,5 mil. km² největší rovinou v Evropě. Zaujímá velkou část evropského Ruska až po Ural, severovýchodní Polsko, celé Bělorusko a Pobaltí, Moldavsko, většinu Ukrajiny a část Kazachstánu.\n\nPodklad její nejstarší části tvoří krystalický Baltský štít pokrytý usazeninami. Rovina má jednotvárný povrch do 500 m n. m., ale je mírně zvlněná; průměrná nadmořská výška dosahuje asi 150—200 m. Součástí jsou i nižší vysočiny jako Středoruská vysočina, Valdajská vysočina či Doněcký krjaž.\n\nVolha, Ural (řeka), Dněpr, Don, Pečora, Kama, Oka, Belaja, Dvina, Němen, Pripjať, Jižní Buh\n\nMinsk, Tallinn, Vilnius, Riga, Kišiněv, Varšava, Moskva, Petrohrad, Samara, Ufa, Kazaň, Nižnij Novgorod, Rostov na Donu, Perm, Volgograd, Saratov, Kaliningrad, Kyjev, Charkov, Doněck, Dnipro, Oděsa, Záporoží\n\n"}
{"id": "381871", "url": "https://cs.wikipedia.org/wiki?curid=381871", "title": "Harrier", "text": "Harrier\n\nHarrier označuje:\n"}
{"id": "381874", "url": "https://cs.wikipedia.org/wiki?curid=381874", "title": "Třída Capitani Romani", "text": "Třída Capitani Romani\n\nTřída Capitani Romani byla třída italských lehkých křižníků. Křižníky byly navrženy jako odpověď na stavbu francouzských „supertorpédoborců“ tříd \"Le Fantasque\" a \"Mogador\". Měly vysokou rychlost, minimální pancéřovou ochranou a byly vyzbrojeny novými 135mm kanóny. Celkem bylo roku 1939 rozestavěno 12 křižníků této třídy, přičemž do italské kapitulace v roce 1943 se podařilo dokončit tři a po válce ještě čtvrtý. Stavba ostatních byla zrušena, nebo byly před dokončení zničeny. Dvě přeživší plavidla po válce provozovalo italské námořnictvo a dvě získala Francie v roce 1948. Všechny byly výrazně modernizovány a klasifikovány jako torpédoborce. Poslední byl vyřazen roku 1980.\n\nLehké křižníky této třídy byly projektovány jako reakce na stavbu francouzských „supertorpédoborců“ tříd \"Le Fantasque\" a \"Mogador\". Měly se vyznačovat vysokou rychlostí a novými 135mm kanóny. Roku 1939 byla zahájena stavba celkem 12 jednotek této třídy. Jejich stavbu však zásadně zkomplikovalo vypuknutí války. V červnu 1940 byly práce na čtyřech plavidlech (\"Claudio Druso\", \"Claudio Tiberio\", \"Paulo Emilio\" a \"Vipsanio Agrippa\") zastaveny a jejich trupy byly sešrotovány. \"Ulpio Traiano\" navíc v lednu 1943 potopily britské miniponorky \"Chariot\". Do italské kapitulace v září 1943 byly dokončeny pouze křižníky \"Attilio Regolo\", \"Pompeo Magno\" a \"Scipione Africano\". Rozestavěné křižníky \"Caio Mário\", \"Cornelio Sulla\", \"Ottaviano Augusto\" a \"Giulio Germanico\" po italské kapitulaci ukořistili Němci. V dalším průběhu války byla všechna čtyři rozestavěná plavidla potopena. Jediný \"Giulio Germanico\" byl po válce vyzdvižen a pro italské námořnictvo dokončen jako \"San Marco\" (D 563).\n\nJednotky třídy \"Scipione Africano\":\nKřižníky téměř postrádaly pancéřování, které chránilo pouze dělové věže (20 mm) a můstek (15 mm). Hlavní výzbrojí bylo osm nových 135mm kanónů modelu 1938, které měly dostřel 19 600 metrů a kadenci šest ran za minutu. Doplňovalo je osm 37mm kanónů, osm 20mm kanónů a osm 533mm torpédometů. Dále unesly až 130 min. Pohonný systém tvořily čtyři kotle a dvě turbíny o výkonu 110 000 hp, pohánějící dva lodní šrouby. Nejvyšší rychlost dosahovala 40 uzlů. Dosah byl 3000 námořních mil při rychlosti 25 uzlů.\n\nV srpnu 1948 Francie získala křižníky \"Châteurenault\" (D 606, ex \"Attilio Regolo\") a \"Guichen\" (D 607, ex \"Scipione Africano\"). V letech 1948–1953 sloužily v původní podobě a následně byly přestavěny na vlajkové lodě torpédoborců třídy \"T 47\" a \"T 53\". Změněny byly nástavby, výzbroj i elektronika. Instalovány byly radary DRBV 20A, DRBV 11, DRBC 11 a dva DRBC 31. Novou výzbroj tvořilo šest 105mm kanónů ve dvoudělových věžích, deset 57mm kanónů ve dvoudělových věžích a dvanáct 550mm torpédometů. Zhoršila se přitom stabilita obou plavidel. Později byla demontována jedna věž se 105mm kanóny a polovina torpédometů.\n\nItálie roku 1951 vrátila do služby křižníky \"San Giorgio\" (D 562, ex \"Pompeo Magno\") a \"San Marco\" (D 563, ex \"Giulio Germanico\"). V letech 1953–1955 byla obě plavidla modernizována, například dostala americkou výzbroj a elektroniku. Novou výzbroj představovalo šest 127mm kanónů ve dvoudělových věžích (jedna na přídi a dvě na zádi), jeden 305mm vrhač hlubinných pum Menon před můstkem, dvacet 40mm kanónů a dva spouštěče hlubinných pum.\n\nV letech 1963–1965 byl \"San Giorgio\" přestavěn na cvičnou loď. Nástavby byly upraveny a elektronika modernizována. Na palubě bylo ubytováno až 130 kadetů. Jeho novou výzbroj tvořily čtyři 127mm kanóny, tři 76,2mm kanóny OTO Melara, jeden 305mm vrhač raketových hlubinných pum Menon a dva trojhlavňové 324mm torpédomety. Zároveň byl instalován nový pohonný systém koncepce CODAG. Sestával ze dvou plynových turbín Tosi Metrovick G6 o celkovém výkonu 15 000 shp a čtyři dieselů Fiat-Tosi o celkovém výkonu 16 000 bhp. Ekonomický rychlost na diesely byla 20 uzlů, nejvyšší pak 28 uzlů.\n\n\n"}
{"id": "381879", "url": "https://cs.wikipedia.org/wiki?curid=381879", "title": "Ústní lidová slovesnost", "text": "Ústní lidová slovesnost\n\nÚstní lidová slovesnost (ÚLS) je charakterizována jako jazykové projevy „běžného lidu“, tj. nikoli elitní sféry vzdělanců. Ústní lidová slovesnost vzniká od nejstarších dob, kdy ještě nebylo známo písmo, až do současnosti. Šířila se a rozvíjela se ústním podáním mezi všemi národy. Její počátky souvisejí s lidskou potřebou sdělovat si své zkušenosti s přírodou, vysvětlovat přírodní jevy, vysvětlit vznik světa a úkol člověka v něm atd.\n\nLidová slovesnost je součást folklóru.\n\n\n\nEpika\nKlasická pohádka\n1. místní (O Daliborce)\n2. historické (Dívčí válka)\n3. o výjimečných lidech (O Bivojovi)\n4. heraldické (o vzniku erbů a znaků)\n5. démonické (O dvou bezhlavých z Nerudovy ulice)\nLyrika\n – pravidelná a rytmická stavba\nLyrikoepika\nDrama\nV období romantismu začala být ústní lidová slovesnost zaznamenávána písemnou formou – romantičtí autoři se jejím zapisováním snažili zachytit tzv. duši národa. Žánry ÚLS v českých zemích zaznamenávali především František Ladislav Čelakovský, Karel Jaromír Erben, Božena Němcová, Leoš Janáček a jiní, na Morava zvláště František Sušil.\n"}
{"id": "381880", "url": "https://cs.wikipedia.org/wiki?curid=381880", "title": "Pavel Smetana (kazatel)", "text": "Pavel Smetana (kazatel)\n\nPavel Smetana (14. července 1937, Klokočov – 4. října 2018 Praha) byl český evangelický teolog, duchovní a po dvě volební období synodní senior Českobratrské církve evangelické.\n\nNarodil se v rodině evangelického faráře, jeho otec Jan Smetana byl v době jeho dětství farářem ve Vilémově, v jeho deseti letech se rodina stěhovala do Prahy, otec se stal farářem na Spořilově. Absolvoval Vyšší průmyslovou školu strojnickou v Praze a po studiu na Komenského evangelické bohoslovecké fakultě působil jako duchovní ČCE.\n\nPo dokončení školy působil několik měsíců (říjen až prosinec 1961) jako výpomocný kazatel v Lounech, od prvního ledna 1962 nastoupil na vojnu, nejprve do Bohosudova, pak byl převelen do Horních Počernic. Poté byl kazatelem ve sborech v Hošťálkové (1964–1979) a v Praze-Libni (1979–1991).\n\nPodílel se tak na vzniku Českého ekumenického překladu Bible – od roku 1961 působil v překladatelské komisi Starého zákona, později i Nového zákona.\n\nÚřad synodního seniora zastával v letech 1991–2003; zvolen byl v letech 1991 a 1997. Od dubna 1995 do 7. prosince 2000 zastával též funkci předsedy Ekumenické rady církví v ČR.\n\nV roce 1990 založil s Karlem Matějkou občanské sdružení Exulant (byl i předsedou sdružení) zabývající se historií české komunity v polském Zelově, kde se narodil jeho otec Jan Smetana.\n\nV roce 2002 získal z rukou prezidenta Václava Havla řád Tomáše Garrigua Masaryka.\n\nJeho ženou byla Zdena rozená Adámková původem z Přerova, se kterou se seznámil v létě 1957 na táboře v Bělči. Měli spolu tři dcery, nejstarší Ester byla lékařkou († 2013), prostřední Magdalena je evangelickou farářkou v Německu, nejmladší Pavla je spisovatelkou, autorkou několika knih o Řecku, kde žije.\n\n\n\n"}
{"id": "381883", "url": "https://cs.wikipedia.org/wiki?curid=381883", "title": "Plinius", "text": "Plinius\n\nJménem Plinius se může označovat:\n\n"}
{"id": "381916", "url": "https://cs.wikipedia.org/wiki?curid=381916", "title": "Světový pohár horských kol 2008", "text": "Světový pohár horských kol 2008\n\nSvětový pohár horských kol 2008 je série závodů na horských kolech organizovaná UCI a sponzorovaná firmou Nissan.\nZávodilo se ve čtyřech disciplínách: cross country (9 závodů), downhill a fourcross (7 závodů) a marathon (2 závody).\n\n\n"}
{"id": "381917", "url": "https://cs.wikipedia.org/wiki?curid=381917", "title": "Northrop X-4", "text": "Northrop X-4\n\nNorthrop X-4 Bantam byl prototyp malého dvoumotorového letounu z roku 1948, vyrobeného firmou Northrop. Koncepcí jde o bezocasý letoun – letoun nemá vodorovné ocasní plochy. Řízení stroje v tomto případě, podobně jako u samokřídel, zajišťují tzv. elevony, kombinující funkci výškovky (při souhlasné výchylce obou ploch) a křidélek.\n\nŘada aerodynamiků se domnívala, že bezocasá koncepce (sama o sobě nikterak nová, mj. lze zmínit řadu prototypů Pterodactyl britské letecké firmy Westland z meziválečného období, ovšem přiblížení se k rychlostem kolem Mach = 1 vedlo k oživení zájmu i o tuto koncepci) dokáže odstranit některé problémy s ovladatelností a stabilitou letounů při vysokých rychlostech, kdy u letounů tzv. klasické koncepce dochází za křídlem k výraznému ovlivňování proudění kolem vodorovných ocasních ploch.\n\nMezi prvními reaktivními bezocasými letouny najdeme kupř. německý raketový Messerschmitt Me 163B Komet, nebo těsně poválečný britský de Havilland D.H.108 Swallow. V USA byl výsledkem zájmu o ověření této koncepce u vysokorychlostních letounů mj. i vznik typu Northrop X-4. Zadání vývoje právě této firmě rozhodně není překvapivé – její zakladatel, John K. (Jack) Northrop, se již po řadu let zabýval konstrukcemi neortodoxně koncipovaných letounů, mj. již od roku 1926 pracoval na konstrukci samokřídel, či – právě v souvislosti s X-4 – nelze pominout, že firma za války zkonstruovala a ve dvou prototypech postavila stíhací letoun bezocasé koncepce, Northrop XP-56 Black Bullet.\n\nFirmou Northrop Corporation byly postaveny dva prototypy experimentálního letounu X-4 Bantam (nesly sériová čísla 46-676 a 46-677). První letoun byl dodán na Muroc Air Force Base v listopadu 1948. Stroj poprvé vzlétl 15. prosince 1948, v kokpitu byl zkušební pilot Charles Tucker. Na druhém X-4 bylo podniknuto mnoho zkušebních letů, celý program alespoň částečně přispěl k rozvoji znalostí aerodynamiky vysokých rychlostí – byť stroj vlastně velice rychle zastaral, ostatně i jako mnoho jiných konstrukcí z té doby (do oblasti stejných rychlostí pronikaly prakticky současně i prototypy bojových letounů, takže mnohé vysloveně zkušební stroje tak ztrácely svoje opodstatnění, protože potřebná data byla současně zjišťována i během zkušebních letů prototypů budoucích bojových typů). Celý program X-4 trval do 29. září 1953, kdy druhý X-4 provedl svůj 81. a zároveň poslední let. Oba letouny přežily celý testovací program a zachovaly se do dnešních dnů. První X-4 byl převezen do letecké akademie Spojených států, Colorado Springs, Colorado, potom byl vrácen zpět na Edwardsovu leteckou základnu (původně Muroc AFB). Druhý stroj je vystaven v Národním Leteckém muzeu Spojených států na Wright-Patterson AFB (Dayton, stát Ohio).\n\nKonstruktéři koncepci bezocasých letounů v budoucnu již nikdy zcela neopustili (byť spíše zůstává v jistém „stínu“ a na okraji, vedle strojů koncepce již desítky let považované za klasickou), příkladem může být Vought F7U Cutlass (který se dočkal i sériové výroby a sloužil na letadlových lodích), řada strojů Mirage francouzské firmy Avions Marcel Dassault, švédský Saab 35 Draken, či americké letouny Douglas F4D, Convair XF-92 a Convair F-102. Rovněž nelze zapomenout na britský těžký proudový bombardér Avro 698 Vulcan.\n\nJednomístný dvoumotorový experimentální letoun, bezocasý středoplošník s šípovým křídlem a příďovým zatahovacím podvozkem.\nPohonnou jednotku tvořila dvojice proudových motorů Westinghouse J30, zprvu verze XJ30-WE-7, později XJ30-WE-9. Maximální tah motoru byl 1560 lb.s.t. (6,94 kN statického tahu).\n\n"}
{"id": "381918", "url": "https://cs.wikipedia.org/wiki?curid=381918", "title": "Atlas V", "text": "Atlas V\n\nAtlas V je dvoustupňová nosná raketa původně vyvinutá společností Lockheed-Martin, dnes je vyráběna společným podnikem společností Lockheed a Boeing: United Launch Alliance. První stupeň se nazývá CCB (') a spaluje RP-1 (petrolej) a kapalný kyslík, o jeho pohon se stará jeden motor ruské konstrukce RD-180. Druhý stupeň je Centaur V1 s motory RL-10A-4-2 na kapalný vodík a kyslík. Pomocné rakety byly vyvinuty společností Aerojet výhradně pro Atlas V a nazývají se jednoduše Atlas V SRB ('). První start se konal v srpnu 2002 a od té doby startovala více než padesátkrát s téměř 100% úspěšností (pouze jednou selhal horní stupeň a náklad nebyl dopraven na požadovanou dráhu). Je to nejrychlejší raketa co kdy byla postavena – v kombinaci s motorem na tuhá paliva \"Star 48,\" použitým jako 3. stupeň, udělil Atlas V sondě New Horizons při opuštění planety Země rekordní rychlost 58 350 km/h.\n\n20. prosince 2019 odstartoval Atlas V z rampy SLC-40 floridského kosmodromu CCAFS, na špici rakety však nebyl aerodynamický kryt, ale kosmická loď Starliner, letící na testovací nepilotovanou misi (Boeing Orbital Flight Test).\n\nAtlas V je nejmladším členem rodiny raket Atlas, většina pohonných a naváděcích systémů je shodná se staršími verzemi nebo jsou jejich přímými následovníky. Nejvýraznější změnou oproti starším verzím je přepracovaný první stupeň, který využívá konstrukci ze slitin hliníku, podobně jako ET (externí nádrž) raketoplánu Space Shuttle a použití nových motorů ruské konstrukce RD-180, které jsou pokračovateli motorů NK-33. Ruské motory RD-180 byly použity poprvé na raketě Atlas IIIA v roce 2000. Motory RD-180 využívají uzavřený cyklus a jsou dvoukomorové (mají dvě spalovací komory a dvě trysky), jejich počátky spočívají v ruském měsíčním programu a neúspěšné raketě N1. Tehdejší neúspěch byl zčásti způsoben právě koncepcí motorů NK-33 s uzavřeným cyklem, tehdejší úroveň metalurgie se nedokázala vyrovnat s extrémními podmínkami, při nichž pracuje turbína pohánějící turbočerpadla. Problém byl vyřešen a z toho vzešel motor RD-170 používaný na raketách Zenit-1, RD-180 je předělaná verze pro potřeby Atlasu V.\n\nDruhý stupeň Centaur V1 je pokračovatelem v 50 let staré vývojové řadě raketových stupňů Centaur, první start se konal již v roce 1958. K pohonu je využíván osvědčený motor Pratt&Whitney RL-10A-4-2 na kapalný kyslík a vodík. Jako jeho předchůdci, obsahuje navigační systém společný pro první i druhý stupeň.\n\nNazývá se Atlas CCB – \"Common Core Booster\", jedná se o podobnou konstrukci jako první stupeň rakety Delta IV. Pohon zajišťuje jeden dvoukomorový motor RD-180 ruské konstrukce. Palivo je RP-1 a kapalný kyslík. Na rozdíl od Delty IV, neobsahuje první stupeň samostatný naváděcí systém a je tak řízen společnou avionikou umístěnou v druhém stupni. Nádrž pro RP-1 je umístěna vespod a nádrž na kapalný kyslík je nad ní, nádrže jsou vyráběny pomocí technologie isogrid. Hmotnost prázdného CCB je 22 461 kg, při plných nádržích hmotnost dosahuje až 307 tun, včetně systému pro zavěšení pomocných raket (272 kg) a přechodového mezistupně pro Centaur (1297 kg). Průměr CCB je 3,81 metru a výška 32,46 metru. Samotný CCB s motorem RD-180 dodává tah 4,152 MN a palivo vydrží při běžném plném tahu 253 sekund.\n\nRůzné verze stupně Centaur jsou používány již 50 let a za tu dobu prošly mnoha změnami. Základní koncept se však nezměnil. Pohání jej motor RL-10A-4-2, jako palivo mu slouží kapalný kyslík a vodík. Používá se ve dvou verzích Centaur V1 a V2, ta druhá má dva motory. Délka stupně je 12,68 metru a průměr 3,05 metru. Celková hmotnost stupně je 22 825 kg (V1) resp. 23 050 kg (V2). Tah verze V1 je 99,2 kN, verze V2 má tah dvojnásobný. Specifický impuls je u obou verzí shodný, 451 sekund. Druhý stupeň obsahuje společný naváděcí systém pro oba stupně a je umístěn ve speciálním boxu, v přední části. Aerodynamický kryt nákladu je vyroben z kompozitních materiálů a má dvě základní verze podle průměrů – 4 a 5,4 metru.\n\nAtlas V SRB, někdy uváděno Aerojet SRB byly vyvinuty společností Aerojet výhradně pro Atlas V. Jedná se o motory na tuhé pohonné látky a jejich konstrukce je podobná jako u motorů GEM, které používají rakety Delta. Používají se v počtu 0 až 5.\n\nVarianta Atlas V Heavy využívá shodné koncepce jako Delta IV Heavy a jako pomocné motory používá dva CCB (první stupeň) připojené k centrálnímu stupni, tato konfigurace ještě nebyla nikdy použita (březen 2015).\n\nVarianty raket Atlas V se značí trojmístným číslem. První číslice značí typ aerodynamického krytu nákladu, 4 pro čtyřmetrovou verzi a 5 pro pětimetrovou. Druhé číslo je počet pomocných raket, varianta heavy je značena H a poslední číslo značí počet motorů druhého stupně.\n\n\n"}
{"id": "381925", "url": "https://cs.wikipedia.org/wiki?curid=381925", "title": "Mistrovství světa ve florbale 2010", "text": "Mistrovství světa ve florbale 2010\n\nMistrovství světa ve florbale mužů 2010, osmé Mistrovství světa ve florbale mužů, se konalo od čtvrtého do jedenáctého prosince 2010 ve Finsku, konkrétně ve městech Helsinki a Vantaa. Turnaje se zúčastnilo 16 národních týmů, což je o 6 více než v minulém ročníku. Registrovalo se na něj celkem 32 týmů, což je nový rekord v historii MS, i když Indie nakonec registraci z finančních důvodů stáhla zpět.\n\nVe finále obhájilo mistrovský titul Finsko. Česko skončilo na třetím místě. Byla to druhá medaile na mistrovství světa mužů pro český tým, po stříbrné na mistrovství v roce 2004.\n\nPodle nového systému se na turnaj kvalifikovalo šestnáct týmů. 8 míst bylo už předem obsazeno 7 nejlepšími týmy z divize A a nejlepším týmem z divize B předchozího ročníku. Dalších 8 míst si musely zbylé týmy vybojovat v kvalifikačních skupinách.\n\nZde je seznam týmů, které byly kvalifikovány předem:\nKvalifikovaly se pouze čtyři země z níže uvedených 16 registrovaných.\n\nPoznámka: Týmy, které se kvalifikovaly, jsou zvýrazněny tučně.\n\nKvalifikovaly se tři z níže uvedených pěti registrovaných týmů. Indie registraci z finančních důvodů stáhla zpět.\n\nPoznámka: Týmy, které se kvalifikovaly, jsou zvýrazněny tučně.\n\nKvalifikoval se jeden ze dvou níže uvedených registrovaných týmů.\n\nPoznámka: Tým, který se kvalifikoval, je zvýrazněn tučně.\n\nAll Stars tým šampionátu, vybraný novináři z mnoha zemí:\n\n"}
{"id": "381927", "url": "https://cs.wikipedia.org/wiki?curid=381927", "title": "NHL 1984/1985", "text": "NHL 1984/1985\n\nSezóna 1984/1985 byla 68. sezonou NHL. Vítězem Stanley Cupu se stal tým Edmonton Oilers.\n\nNejlepší v sezóně - Databáze NHL\n"}
{"id": "381936", "url": "https://cs.wikipedia.org/wiki?curid=381936", "title": "Bachtěmir", "text": "Bachtěmir\n\nBachtěmir ( ) je nejzápadnější rameno delty řeky Volha v Astrachaňské oblasti v Rusku. Je 125 km dlouhé.\n\nOdděluje se od zbytku Volhy ve vzdálenosti 18 km pod Astrachaní. Níže se od něj pak doleva odděluje rameno Stará Volha\n\nNa rameni je možná vodní doprava.\n"}
{"id": "381937", "url": "https://cs.wikipedia.org/wiki?curid=381937", "title": "NHL 1983/1984", "text": "NHL 1983/1984\n\nSezóna 1983/1984 byla 67. sezonou NHL. Vítězem Stanley Cupu se stal tým Edmonton Oilers.\n\nNejlepší v sezóně - Databáze NHL\n"}
{"id": "381939", "url": "https://cs.wikipedia.org/wiki?curid=381939", "title": "Nerostné bohatství", "text": "Nerostné bohatství\n\nNerostné bohatství znamená souhrn dosud nevytěžených, ale již známých a využitelných ložisek či zásob minerálů a hornin na nějakém území, nejčastěji určitého státu. Jak se nerostné suroviny z ložisek těží, jejich zásoby se vyčerpávají. Mezi tyto neobnovitelné zdroje patří například energetické suroviny (nafta, zemní plyn, uhlí), rudy nebo stavební materiály.\n\nLožiska nerostného bohatství hledá, lokalizuje a odhaduje užitá geologie. Protože se jedná o neobnovitelné zdroje, jejich zužitkování obvykle podléhá zvláštnímu právnímu režimu, který v České republice určuje Horní zákon.\n\n\n"}
{"id": "381948", "url": "https://cs.wikipedia.org/wiki?curid=381948", "title": "Skorpiovenator", "text": "Skorpiovenator\n\nSkorpiovenator (\"lovec štírů\") byl rod abelisauridního teropoda z kladu Brachyrostra, žijícího v období rané pozdní křídy (geologický stupeň cenoman) na území dnešní Argentiny.\n\nByl popsán na základě téměř kompletní kostry, postrádající pouze větší část kostí předních končetin a části ocasu. Byl objeven v patagonském souvrství Huincul a žil asi před 95 miliony let. Byl dlouhý zhruba 7,5 až 9 metrů a vážil asi 1,67 tuny. Je pravděpodobné, že sdílel ekosystémy s obřím teropodem mapusaurem a dalším abelisauridem rodu \"Ilokelesia\".\nNázev \"Skorpiovenator\" (\"lovec štírů\") je odvozen od faktu, že na nalezišti se vědci setkali s četnými štíry. \"S. bustingorryi\" je dle autorů publikace zástupcem nově ustanoveného kladu Brachyrostra, podobně jako například brazilský druh \"Thanos simonattoi\".\n\n"}
{"id": "381950", "url": "https://cs.wikipedia.org/wiki?curid=381950", "title": "Linnusitamaa", "text": "Linnusitamaa\n\nLinnusitamaa nebo Linnusita saar (doslova „země ptačího trusu“, resp. „ostrov ptačího trusu“) je malý estonský ostrůvek s rozlohou asi 0,05 km², nacházející se jižně od ostrova Abruka.\n\nOstrov je poprvé zmiňován v roce 1798 v \"Livonském atlase\" Ludviga Augusta von Mellina.\n"}
{"id": "381961", "url": "https://cs.wikipedia.org/wiki?curid=381961", "title": "NHL 1982/1983", "text": "NHL 1982/1983\n\nSezóna 1982/1983 byla 66. sezonou NHL. Vítězem Stanley Cupu se stal tým New York Islanders. Tým Colorado Rockies se přestěhoval do East Rutherfordu a přejmenoval se na New Jersey Devils, který byl zařazen do Patrickovy divize. Celek Winnipeg Jets se díky tomu musel přestěhovat do Smythovy divize. Toto bylo poslední stěhování týmů až do roku 1993.\n\nNejlepší v sezóně - Databáze NHL\n"}
{"id": "381962", "url": "https://cs.wikipedia.org/wiki?curid=381962", "title": "Leonid Kosťantynovyč Kadeňuk", "text": "Leonid Kosťantynovyč Kadeňuk\n\nLeonid Kosťantynovyč Kadeňuk (; ; 28. ledna 1951, Kliškivci, Černovická oblast, Ukrajinská SSR – 31. ledna 2018 Kyjev) byl kosmonaut z Ukrajiny, 368. člověk ve vesmíru. Do kosmu se dostal roku 1997 na palubě amerického raketoplánu Columbia.\n\nAbsolvoval vysokou vojenskou leteckou školu, od roku 1971 sloužil v sovětském letectvu.\n\nV srpnu 1976 byl zařazen do oddílu kosmonautů CPK VVS, v rámci přípravy na lety raketoplánem Buran prošel leteckou přípravou (do července 1977), poté všeobecnou kosmickou přípravou, kterou ukončil v lednu 1979. Byl ve skupině kosmonautů určených k letům raketoplánem.\n\nV březnu 1983 byl uvolněn z oddílu kosmonautů a přeložen do Lipecka, od 1984 do achtubinské pobočky Státního vědecko-výzkumného institutu vojenského letectva (GKNII VVS). Důvodem odvolání byl rozvod. V srpnu 1987 byla v institutu založena vlastní skupina kosmonautů, Kadeňuk byl od října 1988 členem této skupiny. V Hvězdném městečku se připravoval na let raketoplánem, od listopadu 1990 do března 1992 byl zařazen do programu Sojuz-zachránce (příprava záchranného letu v případě problémů Buranu).\n\nRoku 1995 podepsaly vlády USA a Ukrajiny dohodu o letu ukrajinského kosmonauta v americkém raketoplánu. Začátkem roku 1996 Kadeňuk požádal o ukrajinské občanství, v únoru 1996 jej obdržel a odešel z ruské armády a tedy i oddílu kosmonautů.\n\nUkrajinským výběrem prošel bez problémů, v říjnu 1996 s třemi dalšími kandidáty zahájil přípravu v Johnsonově vesmírném středisku v Houstonu, od května 1997 v hlavní posádce.\n\nRaketoplán Columbia odstartoval z mysu Canaveral na Floridě ke svému 24. letu na konci listopadu 1997. Let byl evidován v COSPAR jako 1997-073A. Na jeho palubě byla šestičlenná posádka ve složení: Kevin Kregel, Steven Lindsey, Winston Scott, Kalpana Chawlaová, Takao Doi z Japonska a Ukrajinec Ledonid Kadeňuk. Během své úspěšné 16denní mise vyzkoušeli samostatně létající kameru, sluneční laboratoř Spartan a prováděli nácvik výstupů EVA jako přípravu před montážemi připravované stanice ISS. Přistáli na Floridě.\n\n\nV lednu 1998 byl povýšen a jmenován náčelníkem správy letectva Vojsk protivzdušné ochrany Ukrajiny, později se stal poradcem ministra obrany. Od července 1999 byl pomocníkem prezidenta Ukrajiny, od února 2000 pracoval ve Vojenské inspekci při prezidentu Ukrajiny, v listopadu 2001 se stal opět pomocníkem prezidenta. V dubnu 2002 byl zvolen do ukrajinského parlamentu jako nezávislý kandidát, po celé čtyři roky byl místopředsedou výboru pro obranu a bezpečnost. Od prosince 2002 do ledna 2005 byl současně poradcem prezidenta. V březnu 2006 kandidoval za Blok Litvina (třetí na kandidátce), ale Blok nepřekonal pětiprocentní hranici a do parlamentu neprošel. Roku 2011 se stal poradcem předsedy vlády pro letectví a kosmonautiku. Roku 2012 neúspěšně kandidoval do parlamentu jako nezávislý kandidát.\n\n"}
{"id": "381970", "url": "https://cs.wikipedia.org/wiki?curid=381970", "title": "NHL 1981/1982", "text": "NHL 1981/1982\n\nSezóna 1981/1982 byla 65. sezonou NHL. Vítězem Stanley Cupu se stal tým New York Islanders. Před touto sezonou došlo k přesunu divizí, aby lépe reflektovaly geografická hlediska. Patrickova divize byla přesunuta z Campbellovy konference do konference Prince z Walesu a Norrisova divize byla přesunuta opačným směrem. \n\nDošlo také ke změně systému play off. Z každé divize do něj postoupily čtyři celky, které se nejprve střetly v rámci divizí. Semifinále divizí se hrálo na 3 vítězné zápasy, finále divizí na 4 vítězné. Vítězové divizí se poté střetli na 4 vítězná utkání ve finále konferencí. Vítězové konferencí se následně střetli ve finále Stanley Cupu.\n\nNejlepší v sezóně - Databáze NHL\n"}
{"id": "381972", "url": "https://cs.wikipedia.org/wiki?curid=381972", "title": "Klement III.", "text": "Klement III.\n\nKlement III., rodným jménem Paulino (nebo Paolo) Scolari, byl papežem římskokatolické církve od 19. prosince 1187 až do své smrti.\n\nNarodil se v Římě roku 1130. Papežem Alexandrem III. (1159–81) byl postupně jmenován arciknězem patriarchální baziliky Panny Marie Sněžné v Římě (1166), diakonem v Sergio e Bacco (1179) a nakonec kardinálem a biskupem v Palestrině, nedaleko Říma (1180). Mezi 15. říjnem 1179 a 11. prosincem 1187 schvaloval papežské buly. Krátce po jeho nastoupení na papežský stolec úspěšně zmírnil konflikt mezi papeži a římským obyvatelstvem, který trval již půl století. Vydal úmluvu, která lidem zajišťovala právo vybírat své úředníky, zatímco v rukou papeže zůstala nominace na guvernéra města.\n\nKlement III. též podnítil Jindřicha II. Plantageneta a Filipa II. Augusta k třetí křížové výpravě. Zavedl též několik malých reforem církevních záležitostí. V dubnu 1189 dojednal mír s Fridrichem I. Barbarossou. Vyřešil taktéž spory s Vilémem I. Skotským ohledně výběru arcibiskupa v St. Andrews a 13. března 1188 zbavil skotskou církev podřízenosti biskupu Yorku, čímž se stala nezávislou na Římě.\n\nNavzdory jeho smířlivé politice také rozčílil Jindřicha VI. přidělením Sicílie Tankredovi (1189–1194). Krize se stala naléhavou v době papežovy smrti, pravděpodobně v druhé části března 1191.\n"}
{"id": "381973", "url": "https://cs.wikipedia.org/wiki?curid=381973", "title": "Hymna Ligy mistrů", "text": "Hymna Ligy mistrů\n\nHymna Ligy mistrů UEFA oficiálně nazývaná The UEFA Champions League Anthem je hymna Ligy mistrů UEFA, která byla zkomponována v roce 1992 při vzniku této nové soutěže, která nahradila Pohár mistrů evropských zemí.\n\nPři reorganizaci původní soutěže Poháru mistrů evropských zemí na Ligu mistrů vznikla potřeba nového hudebního symbolu. Proto Tony Britten napsal text a jako melodii použil adaptaci korunovační hymny „Zadok the Priest“ z \"Coronation Anthems\" Georga Fridricha Händela z roku 1727, která byla nahrána Royal Philharmonic Orchestra a nazpívána hudebním uskupením Akademie sv. Martina v polích.\n\nHymna je sborem zpívána ve třech jazycích (němčině, angličtině a francouzštině, což jsou tři oficiální jazyky používané organizací UEFA a zároveň mají tyto jazyky zdůrazňovat vzájemnou jednotu, bratrství a přátelství). Skladba je hrána před každým oficiálním zápasem, který je organizovaný organizací UEFA. Celá hymna má délku přes tři minuty a skládá se ze dvou zpěvů a dvou opakování. Skladba byla také mnohokrát oceněna.\n\n"}
{"id": "381993", "url": "https://cs.wikipedia.org/wiki?curid=381993", "title": "Jednotná revoluční fronta", "text": "Jednotná revoluční fronta\n\nJednotná revoluční fronta (\"Revolutionary United Front\" – \"RUF\") byla povstaleckou armádou, která bojovala a posléze prohrála v deset let trvající vzpouře v Sierra Leone mezi lety 1991 až 2002. Poté se změnila v politickou stranu, jež zanikla v roce 2007. Tři nejvyšší vůdci Issa Sesay, Morris Kallon a Augustine Gbao byli v únoru 2009 odsouzeni za válečné zločiny a zločiny proti lidskosti.\n\nBěhem občanské války v Sierra Leone byli ve velkém rekrutováni dětští vojáci; na konfliktu se jich nakonec podílelo až 11 000. Většina byla využívána k útokům na vesnice a ke střežení diamantových dolů a skladů zbraní. Dnes okolo 2000 z nich stále slouží v armádě státu Sierra Leone.\n\nTisíce unesených dětí byly přinuceny sloužit jako vojáci nebo prostitutky,\na někteří donuceni zabít své rodiče.\nČasto jim také byly na těla vyrývány inicálny \"RUF\", a důstojníci jim do ran údajně vtírali kokain, což způsobovalo jejich šílenost a nebojácnost.\n\nPovstalecké vojsko je také nechvalně známé ukrutnostmi – jako například usekávání rukou a chodidel nevinných vesničanů. Mrtvá těla zase bestiálně zohavovali. Mimo jiné se také na mrtvých nepřátelích dopouštěli rituálního kanibalismu.\n\nPro zábavu nekteří vojáci sázeli pohlaví nenarozaných dětí a poté otevřeli ženské lůno a určili vítěze.\n\nSvé bojové operace mohli povstalci financovat z černého obchodování s „krvavými“ diamanty.\n"}
{"id": "381995", "url": "https://cs.wikipedia.org/wiki?curid=381995", "title": "The American Conservative", "text": "The American Conservative\n\nThe American Conservative je americký konzervativní čtrnáctideník, který v roce 2002 spoluzakládali Scott McConnell, Pat Buchanan a Taki Theodoracopulos.\n\nŠéfredaktorem časopisu je Scott McConnell a jeho vydavatelem Ron Unz. \"The American Conservative\" reprezentuje tradiční americké konzervativce, kteří stáli v opozici vůči Bushově administrativě a její intervencionistické zahraniční politice. Mezi autory patří též konzervativní liberariáni.\n\n"}
{"id": "381999", "url": "https://cs.wikipedia.org/wiki?curid=381999", "title": "Lahůdky", "text": "Lahůdky\n\nLahůdkářství jsou druhem obchodu, kde se prodávají lahůdky, tj. různé drobné jídlo, které je možno zkonzumovat přímo v obchodu, na ulici nebo doma. Jedná se jak o polotovary, jako jsou salámy, uzeniny, sýry, sladkosti, tak o již připravené dobroty (chlebíčky, bagety). Většina těchto poživatin je studená, některá lahůdkářství nabízejí toto zboží ohřáté či s teplým nápojem.\n\nPřeneseně se slovo lahůdky používá i pro lahůdkářství.\n\nS ohledem na konzumní a logistické podmínky (lehké občerstvení pro volný čas, krátká trvanlivost výrobků atd.) jsou lahůdkářství často sdružována a kombinována s jinými typy prodejen, často například s cukrárnou, řeznictvím, kavárnou, jídelnou, občerstvením atd.\n"}
{"id": "382003", "url": "https://cs.wikipedia.org/wiki?curid=382003", "title": "Chlebíček", "text": "Chlebíček\n\nObložený chlebíček (nebo zkráceně jen chlebíček) je druh studeného jídla, které se skládá z vekového pečiva ozdobeného dalšími potravinami. Typickým pokryvem chlebíčků jsou různé saláty, zelenina, uzeniny, sýry, vajíčka a další.\n\nK akcím slavnostního charakteru se připravují malé chlebíčky, takzvané kanapky neboli koktejlové chlebíčky, anebo ještě menší chuťovky s párátkem uprostřed nazývané jednohubky. \n\nBývalé československé státní normy (ČSN) pro výrobky studené kuchyně popisovaly skoro sto druhů obložených chlebíčků.\n\nV anglosaském světě a v jiných zemích pak může pojem chlebíček zahrnovat i bagetu, tedy veku plněnou dalšími potravinami, či hamburger, které je možno též ohřát. Většina chlebíčků v ČR se konzumuje studená, výrobci proto musí plnit hygienické předpisy, aby prostřednictvím těchto tepelně neupravených potravin nedocházelo k šíření nemocí.\n\nObložený chlebíček zhruba v dnešní podobě uvedl na scénu na počátku 20. století pražský lahůdkář Jan Paukert (Lahůdkářství Jan Paukert fungovalo až do února 2015) na popud rodinného přítele malíře Jana rytíře Skramlíka, kterému nevyhovovaly v té době k malému pohoštění podávané jednohubky. S chlebíčkem o velikosti mezi jednohubkou a obloženým chlebem byl spokojen, stejně jako zákazníci lahůdkářství, kde se tyto výrobky vzápětí začaly prodávat. Původní velikost byla o něco menší než dnes („tak na dvě tři kousnutí“), během dvou následujících let se pak osvědčil rozměr větší; v této podobě získaly oblibu a dělají se dodnes.\n\n\n\n"}
{"id": "382004", "url": "https://cs.wikipedia.org/wiki?curid=382004", "title": "Janette Husárová", "text": "Janette Husárová\n\nJanette Husárová (* 4. červen 1974, v Bratislavě, Československo) je současná slovenská profesionální tenistka. Ve své dosavadní kariéře vyhrála 24 turnajů WTA ve čtyřhře. V roce 2002 zvítězila ve čtyřhře spolu s Jelenou Dementěvovou na Turnaji mistryň.\n\nV roce 2002 vybojovala společně se slovenskou reprezentací vítězství ve Fed Cupu, když ve finálovém utkání Slovenky porazily Španělsko 3:1.\n\nJanette Husárová se zúčastnila 22 zápasů ve Fed Cupu za tým Slovenska s bilancí 6-6 ve dvouhře a 10-6 ve čtyřhře.\n\n"}
{"id": "382005", "url": "https://cs.wikipedia.org/wiki?curid=382005", "title": "509 př. n. l.", "text": "509 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 514 513 512 511 510 – 509 př. n. l. – 508 507 506 505 504\n\n\nPerská říše:\n"}
{"id": "382007", "url": "https://cs.wikipedia.org/wiki?curid=382007", "title": "Landsat 1", "text": "Landsat 1\n\nLandsat 1 je umělá družice Země, vypuštěná jako první z řady Landsat v roce 1972. Byla určena k podrobnému snímkování naší planety.\n\nDružice Landsat 1 se původně jmenovala \"\" – česky přibližně „Technologický satelit pro zjišťování informací o zdrojích Země“. Jednalo se o projekt agentury NASA. Byl katalogizován v COSPAR pod číslem 1972-058A.\n\nDružice byla vypuštěna 23. července 1972 s pomocí nosné rakety Delta 900 z kosmodromu Vandenberg Air Force Base. Létala po dráze ve výši 896 – 916 km. Hmotnost družice je 816 kg. Její aktivní činnost byla ukončena v roce 1978, v tu dobu kolem Země létaly další družice tohoto typu. V současné době je satelit stále na oběžné dráze.\n\n"}
{"id": "382011", "url": "https://cs.wikipedia.org/wiki?curid=382011", "title": "Přezdívky českých a slovenských železničních vozidel", "text": "Přezdívky českých a slovenských železničních vozidel\n\nToto je seznam oficiálních pojmenování a neoficiálních přezdívek železničních vozidel provozovaných v ČSR, ČR a SR. Neprovozní a historická vozidla jsou podbarvena červeně (mimo parní trakce).\n\n\n<nowiki>*)</nowiki> Edita je mj. také název jednoho z vozů. Každý vůz 854 má své vlastní jméno (např. Vlaďka, Bondovka, Rozárka aj.)\n\n\n\n"}
{"id": "382019", "url": "https://cs.wikipedia.org/wiki?curid=382019", "title": "Gymnázium Čajkovského", "text": "Gymnázium Čajkovského\n\nGymnázium Čajkovského (oficiální název: Gymnázium, Olomouc, Čajkovského 9) je olomoucké gymnázium, založené v letech 1991–1992. Gymnázium poskytuje střední vzdělání ve 4letém, 6letém nebo 8letém studijním programu. 6leté studium je bilingvní - dvojjazyčné. 4leté studium nabízí jazykovou profilaci mezi němčinou a španělštinou. Dále nabízí sportovní profilaci. 8leté studium je zaměřeno na všeobecný přehled. Angličtinu, němčinu a španělštinu vyučují jazykoví lektoři. Celkem školu navštěvuje cca 600 studentů.\n\nGymnázium je moderně vybaveno didaktickou a výpočetní technikou. Studenti využívají tři počítačové učebny, laboratoř chemie, odborné učebny fyziky, odborná učebna zeměpisu, biologie, chemie, estetické výtvarné a hudební výchovy, španělského, německého a anglického jazyka a knihovnu.\n\nSoučástí školy je od roku 2012 nové sportoviště tvořené sportovní halou nesoucí název \"Čajkaréna\" a venkovního areálu, tvořeného hřištěm s umělým povrchem, běžeckou dráhou, sektorem pro skok daleký a hřištěm na plážový volejbal. Dále jsou součástí školy i dvě tělocvičny a posilovna.\n\nGymnázium má partnerské vztahy s několika gymnázii v Německu (zejména s gymnáziem v Singen a v Eislingen), dále pak škola spolupracuje se střední školou v Alcalá de Xivert ve Španělsku, s partnerským městem Owensboro v USA a s Durham University v Anglii. \n\nŠkola také nabízí v maturitních ročnících zkoušku z Deutsches Sprachdiplom (DSD), stupně 1. i 2. \n\nŠkola každoročně zařizuje dobrovolný lyžařský kurz do Alp. Dále jsou zde již tradiční zájezdy do Anglie, Španělska a německy mluvících zemí. \n\nGymnázium se nachází v městské části Olomouce - Nová Ulice, Čajkovského 9 - Blízko nákupního centra OC Haná.\n\nV létě 2017 začala 1. fáze rozsáhlé rekonstrukce. Byly zrekonstruované obě učebny fyziky, učebna biologie a chemie. Dále byly vyměněny dveře na celém pavilonu. V létě 2018 proběhla 2. fáze rekonstrukce v podobě elektroinstalace na pavilonu B.\n\nGymnázium Čajkovského se stalo fakultní školou Právnické fakulty UP a fakulty tělesné kultury UP. Škola je také zapojena do projektu Erasmus+.\n\nUskutečněné zájezdy (jsou zahrnuty pouze nepovinné): Erasmus+ Chorvatsko, poznávací zájezd do Španělska, lyžařský kurz v rakouských Alpách, Erasmus+ Bulharsko, poznávací zájezd do Drážďan, výměnný pobyt v Singen výměnný pobyt ve Waldenburgu, výměnný pobyt v Barceloně s anglickým gymnáziem a v neposlední řadě vánoční zájezd do Vídně.\n\n"}
{"id": "382020", "url": "https://cs.wikipedia.org/wiki?curid=382020", "title": "Rabat (ekonomika)", "text": "Rabat (ekonomika)\n\nRabat (z ital. \"rabatto\", srážka) je sleva nebo srážka z prodejní ceny, obvykle vyjadřovaná v procentech. Používá se také v daňové oblasti jako vrácení části dříve zaplacených daní poplatníkům (angl. tax rebate).\n\nRabat v obchodě může znamenat:\n\nRabaty jsou důležitým nástrojem obchodní politiky výrobních i obchodních firem a jsou u zákazníků spíše oblíbené, i když kritikové namítají, že činí trh nepřehledným, komplikují porovnání cen a často slouží k jednorázovému poškození či vyřazení menších firem, které si je nemohou dovolit. Proto je v některých zemích zákon různě omezuje.\n\nV daních se rabat používá zejména v USA jako daňový nástroj stimulace soukromé spotřeby.\n\n"}
{"id": "382021", "url": "https://cs.wikipedia.org/wiki?curid=382021", "title": "Čeněk Kottnauer", "text": "Čeněk Kottnauer\n\nČeněk Kottnauer (*24. února 1910 v Praze – 14. února 1996 v Londýně) byl československý a později anglický šachista a mezinárodní šachový rozhodčí.\n\nTurnajovou kariéru zahájil v roce 1933, kdy na Kautského memoriálu v Praze dělil 11.-12. místo.\n\nNa turnaji v Praze v roce 1942 obsadil šesté místo, témže roce dělil 6.-7. místo na turnaji v Chocni. V roce 1943 zvítězil na turnaji ve Zlíně. V květnu 1944 hrál v Praze v zápase českých šachistů s Fjodorem Bogatyrčukem.\n\nZúčastnil se zápasu Praha - Moskva v roce 1946.\n\nK největším poválečným turnajovým úspěchům patří dělení 2. místa na Schlechterově memoriálu ve Vídni (za Lászlem Szabó) a třetí místo v Beverwijku 1947. Turnaje v Beverwijku (předchůdce dnešních turnajů Corus ve Wijk aan Zee) se zúčastnil i v letech 1948 (dělil 8.-9. místo), 1954 a 1962.\n\nTitul mezinárodního mistra získal v roce 1950, mezinárodním šachovým rozhodčím je od roku 1951.\n\nV roce 1953 emigroval do Velké Británie.\n\nNa šachové olympiádě v roce 1952 v Helsinkách reprezentoval Československo a získal individuální zlatou medaili na čtvrté šachovnici za výsledek +10 –0 =5. Anglii reprezentoval v roce 1964 na první šachovnici na olympiádě v Tel-Avivu a na druhé šachovnici v Luganu v roce 1968.\n\n\n"}
{"id": "382027", "url": "https://cs.wikipedia.org/wiki?curid=382027", "title": "Pařížská (Praha)", "text": "Pařížská (Praha)\n\nPařížská ulice, někdy též \"Pařížská třída\", je ulice v Praze na Starém Městě v městské části Praha 1, spojující Staroměstské náměstí a náměstí Curieových.\n\nUlice vychází ze Staroměstského náměstí směrem k severu, protíná Josefov a ústí na břehu řeky u Čechova mostu na náměstí Curieových. Na své cestě protíná ulici Širokou a Dvořákovo nábřeží, vpravo zde pak počínají ulice Kostečná a Bílkova, vlevo Jáchymova, Červená, Břehová a 17. listopadu. Ulice je průjezdná jednosměrně v úseku Bílkova – Staroměstské náměstí, v úseku Bílkova – Nám. Curieových je obousměrný provoz vozidel. Dále jsou po obou stranách chodníky pro pěší lemovány stromořadím, což je v historické části Prahy unikát (obdobně pouze na Václavském náměstí).\n\nDnes je Pařížská ulice velmi luxusním koridorem s mnoha módními prodejnami a restauracemi. Nachází se zde divadlo IMAGE, Restaurace Reduta či brutalistický hotel Intercontinental. Nájemní ceny bytů a především obchodů v Pařížské patří mezi nejvyšší v metropoli (tím současně i v celé České republice) a spolu s ulicí Na Příkopě ji pravidelně najdeme v žebříčcích mezi prvními desítkami nejdražších nákupních ulic světa.\n\nJediná stavba v ulici z období před asanací, kdy byla téměř celá čtvrť zbourána, je kromě kostela sv. Mikuláše raně gotická Staronová synagoga. Řada domů, zejména poblíž synagogy, respektuje židovskou tradici místa.\n\nUlice vznikla při asanaci Židovského města na přelomu 19. a 20. století, v nové trase bez ohledu na původní uliční síť s výjimkou úseku u náměstí, kde rozšířila tehdejší Maislovu ulici. Původně se nazývala Mikulášská třída dle kostela na rohu Staroměstského náměstí, od roku 1926 nese svůj název po Paříži, připomínajíc pařížské bulváry. V původních plánech se však měla stát součástí třídy jdoucí od Národního muzea přes Václavské náměstí, procházející přes Staré Město, Staroměstské náměstí, dnešní Josefov, Letnou až po budovu valného shromáždění, která měla kopírovat pařížskou Avenue des Champs-Élysées. Plán se však neuskutečnil pro nedostatek finančních prostředků a odpor obyvatel Starého Města.\n\n"}
{"id": "382028", "url": "https://cs.wikipedia.org/wiki?curid=382028", "title": "Koblížek", "text": "Koblížek\n\nKoblížek může znamenat: \n\n\n\n"}
{"id": "382038", "url": "https://cs.wikipedia.org/wiki?curid=382038", "title": "Adolf Truksa", "text": "Adolf Truksa\n\nAdolf Truksa (12. říjen 1864 Mutějovice – 23. únor 1944 Praha-Vysočany) byl český spisovatel a překladatel z italštiny, francouzštiny, němčiny a ruštiny. Civilním povoláním byl cukrovarník.\n\nVystudoval reálku v Rakovníku. Pak absolvoval chemii na Vysoké škole technické v Praze. Poté pracoval v cukrovarech v Čechách, na Moravě, v Uhrách, Slavonii a v Itálii. Byl ředitelem cukrovaru v Saviglianu v Piemontu. Po návratu do Čech se věnoval literatuře.\n\nVedle svého zaměstnání byl spisovatelem a překladatelem.\n\n\n\nPřekládal krásnou literaturu (Gabriele d'Annunzio, Antonio Beltramelli, Luigi Capuana, Grazia Deledda, Honoré de Balzac, Alexander Dumas, Victor Hugo, Jean de La Fontaine), poezii (např. Victor Hugo, Alphonse de Lamartine, André Theuriet) dobrodružnou literaturu (Gustave Aimard) a cestopisy (Alexander von Humboldt)\nDalší jeho překladatelské práce zůstaly pouze v rukopisech (Dante Alighieri, Francesco Petrarca, Michelangelo Buonarroti, výbor písní toskánských, antologie z italské poesie od doby rytířské po přítomnost, Johann Wolfgang von Goethe, Eduard Mörike, Chénier, Alfred de Vigny).\n\n\n"}
{"id": "382041", "url": "https://cs.wikipedia.org/wiki?curid=382041", "title": "Rdest prorostlý", "text": "Rdest prorostlý\n\nRdest prorostlý (\"Potamogeton perfoliatus\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s cca 4–5 mm silným oddenkem, turiony se nevytváří. Patří mezi tzv. širokolisté rdesty. Lodyha je do 250 cm dlouhá, víceméně oblá. Listy jsou pouze ponořené, listy plovoucí na hladině se nevytváří. Ponořené listy jsou jednoduché, přisedlé, střídavé, čepele jsou okrouhle vejčité až vejčitě kopinaté, do 1,7–6,5 cm dlouhé a asi 0,7–4 cm široké, 13–33 žilné. Báze čepele je objímavá. Palisty jsou vyvinuty, tvoří relativně malý jazýček. Květy jsou v květenstvích, v klasech na stopkách. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest prorostlý roste ve velké části Evropy, Asie a Severní Ameriky, dále roste v Guatemale, Austrálii a v Africe.\n\nV ČR je to v současnosti velmi vzácný a silně ohrožený druh (kategorie C2), vyskytuje se od nížin do podhůří. Nejčastěji roste v rybnících, řekách, mrtvých říčních ramenech a pískovnách. V minulosti byl hojnější, ale ustoupil díky intenzivnímu chovu ryb a znečištění vod.\n\n \n"}
{"id": "382045", "url": "https://cs.wikipedia.org/wiki?curid=382045", "title": "Rieti (rozcestník)", "text": "Rieti (rozcestník)\n\nJméno Rieti může být:\n\n"}
{"id": "382053", "url": "https://cs.wikipedia.org/wiki?curid=382053", "title": "Martina Suchá", "text": "Martina Suchá\n\nMartina Suchá (* 20. listopadu 1980 Nové Zámky) je bývalá slovenská profesionální tenistka. Ve své kariéře na okruhu WTA Tour vyhrála dva singlové turnaje. V rámci okruhu ITF získala pět titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v dubnu 2002 na 37. místě a ve čtyřhře pak v lednu 2000 na 234. místě. Před ukončením kariéry ji trénoval Mihal a kondičním koučem byl profesor Tomáš Kampmiller.\n\nVe slovenském fedcupovém týmu debutovala v roce 2002 osmifinálem Světové skupiny proti Francii, v němž vyhrála dvouhru nad Nathalií Dechyovou. Slovenky zvítězily 4:1 na zápasy. Stala se tak členkou slovenského týmu, který poté došel až do finále a získal první fedcupový titul. Mezi lety 2002–2005 v soutěži nastoupila ke čtyřem mezistátním utkáním s bilancí 3–2 ve dvouhře a 0–0 ve čtyřhře. Sedmkrát byla do výběru nominována.\n\nSlovensko reprezentovala na Letních olympijských hrách 2004 v Athénách, kde v úvodním kole ženské dvouhry nestačila na devátou nasazenou Rusku Naděždu Petrovovou po dvousetovém průběhu. Do ženské čtyřhry nastoupila s Ľubomírou Kurhajcovou. Soutěž opustily v první fázi po porážce od italského páru Silvia Farinaová Eliaová a Francesca Schiavoneová.\n\nNarodila se roku 1980 v Nových Zámcích do rodiny ortopeda Henricha a praktické lékařky Margity Suchých.\nV rámci hlavních soutěží událostí okruhu ITF debutovala v květnu 2006, když na turnaji v Nitře s dotací 10 tisíc dolarů postoupila z kvalifikace. Ve druhém kole podlehla Češce Haně Šromovové. Premiérový singlový titul v této úrovni tenisu vybojovala v září 1997 na klužském turnaji s rozpočtem deset tisíc dolarů. Ve finále přehrála Rumunku Magdu Mihalacheovou.\n\nV singlové soutěži okruhu WTA Tour debutovala na dubnovém Westel 900 Budapest Open 1999, kde postoupila z kvalifikace. V úvodním kole podlehla Kanaďance Janě Nejedlé. Prvním vyhraným zápasem se stalo utkání úvodního kola proti Češce Sandře Kleinové na druhém ročníku říjnového Eurotel Slovak Indoor 2000. Následně podlehla Belgičance Justine Heninové.\n\nDebut v hlavní soutěži nejvyšší grandslamové kategorie přišel v ženském singlu Australian Open 2001. V úvodním kole však nenašla recept na Farinaovou Eliaovou. První vyhrané utkání na grandslamu dosáhla na French Open 2001, když zdolala Rusku Anastasiji Myskinovou, aby ji ve druhé fázi vyřadila další ruská hráčka Jelena Bovinová. Po skončení zaznamenala průlom do elitní světové stovky žebříčku WTA v jeho vydání z 11. června 2001, když se posunula ze 114. na 99. místo.\n\nDebutového vítězství nad hráčkou elitní světové dvacítky dosáhla ve druhém kole proti patnácté ženě pořadí Silvii Farinaové Eliaové, během zářijového Bell Challenge 2001 v Québecu. Poprvé se zde také probojovala do semifinále, v němž nenašla recept na Chorvatku Ivu Majoliovou. Premiérové finále na túře WTA následovalo o měsíc později na Eurotel Slovak Indoors 2001, když si účast v hlavní soutěži zajistila postupem z tříkolové kvalifikace. Na turnaji zvládla sedm zápasů vyjma finále, v němž uhrála na Italku Ritu Grandeovou jen dva gamy. První ze dvou kariérních titulů si odvezla z lednového Tasmanian International 2002 v Hobartu. V semifinále dokázala otočit nepříznivý vývoj s Australankou Nicole Prattovou a v závěrečném duelu zdolala Španělku Anabel Medinaovou Garriguesovou. Forma se projevila na navazujícím Australian Open 2002, kde se jedinkrát na grandslamu probojovala až do čtvrtého kola. V něm ji zastavila Italka Adriana Serraová Zanettiová. Bodový zisk ji 28. ledna 2002 poprvé v kariéře posunul do elitní světové padesátky, když vystoupala z 51. na 39. příčku.\n\nDruhou trofej přidala na halovém Bell Challenge 2004, kde rozhodla semifinále proti Argentince Maríi Emilii Salerniové až v tiebreaku třetí sady. Ve finále pak přehrála Američanku Abigail Spearsovou. Profesionální dráhu ukončila ve 27 letech. Poslední odehranou soutěží se stala kvalifikace dubnového Morocco Open 2008 ve Fesu, kde ji vyřadila Ruska Arina Rodionovová.\n\n"}
{"id": "382055", "url": "https://cs.wikipedia.org/wiki?curid=382055", "title": "Rdest alpský", "text": "Rdest alpský\n\nRdest alpský neboli rdest červenavý (\"Potamogeton alpinus\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s oddenkem, listy i lodyhy jsou často nachově zbarvené a při sušení dále červenají až rezavějí, turiony se nevytváří. Patří mezi tzv. širokolisté rdesty, je zde nápadná hetorofylie, jinak vypadají listy ponořené a jinak listy plovoucí na hladině. Lodyha je do 200 cm dlouhá, víceméně oblá. Ponořené listy jsou jednoduché, přisedlé, střídavé, čepele jsou kopinaté až podlouhle eliptické, asi 4,5-18 cm dlouhé a asi 1-2,5 cm široké. Báze čepele je klínovitá, zaokrouhlená až poloobjímavá. Plovoucí listy jsou řapíkaté, eliptické až obkopinaté, asi 4-7 cm dlouhé a 1-2,5cm široké, na bázi často přecházejí v klínovitě se zužující řapík. Palisty jsou vyvinuty, tvoří okrově bílý až rezavě hnědý jazýček. Květy jsou v květenstvích, v klasech na 5-18 cm dlouhých stopkách. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest alpský patří k severněji rozšířeným rdestům, roste v severnější Evropě a Asii (zvláště Sibiř), v Grónsku a Severní Americe, v jižní části USA ale už chybí.\n\nV ČR je to v současnosti vzácný a silně ohrožený druh (kategorie C2), vyskytuje se od nížin do hor. Nejčastěji roste v rašelinných tůňkách, rybnících, horských řekách, mrtvých říčních ramenech a v potocích. V minulosti byl hojnější, ale ustoupil díky intenzivnímu chovu ryb a znečištění vod.\n"}
{"id": "382065", "url": "https://cs.wikipedia.org/wiki?curid=382065", "title": "Pštrosovití", "text": "Pštrosovití\n\nPštrosovití (Struthionidae) je čeleď velkých nelétavých běhavých ptáků. Tato čeleď čítá dva rody, eocéního paleotise a rod \"Struthio\", do něhož patří i dnešní pštros dvouprstý.\n\n"}
{"id": "382070", "url": "https://cs.wikipedia.org/wiki?curid=382070", "title": "639–630 př. n. l.", "text": "639–630 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 659 – 650 649 – 640 – 639 – 630 př. n. l. – 629 – 620 619 – 610 \n\n\n\n"}
{"id": "382072", "url": "https://cs.wikipedia.org/wiki?curid=382072", "title": "Hyperbarická oxygenoterapie", "text": "Hyperbarická oxygenoterapie\n\nHyperbarická oxygenoterapie (: \"hyperbaric oxygen therapy, HBOT\"), jinak též hyperbarická kyslíková terapie či hyperbaroxie (HBO) je léčebná metoda vedoucí ke zvýšenému okysličení krve, která se rozvíjí někdy od poloviny 60. let 20. století.\nV 19. století byly v Evropě konstruovány pneumatické instituty na způsob tehdy oblíbených minerálních lázní. Byla zkonstruována první komora umožňující operační zákroky. V roce 1878 demonstroval Paul Bert toxické účinky kyslíku na CNS, v roce 1899 Lorrain-Smith toxické účinky na plicní parenchym.\n\nV roce 1917 zkonstruoval Dräger komoru pro léčbu dekompresní nemoci.\n\nV roce 1918 Cunningham zprovoznil první velkou klinickou komoru téměř 30 metrů dlouhou, posléze v roce 1928 vůbec největší komoru v historii tzv. „Steel Ball Hospital“ vysokou jako 6patrový dům.\n\nJednalo se však o léčbu bez vědeckého podkladu. Za skutečné zakladatele oboru jsou považováni Brit Churchill-Davidson a holandský chirurg prof. Boerema, kteří publikovali práce koncem 50. a počátkem 60. let minulého století.\n\nDr. Churchill-Davidson prověřoval účinnost léčebné kombinace radioterapie a HBO u zhoubných nádorů.\n\nBoerema jako první prováděl náročné kardiochirurgické operace v hyperbarické komoře (transpozice velkých cév, korekce Fallotovy tetralogie), ve svých studiích prokázal, že transport fyzikálně rozpuštěného O v plazmě v hyperbarickém prostředí stačí k přežití experimentálně vykrvácených zvířat s téměř nulovou hodnotou hemoglobinu. V hyperbarickém prostředí 0,3 MPa při dýchání čistého kyslíku byla zvířata ponechána s nulovými hodnotami hemoglobinu 15 minut a během této doby nebyly zjištěny patologické změny na EKG a EEG, ani změny v parametrech vnitřního prostředí, konkrétně v acidobazické rovnováze. Po retransfúzi krve zvířata žila dále a nedošlo u nich k symptomům z anoxie. Své zkušenosti profesor Boerema shrnul v publikaci z roku 1960 „Life without Blood“. Tato studie, seznamující s možností udržení života bez hemoglobinu pomocí inhalace hyperbarického kyslíku, se stala základním kamenem moderní historie hyperbarické medicíny.\n\nHyperbarická oxygenoterapie (hyperbaroxie, dále HBO) je léčebná metoda, spočívající v inhalačním podávání kyslíku za podmínek zvýšeného atmosférického tlaku.\n\nVzduch obsahuje téměř 21 % kyslíku a 78 % dusíku. Při hyperbaroxii se vdechovaná koncentrace kyslíku blíží 100 %, je tedy 5× vyšší než ve vzduchu. Pracovní tlak v hyperbarické komoře je přitom 2,5–3násobně vyšší než atmosférický tlak. Nabídka kyslíku tedy může být při HBO až 15× vyšší než při dýchání vzduchu za normálních podmínek.\n\nDochází k plnému dosycení hemoglobinu kyslíkem, mnohonásobnému zvýšení parciálního tlaku kyslíku a jeho fyzikálnímu rozpuštění v krevní plazmě, až 4násobně se prodlužuje difuzní dráha kyslíku ve tkáni.\n\nVšechny tyto děje vedou ke zvýšené dodávce kyslíku tkáním, což může být prospěšné u řady chorob. Kromě toho má hyperbarický kyslík řadu dalších specifických efektů (zmenšení velikosti bublin plynu, snížení otoku ve tkáních, modulace imunitních funkcí v boji proti infekci, snížení průběhu ischemicko-reperfuzního syndromu, stimulace neovaskularizace, fibroblastové proliferace a podobně).\n\nHyperbarická medicína je obor multidisciplinární – má vztah k mnoha medicínským (ARO, chirurgie, traumatologie, interna, dermatologie, otorinolaryngologie, oftalmologie, ortopedie, pediatrie, neurologie, onkologie, mikrobiologie, urologie, pracovní lékařství, pracovní hygiena, sportovní medicína) i nemedicínským oborům (teorie potápění, dekompresologie, matematické modely jednotlivých typů bublin, teoretická, aplikovaná fyzika apod.).\n\nPři léčbě některých kriticky nemocných pacientů je nutná dokonalá týmová spolupráce. Zejména u těžce traumatizovaných či septických pacientů s plynatou snětí či nekrotizující infekcí měkkých tkání je po adekvátním primárním chirurgickém ošetření a nasazení empirické širokospektré antibioterapie ve spolupráci se Zdravotním ústavem či Národní referenční laboratoří pro anaerobní infekce (rychlá mikroskopická a kultivační diagnostika) vhodná včasná hyperbaroxie. Je často nutná dlouhodobá intenzívní péče včetně řízené či podpůrné umělé plicní ventilace v režii ARO nebo traumatologické či septické JIP, kvalitní ošetřovatelská péče s aplikací moderních trendů ošetřování ran (tzv. systém vlhkého hojení ran- preparáty s hydrokoloidy, polyuretany, algináty, aktivní uhlím, silikonem), aplikace léčebného podtlaku V.A.C. (Vacuum Assist Closure) apod.\n\nHyperbaroxie je jako každá jiná léčba. Má své indikace, kontraindikace, dávkování, potenciální vedlejší nepříznivé účinky. Takto by se na ni mělo pohlížet – jako na racionální léčbu v jistých klinických situacích, nikoli jako na zázračný lék. Výsledky a účinky by se neměly ani přeceňovat, ani podceňovat. V minulosti bylo odvedeno mnoho práce k získání vědeckých důkazů prospěšnosti terapie u některých indikací. Na druhou stranu u mnoha z nich dnešní důraz na medicínu založenou na důkazech bude v krátké budoucnosti vyžadovat provedení kvalitních prospektivních studií k obhájení rutinního užívání této metody v praxi.\n\nNejdůležitější veličinou, se kterou se v hyperbaroxii setkáváme, je tlak. Lze jej definovat jako účinek síly, působící na jednotku plochy. Hlavní jednotkou tlaku je 1 Pa (Pascal).\nČlověk je ve svém životním prostředí vystaven tlaku okolního prostředí. Normální atmosférický tlak při hladině moře činí 101 kPa.\n\nTlak v plynech a tekutinách se šíří rovnoměrně všemi směry.\n\nSoučin tlaku a objemu daného váhového množství plynu je za dané teploty konstantní.\n\nVýsledný tlak směsi plynů je roven součtu parciálních tlaků jednotlivých plynů.\n\nMnožství plynu rozpuštěného v kapalině závisí přímo úměrně na tlaku plynu nad hladinou a faktoru rozpustnosti.\n\nStlačování či rozpínání plynu je spojeno s výměnou tepla s okolím.\n\nPři kompresi roste absolutní vlhkost rychleji než maximální.\n\nV praxi se dva posledně jmenované děje projeví vzestupem teploty a relativní vlhkosti během komprese na počátku terapie.\nPři dekompresi klesá teplota a maximální vlhkost rychleji než absolutní, je dosaženo rosného bodu a v praxi se to projeví zamlžením prostředí a kondenzací vody v prostoru komory. Tyto fyzikální děje lze částečně zmírnit instalací kvalitní klimatizační jednotky.\n\nSamotné účinky vyšších tlaků při hyperbaroxii se projevují v oblasti stlačitelnosti plynů, jejich rozpustnosti a difúzi v tělesných tekutinách a změně jejich fyzikálně-chemického chování při vyšších parciálních tlacích.\n\nVysvětlení metody, efekty hyperoxie a hyperoxygenace a účinky v organismu:\n\nExistují dva základní patofyziologické principy hyperbaroxie. \n\nPrvní je mechanický efekt, spočívající v redukci velikosti bublin (embolie) u pacientů s různými formami dekompresní nemoci či vzduchové embolie. \n\nDruhý efekt je způsoben mnohonásobným zvýšením parciálního tlaku kyslíku ve tkáních s prodloužením jeho difúzní vzdálenosti, zvýšením množství fyzikálně rozpuštěného kyslíku v plazmě (viz výše) a transportem do tkání postižených ischémií a hypoxií.\n\nHyperbarická oxygenoterapie (HBO) je léčebná metoda, která se jeví kauzálním způsobem léčby u některých patologických stavů, kde významnou měrou ovlivňuje léčebný výsledek, mortalitu a kvalitu života. U dalších stavů má spíše adjuvantní roli v doplnění konzervativního nebo chirurgického léčebného postupu a zmírnění průběhu onemocnění a redukci následných komplikací. Podání kyslíku za podmínek vyššího atmosférického tlaku neznamená pouze aplikaci „většího množství substrátu“ ve srovnání s podáním za normálního atmosférického tlaku, jak je často nesprávně chápáno, ale HBO má mnoho jedinečných a jinou medikací či lékařskou metodou nenahraditelných efektů včetně signálního efektu vůči DNA (transkripce) s ovlivněním mnoha buněčných procesů (exprese hormonů, enzymů, faktorů, upregulace receptorů).\n\nBylo zjištěno, že během 24 hodin po aplikaci HBO dochází k významnému ovlivnění více než 8 100 genů, přičemž upregulovány jsou antioxidační, protektivní (hemoxygenáza 1, proteiny tepelného šoku-HSP), protizánětlivé geny a geny pro růstové a reparační faktory a hormony, zatímco geny prozánětlivé a apoptotické geny jsou downregulovány. Hyperbarická hyperoxie přináší několik desítek efektů a změn nejen v oblasti transportu a metabolismu kyslíku, ale také na kardiovaskulární, respirační, neurologické, metabolicko-biochemické, imunitní a enzymatické úrovni. Byly popsány četné efekty hyperoxie a hyperoxygenace ve vztahu k infekci a systémové zánětlivé odpovědi. HBO má vliv na metabolismus mikrobů především díky produkci reaktivních kyslíkových substancí. Je zesílen „respirační burst“ leukocytů, tedy prudké zvýšení spotřeby kyslíku s produkcí reaktivních kyslíkových substancí a následným usmrcením fagocytovaných baktérií, čímž se zlepšuje proces fagocytózy a obranyschopnost organismu.\n\nAdekvátní parciální tlak kyslíku je primární pro efekt některých antimikrobiálních látek. Byl popsán synergický efekt s působením některých antibiotik (např. aminoglykosidy, sulfonamidy), baktericidní efekt vůči striktním anaerobním baktériím, zastavení tvorby alfa toxinu baktérie Clostridium perfringens apod. HBO způsobuje down-regulaci prozánětlivých cytokinů. Byl prokázán pozitivní efekt na průběh ischémicko-reperfúzního (I-R) poranění, systémové zánětlivé odpovědi, multiorgánové dysfunkce, septického šoku a těžké akutní pankreatitidy. Dochází k snížení vzájemné interakce aktivovaných polymorfonukleárů s endotelem kapilár downregulací adhezivních molekul CD11 a CD18 a adhezivních molekul endotelu typu ICAM-1 a P-Selektinu.\n\nHyperbarické komory jsou ocelové tlakové nádoby, jejich provoz podléhá přísným bezpečnostním opatřením a speciálním technickým normám\n\n\n\nMalé komory bývají plněny kyslíkem, velké vzduchem. Některé potápěčské a experimentální komory se plní i jinými plyny, např. směsí kyslíku a helia.\n\nPro léčebné účely se využívají komory všech velikostí, nejrozšířenější jsou komory malé – jednomístné. U jednomístných komor však není během léčby přítomen zdravotnický pracovník a není ani k pacientovi během léčby přístup. V kyslíkem plněných komorách pacienti dýchají kyslík přímo z prostředí komory, je zde však velké nebezpečí vzniku požáru.U vzduchem plněných komor je kyslík dodáván z tlakových kyslíkových lahví či zásobního tanku, v nemocnicích častěji z centrálního rozvodu.\n\nPacienti inhalují kyslík skrze těsnící masku z dýchacího přístroje, jenž se nazývá dýchací automatika. Svým nádechovým úsilím otevírají membránu a tím přívod kyslíku. Další možností je podání kyslíku přes vak a masku s výdechovou membránou. Také je možno kyslík aplikovat do \"kyslíkové helmy\". Dětem lze kyslík podat dětským anesteziologickým systémem nebo užít kyslíkový stan. Pacienti v bezvědomí jsou ventilováni plicním ventilátorem přes orotracheální či tracheostomickou kanylu. Pacienti s tracheostomií se zachovalou spontánní ventilací dýchají kyslík z vaku přes Rubenův ventil nebo jiný systém. \n\nStřední a velké komory bývají vybaveny předkomorou, která umožňuje vstup a výstup z komory během pracovní expozice za účelem vstupu lékaře při indispozici pacienta, ukončení terapie indisponovaného pacienta, vykonání tělesné potřeby apod.\n\nPlášť komory je vybaven několika průzory k lepší možnosti sledování pacientů z vnějšího prostředí. Dále je zde tzv. podávací prostor, umožňující za provozu vkládat předměty do komory, nebo je vyndávat ven z komory.\n\n\n\n\n\n\n\nPři nemožnosti vyrovnání tlakových změn u pacientů v bezvědomí či nespolupracujících je indikována oboustranná paracentéza.\n\nNebezpečné zvláště u dekompenzovaných hypertoniků.\n\nZ měny refrakční síly čočky – (v průměru 0,64 dioptrie) – reverzibilní do 6-8 týdnů\n\nNemocnice České Budějovice – Oddělení úrazové a plastické chirurgie\n\nRHB ústav Hostinné \n\nPrajzko Hronov, a. s. – soukromé sanatorium\n\nNestátní zdravotnické zařízení Kübeck, s. r. o. – Ambulance hyperbarické oxygenoterapie a, poradna pro potápěče \n\nhttp://www.hyperbarickakomora.cz/ \n\nNestátní zdravotnické zařízení – Ambulance hyperbarické oxygenoterapie\nMěstská nemocnice Ostrava – Centrum hyperbarické medicíny\n\nHyperbarická komora v Městské nemocnici Ostrava byla uvedena do provozu v roce 1965 na popud tehdejšího vedení OKD a Městské nemocnice v souvislosti se vzrůstajícím množstvím pracovníků postižených těžkým pracovním úrazem či otravou oxidem uhelnatým v tehdejším těžkém průmyslu. Jednalo se o první a současně největší komoru v tehdejším Československu a v bývalém východním bloku.\n\nNemocnice Pardubice – Centrum hyperbarické medicíny \n\nAlmedea, s. r. o. – Hyperbarick33\n\nv usti není\n\n"}
{"id": "382090", "url": "https://cs.wikipedia.org/wiki?curid=382090", "title": "Warzone 2100", "text": "Warzone 2100\n\nWarzone 2100 je taktická 3D realtimová strategie vyvinutá Pumpkin Studios a vydaná Eidos Interactive v roce 1999 pro Microsoft Windows a PlayStation. V roce 2004 byla hra Eidosem uvolněna pod licencí GNU General Public License, kromě hudby a videosekvencí, které byly uvolněny až 10. června 2008. Hra je v současnosti vyvíjena skupinou Pumpkin-2 jako\" The Warzone 2100 Resurrection Project\".\n\nHra byla hodnocena vesměs dobře, hodnocení PC verze od GameRankings dosahuje 80,0 %, u Playstation verze 73,4 %.\nGamespot udělil verzi pro Playstation známku 6,5 a PC verzi 7,6. V recenzi zde vyzdvihovali například vysokou úroveň přizpůsobitelnosti.\n\nNa konci 21. století je civilizace zdevastována vlnou nukleárních útoků. Zatímco většina přeživších přežívá v neorganizovaných tlupách tzv. \"Scavengers\" (mrchožrouti), malá skupina lidí, kteří sami sebe nazývají \"The Project\" (Projekt), se snaží vybudovat novou civilizaci na základech předválečné technologie.\n\nPři sbírání artefaktů v Arizoně jsou napadeni novou frakcí \"New Paradigm\" (Nové paradigma), která je pod velením další organizace zvané \"Nexus\", která je přímo odpovědná za jadernou válku. V poslední kampani lidé z Projektu zahájí frontální útok na Nexus a porazí je.\n\nHra je plně ve 3D, terén lze takticky využívat, například pohoří a kaňony k blokování střelby.\n\nVe Warzone lze vytvářet vlastní jednotky, kombinovat lze podvozek o různé hmotnosti a výkonu, pohonný systém (pásy, kola) a nasazeného objektu (zbraň, radar, stavební zařízení). Hra klade důraz na radarové senzory k detekci jednotek, koordinaci pozemních útoků a dělostřelectvo.\n\nKaždá mise, kromě první a poslední, má určitý časový limit, který udržuje v hráči pocit naléhavosti a má ho odradit od pomalého shromažďování prostředků.\n\nHra obsahuje editor map.\n\n"}
{"id": "382091", "url": "https://cs.wikipedia.org/wiki?curid=382091", "title": "Židokřesťanství", "text": "Židokřesťanství\n\nŽidokřesťanství je poměrně novodobý termín. Zřejmě poprvé ho použil až význačný odborník na počátky křesťanství, Ferdinand Christian Baur (1792–1860), a to ve své rozsáhlé studii z roku 1831. Od té doby se mezi odborníky vede dlouhá diskuze ohledně přesného vymezení tohoto pojmu. Do problematiky vymezování pojmu se zapojili takové osobnosti jako například Hans-Joachim Schöps, Jean Daniélou, Marcel Simon, Bruce John Malina, Stanley Riegl, Robert Murray, Manlio Simonetti, Simon Claude Mimouni, Andrzej Strus a další. Všeobecně však panuje shoda, že výraz „židokřesťanství“ označuje víru prvních generací následovníků Ježíše z Nazareta neboli Ježíše Krista, kteří byli židovského původu. Ti jsou označování jako „židokřesťané“ na rozdíl od věřících z nežidů, kteří jsou označování jako pohanokřesťané či etnokřesťané.\n\nProblém používání výše uvedených pojmů spočívá v tom, že jako křesťané byli v 1. století poprvé označeni ti učedníci Ježíše Krista, kteří tvořili společenství v Antiochii, přičemž toto společenství bylo tvořeno převážně nežidy. Co se týče židovských učedníků Ježíše Krista, tak ti byli i nadále vnímáni jako židé či příslušníci židovské sekty, která byla někdy specifikována jako nazorejská a jindy o ní bylo mluveno jako o „té cestě“. Ještě i církevní otcové používali pro židovské následovníky Ježíše Krista prosté označení hebrejci a nikoliv „křesťané“. Někdy však církevní otcové mezi skupinami hebrejců věřících v Ježíše Krista rozlišovali a označovali je jako ebionity, elkasaity či nazarény, přičemž je vnímali jako heretiky, kteří se drží Zákona.\n\nProsper Grech shrnuje odbornou diskuzi ohledně používání pojmu „židokřesťanství“ v podstatě takto: V nejširším slova smyslu by měl termín označovat všechny křesťany, kteří se na víru v Krista obrátili ze židovství. V užším slova smyslu by však měl termín označovat všechny rané křesťany, kteří po svém obrácení i nadále zachovávali velmi přísně Zákon, ale kteří toto zachovávání nevyžadovali po etnokřesťanech. V nejužším slova smyslu by pak měl být termín vyhrazen buď pro ty židokřesťany, kteří spásu podmiňovali obřízkou a tedy zachováváním Zákona podle židovské halachy, nebo ty židokřesťany, kteří navíc odmítali Ježíšovo božství podobně jako ebionité.\n\nFaktem však zůstává, že autor pojmu Ferdinand Christian Baur měl pod pojmem židokřesťanství na mysli petrovské křesťanství, které si zakládalo na spojení židovské náboženské tradice (hl. Tóry) s křesťanskou náboženskou tradicí (evangelii) a vyústilo tak ve spojení židovského Starého zákona s křesťanským Novým zákonem do Bible, zatímco pod pojmem pohanokřesťanství měl na mysli pavlovské křesťanství, které bylo samo o sobě na starozákonní židovské tradici nezávislé, nezakládalo si na ni.\n\n\n"}
{"id": "382092", "url": "https://cs.wikipedia.org/wiki?curid=382092", "title": "ČSM", "text": "ČSM\n\nČSM může být:\n\n\n"}
{"id": "382094", "url": "https://cs.wikipedia.org/wiki?curid=382094", "title": "649–640 př. n. l.", "text": "649–640 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 669 – 660 659 – 650 – 649–640 př. n. l. – 639 – 630 629 – 620 \n\n\n\n"}
{"id": "382105", "url": "https://cs.wikipedia.org/wiki?curid=382105", "title": "Eukaryogeneze", "text": "Eukaryogeneze\n\nEukaryogeneze je evoluční proces vzniku eukaryotické buňky, která na rozdíl od prokaryotické obsahuje množství vnitřních membrán a složité organely (mitochondrie a podobně). Některé okolnosti ještě nejsou zcela vyjasněny, ale např. o mitochondriích a plastidech se ví, že vznikly endosymbioticky, tzn. pohlcením jednoho organismu druhým. Jiné struktury v eukaryotické buňce však vznikly endogenně, na základě mutací (de novo).\n\nVznik eukaryotické buňky se zřejmě odehrál asi před 2 miliardami lety, ačkoliv s tím někteří vědci nesouhlasí a kladou tento milník do mnohem nedávnější doby.\n\nPřesný průběh počátků eukaryogeneze není zcela vyjasněn. Zdá se, že ke vzniku eukaryot přispěly genomy jak archeálních, tak bakteriálních buněk. Podrobně se průběh eukaryogeneze snaží vysvětlit více než 20 hypotéz. Důležitou roli v těchto hypotézách často hrají právě bakterie a archea, tedy dvě prokaryotické domény, z nichž se pravděpodobně eukaryota vyvinula.\n\nČasto se v hypotézách objevuje otázka vzniku mitochondrií, která je však v základních rysech již v podstatě objasněná. V této organele byla totiž nalezena DNA, která vykazuje značnou příbuznost s bakteriemi z řádu Rickettsiales. Endosymbiotická teorie tak oprávněně tvrdí, že mitochondrie vznikly právě pohlcením \"Rickettsií\" jinou buňkou a mitochondrie jsou potomci těchto bakterií. To však pravděpodobně neznamená, že pouhý vznik mitochondrií znamenal vznik eukaryot v dnešním slova smyslu. Eukaryotická buňka má i množství jiných typických rysů, jako je buněčné jádro, endomembránový systém, lineární chromozomy a mRNA splicing, ale není jasno v tom, jestli tyto rysy vznikly před nebo po endosymbióze budoucí mitochondrie.\n\nChimérické hypotézy je souhrnné označení pro takové hypotézy, které předpokládají v průběhu eukaryogeneze fúzi několika typů buněk.\n\nPodle tzv. archeální hypotézy je eukaryotická buňka pouhým potomkem buňky jisté archebakterie, která pohltila bakteriálního symbionty, z nichž se vyvinula mitochondrie. Horizontálním přenosem genetické informace z mitochondrie do genomu archeálního se pak vysvětluje skutečnost, že mnohé znaky eukaryot jsou spíše bakteriálního původu. Další geny spíše bakteriálního původu by teoreticky mohla eukaryotická buňka získat i z potravy, pokud se živila bakteriálními buňkami (tzv. gene ratchet teorie). Některé varianty této hypotézy se zabývají i mechanismem pohlcení bakteriálního předka mitochondrie a např. předpokládají, že archeální předek eukaryot by neměl buněčnou stěnu (jako recentní \"Thermoplasmata\"), naopak by již měl aktinový základ cytoskeletu s rozvětvenými filamenty, který by umožňoval vychlípeniny plazmatické membrány usnadňující zachycení bakterie. Vycházejí přitom z monofylie genetického kódování některých archeálních a eukaryotických aktinů.\n\nDetailněji se okolnostmi archeální hypotézy zabývá tzv. vodíková hypotéza navržená v roce 1998. Hostitelskou buňkou byla anaerobní, vodík metabolizující autotrofní archebakterie, která pohltila symbiotickou bakterii schopnou v rámci své respirace produkovat vodík. Tyto bakterie následně prošly evolucí a změnily se na mitochondrie.\n\nVodíková hypotéza má své výhody i nevýhody. Pro hovoří fakt, že tato hypotéza vysvětluje příčiny, které vedly k pohlcení mitochondrie. Svůj význam má i skutečnost, že v přírodě se nachází podobná uskupení organismů vyměňujících si vodík (hydrogenozomy nálevníků a jejich symbionti). Na druhou stranu je známo, že eukaryotická membrána je podobná spíše membráně bakterií, jenže kdyby měla pravdu vodíková hypotéza, membrána by byla archeální. Archebakterie také provozují anaerobní metanogenní metabolismus, zatímco eukaryota nikoliv. I další metabolické vlastnosti spíše mluví v neprospěch této teorie.\n\nPodobně jako vodíková hypotéza, také syntrofická hypotéza předpokládá, že motivací ke vzniku eukaryotické buňky byl metabolismus vodíku, přičemž se výměna produktů metabolismu mezi několika druhy (tedy právě tzv. syntrofie) objevuje i v jejím názvu. Syntrofickou hypotézu formulovali poprvé Moreira a López-García roku 1998.\n\nPodle jejich hypotézy se fúze odehrála mezi buňkou metanogenní archebakterie a pravděpodobně několika buňkami bakterií, konkrétně deltaproteobakterií. Tyto bakterie se přiložily těsně k buněčné membráně archebakterie a vzájemně mezi sebou splynuly. Archeální cytoplazmatická membrána se pak stala jadernou membránou nové eukaryotické buňky a cytoplazmatická membrána deltaproteobakterií představuje dnešní buněčnou membránu eukaryot. Souběžně s fúzemi buněk se odehrála podle autorů této hypotézy horizontální výměna genetické informace.\n\nU syntrofické hypotézy je možné spatřovat výhodu v tom, že takto vzniklá cytoplazmatická membrána by byla bakteriálního původu, na rozdíl od předchozí hypotézy.\n\nNěkteré syntrofické hypotézy, zejména studie z roku 2000 od Lynn Margulisové a kol, navrhují společenství archeí a bakterií založená na síře. Bakterie, konkrétně spirochéty, přijímaly sirovodík produkovaný archebakteriemi, a metabolizovaly ho. Tyto spirochéty se údajně postupně vyvinuly v bičík. Jenže pro tuto hypotézu nebyl zatím nalezen téměř žádný důkaz, vyjma skuetčnosti, že podobná společenství existují v přírodě.\n\nZcela jiný pohled nabízí teorie „Neomura“ (v překladu „nová stěna“) neboli také fagotrofická hypotéza, zastupovaná především Cavalier-Smithem, která považuje archea i eukaryota za potomky určité složité grampozitivní bakterie, konkrétně jisté aktinobakterie. Tato aktinobakterie prošla značným vývojem a až později endosymbioticky získala mitochondrie. Nedostatkem těchto teorií je fakt, že v současnosti neznáme žádné eukaryotické organismy s primární absencí mitochondrií, ačkoliv je tyto teorie předpokládají.\n\nPodle této hypotézy, kterou formuloval v roce 2005 P. Forterre, se musí vznik všech domén včetně té eukaryotické přičítat virům. Před vznikem tří dnešních domén používaly nejprve buňky jako genetický materiál výhradně RNA (tzv. RNA svět), pak byly infikovány několika viry, které vynalezly DNA, a následně se tato DNA stala jejich hlavním genetickým materiálem. Neexistují doklady, jedná se o poměrně spekulativní hypotézu, ale nedá se odmítat jako nesprávná.\n\nBičík mohl vzniknout buď symbioticky, nebo endogenně (de novo). Se symbiotickým vznikem bičíku počítá z širších hypotéz zejména syntrofická hypotéza založené na síře, tzn. že bičík vznikl z symbiotických spirochét. Také se objevují úvahy, že jsou bičíky vzniklé endosymbioticky z bakterií kmene Verrucomicrobia. Mimo symbiotické hypotézy stojí například teorie, že bičík vznikl protažením centrioly (organela nesoucí mikrotubuly pro mitotické dělení) na druhou stranu.\n\nOpět existuje endogenní i endosymbiotická teorie. První říká, že z membrány vycestovávaly měchýřky a postupně vzájemným splýváním vytvořili jadernou membránu. V rámci širších eukaryogenetických teorií se snaží vznik jádra vysvětlit zajímavým způsobem již zmíněná syntrofická hypotéza.\n\nOhledně vzniku peroxizomu byla také postulována endosymbiotická teorie (z grampozitivní bakterie), ale obecně se soudí, že vznikl endogenně, specializací části vnitřních membrán.\n\nMimo výše uvedené struktury, které jsou přítomné téměř ve všech eukaryotických buňkách, se v mnoha skupinách eukaryot vyvinuly i jiné specifické organely. Typickým příkladem jsou plastidy, semiautonomní organely, v nichž probíhá fotosyntéza a některé další pochody. Vyskytují se u rostlin a mnohých protistů. Vznikly pravděpodobně v evoluční historii až určitou dobu po vzniku samotné eukaryotické buňky a samotné eukaryogeneze se neúčastnily. Přesto jsou však dalším dokladem endosymbiotické teorie. Na rozdíl od mitochondrií se plastidy vyvinuly u několika, často nepříbuzných skupin eukaryot. Tzv. primární plastidy však pochází z sinice a vznikly pravděpodobně pouze jednou, a to u rostlin, které v širším pojetí zahrnují nejen zelené rostliny (\"Viridiplantae\"), ale i ruduchy (\"Rhodophyta\") a glaukofyty (\"Glaucophyta\"). Plastidy u jiných druhů fotosyntetizujících eukaryot vznikly především sekundární endosymbiózou, tedy pohlcením jedné ze skupin rostlin. Pohlcením ruduchy vznikly plastidy (někdy kvůli svému původu zvané rhodoplasty) např. u různých heterokont (Heterokonta) a rozsivek (Bacillariophyceae), pohlcením zelené řasy vznikly plastidy u Chlorarachniophyta, některých krásnooček (Euglenozoa) a jedné obrněnky.\n\n"}
{"id": "382114", "url": "https://cs.wikipedia.org/wiki?curid=382114", "title": "Georges Sorel", "text": "Georges Sorel\n\nGeorges Eugène Sorel (2. listopadu 1847, Cherbourg – 29. srpna 1922) byl francouzský filosof a anarchistický teoretik revolučního syndikalismu, tzv. anarchosyndikalismu.\n\nZprvu byl zastáncem Karla Marxe, později jeho teorii zrevidoval. Odmítal neodvratnou, postupnou změnu, byl pro přímou akci formou generálních stávek, bojkotů a konstantního narušování kapitalismu s cílem nastolit kontrolu výrobních prostředků ze strany pracovníků. Byl obviňován ze schvalování sabotáže, kterou výslovně odmítal. Věřil v potřebu uváženě koncipovaného „mýtu“ generální stávky, který by zkoordinoval masy. Inspiroval se jakobíny, když tvrdil, že jediná cesta změny je prostřednictvím použití síly. \nPrezentuje svoji myšlenku syndikalismu, teorii o řízené ekonomice a pracovních strukturách - všichni vnitřně se podílejí na výrobě, na jakémkoli postě, by se měly rovně podílet na vlastnictví vyrobeného jakož i výrobních prostředků, bez ohledu na pozici v práci. Jeho socialismus pramenil více z útoku na morální rozklad buržoazie než z potřeb proletariátu.\n\n"}
{"id": "382116", "url": "https://cs.wikipedia.org/wiki?curid=382116", "title": "Wolin (město)", "text": "Wolin (město)\n\nWolin ( , ) je město a gmina na ostrově stejného jména ( , ) v severozápadním cípu Polska. Spadá pod okres Kamień Pomorski, Vojvodství západopomořské. Žije zde 4900 obyvatel. Přes Wolin probíhá silnice S3 (česká hranice – Svinoústí) (E65) a železniční trať Štětín – Svinoústí.\n\nPůvodní Wolin byl centrem pomořanského kmene Volyňanů a pravděpodobně byl totožný s Vinetou a Jómsborgem, významným obchodním střediskem objevujícím se v latinských a severských pramenech. S Wolinem byl spojen Wichmann Mladší, bratr markrabětě Hermanna Billunga, který se spojil s Volyňany proti Polákům a u tohoto města roku 967 padl v boji proti polskému Měškovi I. a českému Boleslavovi I. Ve 12. století Wolin ekonomicky upadal a trpěl dánskými nájezdy, což vedlo k přeložení biskupství do Grobe. Na konci 12. století pak bylo Dány město zcela zničeno a současný Wolin vznikl až poté.\n\nJméno Wolin, počeštěně Volyň, se objevuje v pramenech v řadě variant, další pak přibývají při ztotožnění s Vinetou a Jómsborgem:\n\n\nVe městě před přijetím křesťanství byl ctěn bůh Trihlav a také posvátné kopí zasazené do mohutného sloupu. V roce 1124 do Wolinu dorazil biskup Otto Bamberský, ale po neúspěchu své misie se vypravil do Štětína a tamější úspěch přesvědčil i Volyňany. Místní svatyně a modly byly biskupem zničeny, pohanskými kněžími však byla zachráněna a uschována zlatá Trihlavova socha a sedlo. Poté zde nechal vystavět dva kostely, jeden zasvěcený svatému Vojtěchu a svatému Václavu, druhý svatému Petru. V roce 1128 se biskup opět vydal do Wolinu, kde se lidé navrátili k pohanství a během slavnosti na počest posvátného kopí bylo podle legendy město zničeno ohněm padajícím z nebe, ušetřen byl jen kostel svatého Vojtěcha, přestože byl vystavěn z dřevěných desek a proutí.. Poté přestoupil Wolin natrvalo ke křesťanství.\n\nVe Wolinu bylo ctěno kopí zasazené do mohutného sloupu, stejně jako město samotné spojované životopisci Otty Bamberského s Juliem Caesarem. Biskup se jej měl pokoušet koupit, ale byl odmítnut poukazem na božskou podstatu kopí zaručující ochranu a vítězství.\n\nVztah kopí zasazeného do mohutného sloupu k slovanskému náboženství je nejasný a tak byla formulována řada hypotéz:\n\n\nJiří Dynda spojuje wolinské kopí s Trihlavem s poukazem na motiv „kovu ve dřevě“ – který se objevuje i v příběhu o uschované soše tohoto boha. Sloup může také znamenat axis mundi, která je též spojována s Trihlavem. Zajímavou analogií ke sloupu s kopím jsou také severské sloupy s obrazy božstev stojící u královského stolce či značící zábor kolonizovaného území a do nichž byly zaráženy „hřeby moci“ či „hřeby bohů“.\n\nArcheologický výzkum odhalil na území starého Wolinu svatyně peryňského typu z přelomu 7. a 8. století a dvojdílný pohanský chrám o rozměrech 5x7 metrů z 9. století, přestavěný v roce 965/966. Uvnitř templu se nacházel pravoúhlý podstavec pro sochu, podle nálezu dřevěné nohy dosahující dvou až tří metrů. Kolem chrámu stála dřevěná ohrada, v jejímž rohu se pravděpodobně nacházela stáj pro posvátného koně, napovídá tomu zachovalá vrstva koňského hnoje. Dále zde byly nalezeny zbytky západoevropského koberce z konce 10. století, nejspíše sloužícího jako výzdoba chrámu, zbytky loučí a kostí obětovaných zvířat, především beránků a selat, a různé kultovní předměty jako dřevěné idoly, dřevěná figurka osedlaného koně, závěsná kování, vrbové věnečky a váček z kůry.\n\n"}
{"id": "382118", "url": "https://cs.wikipedia.org/wiki?curid=382118", "title": "Partie", "text": "Partie\n\nPartie může být:\n\n\n\n"}
{"id": "382119", "url": "https://cs.wikipedia.org/wiki?curid=382119", "title": "Ambient techno", "text": "Ambient techno\n\nAmbient techno je relexační forma techna. Tento styl není určen k tanci, proto se řadí spíše do downtempo elektroniky. \n\nJe to „zředěný“, přeorientovaný Ambient house. Tento styl se skládá z minimalové rytmiky, atmosférických ambientních zvuků, hudebních vzorků a podružných melodií.\n\n\n"}
{"id": "382121", "url": "https://cs.wikipedia.org/wiki?curid=382121", "title": "Parta", "text": "Parta\n\nParta může být :\n\n\n\n"}
{"id": "382123", "url": "https://cs.wikipedia.org/wiki?curid=382123", "title": "Partaj", "text": "Partaj\n\nPartaj (z něm. \"die Partei\", strana v politice i v právu) může být :\n\n"}
{"id": "382125", "url": "https://cs.wikipedia.org/wiki?curid=382125", "title": "Provoz", "text": "Provoz\n\nProvoz může být:\n\n\n\n"}
{"id": "382127", "url": "https://cs.wikipedia.org/wiki?curid=382127", "title": "Baudouin I. Belgický", "text": "Baudouin I. Belgický\n\nBaudouin I. (francouzsky Baudouin Albert Charles Leopold Axel Marie-Gustave, nizozemsky Boudewijn Albert Karel Leopold Axel Marie Gustaaf) (7. září 1930, Laeken, Belgie – 31. července 1993, Motril, Španělsko), byl v letech 1951–1993 král Belgičanů, syn krále Leopolda III.\n\nPanovnické jméno (fr. Baudouin, nizozemsky Boudewijn, německy Balduin) se v češtině uvádí buď ve francouzské podobě, případně počeštěně Balduin.\n\nBaudouin, který se stal polovičním sirotkem ve věku pěti let (jeho matka Astrid zahynula při autonehodě) a králem v jedenadvaceti letech, na dlouhý čas zůstane „smutným monarchou“. Na trůn nastoupil v roce 1951 po tzv. královské otázce (sporu o krále), kdy již od roku 1945 vykonával regentskou vládu králův bratr Karel a král Leopold III. musel v důsledku kontroverzní činnosti v době druhé světové války pobývat v zahraničí a navrátil se až po plebiscitu v roce 1950, nicméně kvůli silnému odporu záhy předal moc svému synovi. Baudouin řídil stát po vzoru svého děda Alberta I.: s taktem urovnával ministerské krize a řešil spory mezi Valony a Vlámy. Za jeho panování proběhla dekolonizace Konga, které se stalo nezávislým státem (1960).\n\nDne 15. prosince 1960 se v katedrále sv. Michala a Guduly v Bruselu oženil s Fabiolou de Mora y Aragón (nar. 11. července 1928). Jejich manželství poznamenala skutečnost, že pár se nedočkal potomků, neboť Fabiola po pěti potratech pozbyla možnost mít dítě.\n\nV roce 1990 odmítl jako katolík podepsat zákon liberalizující podmínky interrupcí a abdikoval. Zákon tedy podepsalo kolegium ministrů tak, jak ukládá belgická ústava v případě absence krále na trůnu. Belgický parlament však Baudouina opět dosadil do funkce již 44 hodin po jeho abdikaci, neboť hrozila závažná konstituční krize.\n\nDne 31. července 1993 Baudouin zemřel po 42 letech panování na náhlou zástavu srdce ve své vile „Astrid“ v Motrilu ve Španělsku. Je pohřben v královském pantheonu v kostele v Laeken v Bruselu.\n\nJeho nástupcem se stal Albert II., Baudouinův mladší bratr.\n\n\n\n"}
{"id": "382128", "url": "https://cs.wikipedia.org/wiki?curid=382128", "title": "Tomášovo evangelium dětství", "text": "Tomášovo evangelium dětství\n\nTomášovo evangelium dětství (nazýváno také \"Pseudo-Tomášovo evangelium dětství\") je starověký spis řazený mezi apokryfní evangelia a pseudoepigrafy. Za autora je v textu označen Tomáš Izraelský. Evangelium vzniklo pravděpodobně ve 2. nebo 3. století. Po jazykové stránce bylo dílo napsáno v obecné řečtině (koiné) a stylisticky je dílem ve své době jistě kontroverzním – autor líčí život Ježíše Nazaretského nespisovným jazykem až s prostořekou naivností. Z dochovaných přepisů Tomášova evangelia dětství se podařilo rekonstruovat dva paralelní texty – rukopis A a rukopis B.\n\nText se dovolává autorství Tomáše Izraelského. Přímo se autor v textu za apoštola neoznačuje, přesto bývá spojován s apoštolem Tomášem, který podnikl misie mezi Parthy a Peršany a podle některých tradic se dostal až do Indie. V této souvislosti jsou vyzvedávány podobné prvky s indickou mytologií, gnosticismem a dokétismem, interpretovány jsou však spíše jako „spontánní naivita tvůrce“ než jako „promyšlený propagandistický záměr“. Autor však musel být obeznámen jak s křesťanskou, tak i s židovskou tradicí, protože v textu můžeme najít například odkazy na šabat a pesach.\n\nTomášovo evangelium dětství je tradičně řazeno do 2. či 3. století našeho letopočtu, nicméně stanovit dobu jeho sepsání jednoznačně je velmi obtížné. O jistém Tomášově evangeliu se zmiňují již Ireneus, Hippolytos a Origenes, což by ukazovalo na dataci do druhé poloviny 2. století, avšak autoři zde mohli mít na mysli ne Tomášovo evangelium dětství, nýbrž gnostický spis Tomášovo evangelium. Opřít se nemůžeme ani o dataci jazykovou, protože nám dostupné a dochované texty jsou pozdní opisy, které podle některých názorů mohou být i zpětnými překlady.\n\nTomášovo evangelium dětství se dochovalo v mnoha opisech na jejichž základě byly rekonstruovány dvě verze. Vědci se nemohou shodnout, ve kterém jazyce bylo původně Tomášovo evangelium dětství napsáno. Uvažuje se nad syrskou a řeckou verzí, jenže kvůli nedochovanosti originálů (k dispozici jsou jen jejich přepisy) není možné tento problém vyřešit jen stanovením stáří textu. Nejpravděpodobněji byl však originál řecký. Díky textové kritice a analýze rozlišujeme dvě verze řeckých rukopisů:\n\n\n\nZ počtu překladů Tomášova evangelia dětství můžeme usuzovat, že šlo o vcelku oblíbený text. Syrsko-arabský překlad ze 6. století byl předlohou Arabského a nejspíše i Arménského evangelia dětství, a v komentáři k francouzskému překladu je díky podobnému zpracování shodných témat pokládán za předlohu všech ostatních evangelií dětství. De Santos se domnívá, že Staroslověnský překlad datovaný nejpozději do 11. století (shrnující různé staroslověnské verze Tomášova evangelia dětství) je odvozen z jediného řeckého pramene, který se pokusil zpětně přeložit. Mezi další překlady patří například překlad Hebrejský, Gruzínský, který je srovnatelný se syrským překladem, a Latinský z 5.-6. století, jenž je překladem Gruzínské verze.\n\nTomášovo evangelium dětství podává obraz Ježíše Nazaretského např. ne jako léčitele, ale spíše jako nevychovaného dítěte, které nemá zábrany připravovat lidi ve svém okolí o život. Všechny zázraky, které zde Ježíš koná, se dějí, protože on tak řekl. U oživení ptáčků i usmrcování lidí vyslovuje, aby se tak stalo. Ježíš v textu prochází vývojem od vrtkavého dítěte, kterému nezáleží na tom, koho a jak zraní, po rozumného chlapce, který se stará o lidi ve svém okolí.\n\nPro srovnání uvádím přehled obsahu podle překladů Petra Pokorného z Neznámých evangelií a Pavlíny Šípové v její diplomové práci Tomášovo evangelium dětství.\n\n\n\n\n\n\n\n\n\n\n\nPřestože se Tomášovo evangelium dětství zabývá dětstvím Ježíše až zhruba do věku 12 let, nezabývá se otázkou jeho početí, jako je tomu například u evangelií podle Matouše či Lukáše. K tomuto tématu se blíží pouze Ježíšovy narážky, že Josef není jeho otec.\n\nKapitola XIX v Tomášově evangeliu dětství je shodná s pasážemi v Lukášově evangeliu.\n\nPříhoda s hliněnými ptáčky se objevuje i v Koránu, přestože oproti evangeliu dětství zde není výslovně uveden Ježíšův věk:\n\n\n\n"}
{"id": "382138", "url": "https://cs.wikipedia.org/wiki?curid=382138", "title": "Partner", "text": "Partner\n\nPartner či partnerka může být : \n\n\nVlastní jména:\n\nVe filmu a televizi:\n"}
{"id": "382143", "url": "https://cs.wikipedia.org/wiki?curid=382143", "title": "659–650 př. n. l.", "text": "659–650 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 679 – 670 669 – 660 – 659 – 650 př. n. l. – 649 – 640 639 – 630 \n\n\n\n"}
{"id": "382146", "url": "https://cs.wikipedia.org/wiki?curid=382146", "title": "Keystone (Jižní Dakota)", "text": "Keystone (Jižní Dakota)\n\nKeystone je obec v regionu Black Hills v okresu Pennington County v Jižní Dakotě, USA. Podle sčítání lidu měla v roce 2010 337 obyvatel. Vznikla v roce 1883 jako hornická osada. Od té doby se změnila na středisko sloužící milionům návštěvníkům památníku Mount Rushmore, který se nachází blízko za hranicemi města.\n\nKeystone zabírá plochu 7,4 km², nejsou zde žádné vodní plochy.\n\nPodle sčítání lidu z roku 2010 zde žilo 337 obyvatel. Podle sčítání lidu v roce 2000 zde sídlilo 311 obyvatel, 152 domácností a 84 rodin. Hustota zalidnění byla 108,6 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 8,3% populace.\n\n"}
{"id": "382154", "url": "https://cs.wikipedia.org/wiki?curid=382154", "title": "Uhřínov (rozcestník)", "text": "Uhřínov (rozcestník)\n\nNázev Uhřínov má více sídel:\n"}
{"id": "382165", "url": "https://cs.wikipedia.org/wiki?curid=382165", "title": "Chorukor", "text": "Chorukor\n\nChorukor je fiktivní umělý jazyk ze hry \"Vyrozumění\" (1965) Václava Havla. \n\nJediná známá slova v chorukoru jsou názvy dnů v týdnu. Hlavní umělý jazyk této hry je (také fiktivní) ptydepe, jehož je po stránce filosofie jazyka chorukor protikladem. Přechod z nesrozumitelného a nenaučitelného ptydepe na neméně nesrozumitelný chorukor je metaforou společenských změn v komunistickém Československu – reformy byly provedeny jen na papíře, špatné principy byly nahrazeny za jiné, stejně špatné.\n\nPerina: Samozřejmě. Pondělí se v chorukoru řekne ilopagar, úterý ilopager, středa ilopagur, čtvrtek ilopagir, pátek ilopageur, sobota ilopagoor. Jak myslíte, že se řekne neděle? No?\n\"(Hlásí se jediný Kalous)\" Tak Kalous!\nKalous: \"(Vstane)\" Ilopagor. \"(Usedne)\"\nPerina: Správně, Kalous! Máte jedničku! Že to je velmi lehké?\n"}
{"id": "382166", "url": "https://cs.wikipedia.org/wiki?curid=382166", "title": "Python (rozcestník)", "text": "Python (rozcestník)\n\nPython může být:\n\n\n"}
{"id": "382167", "url": "https://cs.wikipedia.org/wiki?curid=382167", "title": "Chuťovka", "text": "Chuťovka\n\nJednohubka nebo neutrálně chuťovka je druh chlebíčku, jenž se servíruje při různých slavnostních akcích a oslavách jako konzumační doplněk k pití nebo pro povzbuzení chuti a který může mít celou řadu variací. Jedná se o malý kousek chleba, veky, rohlíku, případně jiného pečiva, který se servíruje společně s pomazánkou a dalšími přísadami, jako jsou salámy, sýry, zelenina, ovoce apod. V jednohubkách bývají často zapíchnutá dřevěná, případně plastová párátka, která drží jednotlivé části pohromadě a slouží k jejich uchopení.\n\nPři akcích slavnostního charakteru se někdy podávají též malé chlebíčky, takzvané kanapky neboli koktejlové chlebíčky, které jako chuťovky stojí někde mezi klasickým chlebíčkem a jednohubkou.\n"}
{"id": "382173", "url": "https://cs.wikipedia.org/wiki?curid=382173", "title": "Šilingrovo náměstí", "text": "Šilingrovo náměstí\n\nŠilingrovo náměstí (lidově \"Šilingrák\") je jedno z brněnských náměstí. Nachází se nedaleko centra na spojnici ulic Husova a Pekařská, západním směrem od Zelného trhu. Jeho současný název je odvozen od příjmení brněnského spisovatele Tomáše Šilingera.\n\nV minulosti se na náměstí nacházela Brněnská brána, která tvořila součást tehdejšího brněnského opevnění.\n\nVe středověku bylo náměstí známo jako Svinský trh, protože se zde obchodovalo s prasaty. Právě kvůli jejich zápachu byli prodejci vykázáni mimo městské opevnění. Kromě prodejců prasat zde provozovaly živnost i nevěstky, které rovněž nemohly nabízet své služby uvnitř hradeb. K proměně náměstí došlo v 18. – 19. století, kdy byly městské hradby zbourány a byl zde postaven první nájemní dům a pivovar. Vzpomínkou na tento pivovar je již pouze pamětní deska Františka O. Poupěte, který zavedl do pivovarnictví nové postupy.\n\nV tzv. městském dvoře na jižní straně Šilingrova náměstí při východní straně Husovy ulice dnes sídlí Hotel Barceló Brno Palace.\n\n"}
{"id": "382179", "url": "https://cs.wikipedia.org/wiki?curid=382179", "title": "Ján Kvačala", "text": "Ján Kvačala\n\nJán Kvačala též \"Johann Kvacsala\" či \"János Kvacsala\" či \"Иван Квачала\" (3. února 1862 v Báčském Petrovci – 9. června 1934 ve Vídni) byl slovenský pedagog, zakladatel komeniologie, církevní historik a evangelický kazatel.\n\nByl synem učitele. Po vystudování gymnázia studoval v Bratislavě teologii, filozofii a filologie. Doktorát získal v Lipsku v roce 1886 dizertační prací o Komenském.\nPůsobil na univerzitě v Dorpatu (dnes Tartu, Estonsko, rusky též \"Jurjevská univerzita\").\n\nZemřel na cévní mozkovou příhodu.\n\nKnižně vyšlo (výběr): \n\n"}
{"id": "382194", "url": "https://cs.wikipedia.org/wiki?curid=382194", "title": "Překvapení", "text": "Překvapení\n\nPřekvapení může být:\n\n"}
{"id": "382199", "url": "https://cs.wikipedia.org/wiki?curid=382199", "title": "Richard Mikuláš Coudenhove-Kalergi", "text": "Richard Mikuláš Coudenhove-Kalergi\n\nRichard Mikuláš hrabě Coudenhove-Kalergi (něm. \"Richard Nicolaus Graf Coudenhove-Kalergi\"; 16. listopadu 1894, Tokio – 27. července 1972 Schruns, Rakousko) byl rakouský šlechtic s československým občanstvím, spisovatel, politik a spoluzakladatel Panevropské unie, příslušník rodu Coudenhove.\n\nCoudenhove-Kalergi byl synem c. a k. velvyslance v Japonsku Jindřicha hraběte Coudenhove-Kalergiho a jeho ženy Micuko Aojamové (1874–1941), která pocházela z rodiny japonského obchodníka. Po otci mu náležel brabantský titul Coudenhove, šlechtický titul, který jeho předkové získali za účast na křížové výpravě z roku 1099. Jeho původ je možné vystopovat až k předku Gerolfovi zesnulému 3. března 1259.\nHrabě Coudenhove-Kalergi se narodil v Tokiu, vyrůstal v Rakousku, jeho domovem byla Francie a měl československé občanství. Když mu byl jeden rok, přestěhovali se jeho rodiče do Poběžovic v Čechách. Byl vzděláván soukromými učiteli a svým otcem, jenž ovládal 18 jazyků, a to v ruštině a maďarštině. Později přestoupil na Theresianum ve Vídni a poté studoval na vídeňské univerzitě (Alma Mater Rudolphina) filosofii a dějiny. Roku 1916 promoval na doktora filosofie. \n\nRoku 1915 se oženil s rakouskou herečkou Idou Roland Klausnerovou, jež zemřela roku 1951. Za druhé světové války emigroval do Švýcarska a USA. Roku 1952 se oženil se Švýcarkou Alexandrou hraběnkou von Tiele, roz. Bally, dcerou lékaře ze Solothurnu, která však po krátkém harmonickém manželství zemřela. Roku 1969 se znovu oženil a vzal si Rakušanku Melanii Benatzky Hoffmannovou, vdovu po skladateli Ralphu Benatzkym. Navzdory svým třem manželstvím zemřel Kalergi jako bezdětný. \n\nKalergiho sestra Ida Friederike Görres je známá jako spisovatelka, novinářka Barbara Coudenhove-Kalergi je jeho neteř.\n\nRichard Mikuláš Coudenhove-Kalergi rozvinul vizionářskou „pan-evropskou“ ideu, kterou se zabýval po celý svůj život. Svůj cíl, zřídit Paneuropu v mezinárodním měřítku, pojal v roce 1922, když mu bylo 28. Jím navrhovaný politický a hospodářský svazek evropských států měl zmírnit hrozbu nové světové války. \n\nV roce 1923, respektive 1924 Coudenhove-Kalergi zakládá Panevropskou unii, nejstarší z hnutí pro Sjednocení Evropy, k němuž patřili mimo jiné i Albert Einstein, Thomas Mann, Aristide Briand, Otto von Habsburg či Konrad Adenauer. Tím se hrabě Coudenhove-Kalergi vlastně stal předchůdcem dnešní evropské myšlenky a evropské identity. Jednotná Evropa v chápání Kalergiho měla stát na principech svobody, míru, blahobytu a kultury, jež jsou dodnes samozřejmou součástí základů evropské kultury. Spatřoval jednotnou Evropu v hospodářském, ale také kulturním a politickém ohledu jako protiváhu k USA, Rusku a Asii.\n\n\n\n"}
{"id": "382203", "url": "https://cs.wikipedia.org/wiki?curid=382203", "title": "Pánek", "text": "Pánek\n\nČeské příjmení Pánek nosí více různých osobností:\n\n\n\n"}
{"id": "382230", "url": "https://cs.wikipedia.org/wiki?curid=382230", "title": "Zlatý kopec (Přezletice)", "text": "Zlatý kopec (Přezletice)\n\nZlatý kopec (250 m n. m.) je vrch v geomorfologickém celku Středolabská tabule, nacházející se v okresu Praha-východ poblíž ssv. okraje hlavního města Prahy. Proslavil se jako významná archeologická lokalita.\n\nTento nevýrazný kopec leží asi kilometr severně od okraje obce Přezletice a kilometr jihovýchodně od Veleně. Nad okolní rovinatý terén vystupuje pouze o několik desítek metrů. Je tvořen zejména buližníkem, porost tvoří řídký listnatý les.\n\nPo skončení 1. světové války se jeho majitelem stal Antonín Nedorost, který byl příslušníkem československých legií a obdržel jej za svoji účast v bojích na frontě v Rusku. Poblíž vrcholu zde začal těžit kámen; v kamenolomu byly ve třicátých letech 20. století objeveny velké kosti. Antonín Nedorost je odnesl k ohledání do Národního muzea v Praze profesoru Zázvorkovi; ten je identifikoval jako zvířecí kosti staré asi milion let.\n\nRoku 1945 byly na Zlatém kopci nalezeny kamenné nástroje, které byly datovány do období staršího paleolitu. První vědecké pojednání o těchto nálezech sepsal profesor Janusz Krzysztof Kozlowski z univerzity v Krakově. Ještě po řadu let však přetrvávaly pochybnosti o věrohodnosti této interpretace. Konečný důkaz o její správnosti podal až český archeolog Jan Fridrich, který se výzkumem lokality začal zabývat v roce 1967. Cílený archeologický výzkum na Zlatém kopci pak probíhal v letech 1975 až 1991. Bylo určeno, že se jednalo o sídliště člověka vzpřímeného, který zde žil před asi 750 tisíci lety, a byla vyzdvižena řada nálezů – zejména kamenné nástroje a část zubu – stoličky, která byla dlouho považována za pozůstatek člověka; dnes se zdá pravděpodobnější, že se jedná o zub medvěda. Velká část naleziště o rozloze necelých 200 m² zůstává doposud neprozkoumaná.\n\nZlatý kopec je v současnosti majetkem státu; obec Přezletice vyjednává o možnosti předání do jejího vlastnictví. Její současný územní plán zde předpokládá vznik archeologického parku a informačního centra.\n\n"}
{"id": "382232", "url": "https://cs.wikipedia.org/wiki?curid=382232", "title": "Familiant", "text": "Familiant\n\nFamiliant (z latinského \"familia\", popř. německého \"Familie\", tj. \"rodina\") je poněkud zastaralé označení hlavy rodiny, popřípadě takového člena rodiny, na kterého jsou vztažena práva, jimiž rodina disponuje (často dědičně).\n\nV pozdním feudalismu se slovem familiant označoval dědičný nájemce dílu panské půdy (též označovaného jako \"familie\"), který vznikl v 18. století (za raabizace) rozdělením panských statků na malé části, jež byly dány jednotlivým rodinám do dědičného nájmu.\n\nV době platnosti tzv. familiantského zákona byli slovem familiant označováni též příslušníci židovských ghett, kteří měli právo se oženit a založit rodinu.\n"}
{"id": "382235", "url": "https://cs.wikipedia.org/wiki?curid=382235", "title": "Medvedica (přítok Donu)", "text": "Medvedica (přítok Donu)\n\nMedvedica ( ) je řeka v Saratovské a ve Volgogradské oblasti v Rusku. Je 745 km dlouhá. Povodí má rozlohu 34 700 km².\n\nPramení v Povolžské vrchovině a protéká skrze ní v široké dolině. Koryto je hodně členité a v údolí řeky je mnoho jezer. Je levým přítokem Donu.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 66 km od ústí činí 69 m³/s, maximální 2070 m³/s a minimální 4 m³/s. Zamrzá v listopadu až v prosinci a rozmrzá na konci března až na začátku dubna.\n\nNa řece leží města Petrovsk, Atkarsk, Žirnovsk, Michajlovka.\n"}
{"id": "382238", "url": "https://cs.wikipedia.org/wiki?curid=382238", "title": "Desulforudis audaxviator", "text": "Desulforudis audaxviator\n\nDesulforudis audaxviator je grampozitivní bakterie z kmene Firmicutes žijící v extrémních podmínkách.\n\nTuto bakterii velkou asi 4 mikrometry objevil roku 2008 americký biolog Dylan Chivian v dole na zlato Mponeng v Jihoafrické republice v hloubce 2,8 kilometrů pod povrchem Země. Jejím unikátním rysem je to, že žije v naprosté izolaci od jiných organismů, bez kontaktu s kyslíkem a se slunečním světlem. Představuje tak sama o sobě uzavřený ekosystém. Energii získává zejména z radioaktivního rozpadu uranu obsaženého v okolních horninách. Obsahuje také geny, které jí umožňují získávat z okolí uhlík a dusík, nezbytné pro syntézu proteinů. Svým způsobem života naznačuje, jak by mohly vypadat mikroorganismy ve vesmíru, pokud by existoval život i mimo naši planetu.\n\nLatinské jméno bakterie je odvozeno z citátu novely Julese Verna Cesta do středu Země. Její hrdina, profesor Liddenbrock, objeví latinský nápis tohoto znění: \"Descende, audax viator, et terrestre centrum attinges\" (\"Sestup, smělý cestovateli, a dosáhneš středu Země\").\n\n"}
{"id": "382241", "url": "https://cs.wikipedia.org/wiki?curid=382241", "title": "Volací značka", "text": "Volací značka\n\nVolací značka ( \"callsign\"), lidově \"volačka\", v amatérském radioprovozu radioamatérská značka, je identifikace vysílače pomocí kombinace písmen a číslic. Je přidělena oprávněnou autoritou (v ČR je to ČTÚ) pro instituce, pro jednotlivce nebo pro kolektivní (klubovní) stanice. Volací značky jsou mezinárodní i vnitrostátní. Amatérským radiostanicím se přidělují mezinárodní značky, profesionálním radiostanicím pro lokální potřebu především vnitrostátní značky.\n\nV letectví je volací znak totožný s imatrikulací letounu, kdy v leteckém provozu, více než o identifikaci člověka, jde o identifikaci letounu. Imatrikulace letounům v ČR přiděluje Úřad pro civilní letectví (ÚCL), jakožto český letecký úřad, a to v souladu s Mezinárodní organizací pro civilní letectví (ICAO).\n\nV Československu a v České republice upravoval do roku 2000 tvorbu volacích značek předpis Federálního ministerstva spojů č. j. 11018/71-R/1 z ledna 1972.\n\nVnitrostátní volací značka byla podle něj složena z třípísmenného prexifu, označujícího provozovatele radiostanice, a čísla rozlišujícího jednotlivé radiostanice téhož provozovatele. První písmeno prefixu vyjadřovalo kraj (každý kraj měl dvě písmena), druhé okres a třetí příslušnost k hospodářskému odvětví. Některé organizace a radioprovozy však dostaly zvláštní volací značky mimo tento systém, například pražské metro.\n\nRadiostanice na pražské tramvaji linky 22, pořadové číslo 15, tak měla například volací znak KGX 822/15 (čteno: ká gé iks osmsetdvacetdva patnáctý). Volací značky radiostanic zásahových vozidel Veřejné bezpečnosti, záchranné služby a některých dalších jednotek byly vyznačeny na střechách vozidel. Ze seriálu Sanitka je veřejnosti znám prefix KQZ pro ZZSHMP (používaný dodnes).\n\nV roce 2000 nahradila dosavadní předpis z roku 1972 vyhláška Ministerstva dopravy a spojů, která způsob tvorby volací značky nepředepisuje. Mnoho organizací si ponechalo volací značky podle původního schématu, jiné dostaly volací značku podle vlastního návrhu, například Dopravní podnik měst Mostu a Litvínova má prefix MOLI, karlovarský dopravní podnik prefix KVDP, městská policie Zlín VEGA, jihlavský dopravní podnik prefixy AUTOBUS a TROLEJBUS, liberecký dopravní podnik prefix TANGO, českobudějovický dopravní podnik prefix MHD a pražské metro prefix METRO.\n\nPolicie ČR pak používá čistě slovní prefixy, které jsou ale v režimu utajení. Z otevřených zdrojů lze však zjistit například známou pražskou Lunu, Libelu, Epilog či Blatu.\n\nHasičský záchranný sbor ČR a některé jednotky sborů dobrovolných hasičů používají značky Pxx, kde xx je zkratka příslušného okresu, dále zpravidla jednotky kategorie JPO II a III značky Hxx a JPO V Lxx; záchranná služba ve většině ČR pak podobně Zxx - mimo Zlínska, kde se používá DOKTOR.\n\nPrvní písmeno vnitrostátní volací značky podle předpisu platného v letech 1972–2000:\n\nDruhé písmeno vnitrostátní volací značky podle předpisu platného v letech 1972–2000: Podle abecedního pořadí okresu v rámci kraje počínaje od A. Pro radioprovoz zasahující více okresů bylo druhé písmeno Q.\n\nTřetí písmeno vnitrostátní volací značky podle předpisu platného v letech 1972–2000: Doprava měla písmeno X nebo N, záchranná služba písmeno Z.\n\nMezinárodní volací značka se skládá z prefixu, označení země, odkud stanice vysílá, a jedinečného sufixu, označení stanice.\n\nZnačka OK1XYZ znamená:\n\nKromě toho existuje řada různých speciálních značek.\n\nV radioamatérském pojetí je celý svět rozdělen na tzv. entity (země) podle amerického diplomu DXCC. Těchto entit je přes 330 a jejich počet se mění, jak země v souladu s politickým děním vznikají a zanikají. Například zaniklo Československo a vzniklo Česko a Slovensko.\n\nPodmínky diplomu DXCC stanovují, co lze za novou entitu (zemi) uznat a co ne. Jako země jsou uznávány třeba i malé ostrovy a dokonce skaliska v moři.\n\nSeznam těchto entit naleznete na stránkách Českého radioklubu .\n\nPříklady prefixů jednotlivých „zemí“:\n\nJsou i jednopísmenné prefixy:\n\nKdo má nějaký přehled v radioamatérských prefixech, orientuje se i v imatrikulačních značkách letadel.\n\nZnačky během provozu možno doplnit znaky:\n\nObčasné nahrazení písmena číslem u cizích stanic většinou znamená něco jako portable. SP5ABC/6 znamená, že polský radioamatér z okrengu 5 (Varšava) vysílá z okrengu 6 (Vratislav).\n\n\n"}
{"id": "382250", "url": "https://cs.wikipedia.org/wiki?curid=382250", "title": "Mormonský chrámový sbor", "text": "Mormonský chrámový sbor\n\nMormonský chrámový sbor (angl. \"Mormon Tabernacle Choir\") je světoznámý smíšený 360členný dobrovolnický pěvecký sbor složený z členů mormonské Církve Ježíše Krista Svatých posledních dnů, který působí při Svatostánku v Salt Lake City. Členství ve sboru je omezeno jednak věkem (25-60 let), jednak délkou (nejdéle 20 let).\n\nSbor byl založen v srpnu 1847, od 15. července 1929 pravidelně vysílá jednou týdně rozhlasový pořad \"Music and the Spoken Word\" (od 60. let má i televizní verzi), který dnes přebírá asi 1500 radiových, televizních a kabelových stanic po celém světě. Mezi alby nahranými a vydanými sborem od roku 1910 je 5 zlatých a dvě platinová.\n\nSbor náleží k nejslavnějším sborům světa, za svoji dlouhou existenci vykonal několik turné po světě a obdržel pestrou sbírku prestižních ocenění.\n\n"}
{"id": "382254", "url": "https://cs.wikipedia.org/wiki?curid=382254", "title": "Zapisovatelé otcovský lásky", "text": "Zapisovatelé otcovský lásky\n\nZapisovatelé otcovský lásky je román českého spisovatele Michala Viewegha z roku 1998. Hlavním motivem je především život rodiny mladého devianta.\n\nOtec Karel je voják z povolání s matkou svých dětí se rozvedl, žil jen se synem V. a dceru Renátu vídal pouze při schůzkách a na dovolených. Otec Karel se z rozvodu nedokázal dlouho vzpamatovat, dceři kupoval drahé zájezdy a jiné dárky. Při nervovém rozrušení leze pod stůl (z dětství - ukryl se před Mikulášem a čerty). Karel má velkou zálibu ve focení, neboť ji při každé vhodné či nevhodné situaci fotil, toho ji zbavil až její první milenec antikomunista Viktor, který s ní nafotil akty a ukázal je i jejím rodičů. Renáta až po dvou letech strávených s Viktorem pochopí, že je ke všemu ironický a není schopný ohleduplnosti či lásky.\n\nRenáta se osamostatní a stane se moderátorkou pořadu o úchylkách Třináctá komnata, do svého pořadu pozve bratra V., který má nutkavou potřebu vše zapisovat a lézt při tom pod stůl (tento zvyk zdědil po otci). V. se díky vystoupení stane populárním, dokonce vydá knihu svých zápisků. Do domu V. si přišel stěžovat jeden literární kritik, V. ho zabil a pohřbil ve sklepě pod uhlím. Renáta se v pořadu seznámí s architektem, kterého vzrušují výlevky. Vztah však kvůli vzájemnému neporozumění dlouho netrvá.\n\nKarel najde svou novou životní lásku, až když jeho děti dospějí. S Američankou Cindy se seznámil při výuce angličtiny při vstupu České republiky do NATO. Cindy pochází ze Cincinnati z Ohia a do České republiky přijela ihned po revoluci objevovat nový svět.\n\nRenáta se při ranním nákupu koblih a novin seznámí s M., sblíží je stejný obsah nákupu. Nezávazně se navštěvují. M. podobně jako Renátin otec trpí po rozvodu odloučením od dcery.\n\nCelá rodina (otec Karel, jeho přítelkyně Cindy, obě jeho děti V. a Renáta s přítelem M. a jeho dcerou \"Malou\" tráví dovolenou u moře v Chorvatsku. Otec Karel na žádost své dcery Renáty píše své životní zážitky, jeho obě děti V. i Renáta píšou o své lásce a zážitcích s otcem, říkají si proto \"zapisovatelé otcovský lásky\", vrací se tak retrospektivně do dětství a doby komunismu (především rok 1986).\n"}
{"id": "382255", "url": "https://cs.wikipedia.org/wiki?curid=382255", "title": "Radioamatérská licence", "text": "Radioamatérská licence\n\nRadioamatérská licence (koncese) opravňuje držitele k vysílání v radioamatérských pásmech v oblasti krátkých a velmi krátkých vln. Na rozdíl od uživatelů tzv. CB pásem na kanálech kolem 27 MHz a některých úseků na VKV (PMR446), kteří k provozu licenci nepotřebují (zato jejich technické možnosti jsou velmi omezené), potřebují radioamatéři na základě složených zkoušek k provozu koncesi. Tuto v ČR uděluje ČTÚ.\n\nSmysl radioamatérského vysílání lze spatřovat v sebevzdělání (konstrukční činnost, sledování podmínek šíření atd.), závodní činnost, diplomy a podobně. Nejsou určeny ke komerčnímu vysílání. Proto také nejsou zpoplatněny (kromě správních poplatků za vydání koncese, prodloužení). Vysílací zařízení lze i konstruovat a podmínkou provozu je dodržení požadovaných technických parametrů.\n\n"}
{"id": "382257", "url": "https://cs.wikipedia.org/wiki?curid=382257", "title": "Gadget (rozcestník)", "text": "Gadget (rozcestník)\n\nAnglické slovo gadget může být:\n\n\n\n\n\n\n"}
{"id": "382258", "url": "https://cs.wikipedia.org/wiki?curid=382258", "title": "Laken", "text": "Laken\n\nLaeken (francouzsky Laeken, nizozemsky Laken) je severozápadní obytná část Bruselu, hlavního města Belgie.\n\nVýznamným místem Laekenu je královský palác. V zámku, postaveném v letech 1782 až 1784 Charlesem De Wailly jako sídlo brabantských vévodů, podepsal Napoleon Bonaparte deklaraci o válce proti Rusku. Od intronizace prvního belgického krále Leopolda I. (1830) je zde sídlo královské rodiny. V roce 1890 byl zámek částečně zbořen a následně restaurován Charlesem Giraultem; v současnosti zde sídlí stávající belgický král Albert II.\n\nPoblíž se nacházejí i královské zahrady a královské skleníky, otevřené několik dní v roce pro veřejnost, postavené Alphonsem Balatem. Jižně od královského paláce se nachází novogotický kostel Panny Marie. Opačným směrem, o něco dále na severovýchod se nachází Čínský pavilon a Japonská věž. \n\nV roce 1958 se v Laekenu konala světová výstava EXPO 1958, tehdy bylo vybudováno bruselské výstaviště se slavným Atomiem, dále se zde nacházejí Brupark, Mini Europa, Kinépolis, Océade aj.\n\n14. - 15. prosince 2001 se zde konal \"Summit v Laekenu\" (setkání Evropské rady)\n\nNa území Laekenu je šest stanic metra (Pannenhuis, Bockstael, Stuyvenberg, Houba-Brugmann, Heysel a Roi Baudouin), veřejná knihovna, hřbitov.\n\nKostel byl postaven jako mauzoleum pro první ženu Leopolda I., královnu Marii-Louisu Orleánskou. Jeho architektem byl Joseph Poelaert, který projektoval i Palác spravedlnosti v Bruselu. Kostel ukrývá kryptu belgické královské rodiny. Na hřbitově, kterému se přezdívá belgický \"Père Lachaise\", který se nachází za kostelem, jsou pochováváni nejslavnější a nejbohatší občané, např. Fernand Khnopff či Maria Malibran.\n\nV Laeken jsou pohřbeni všichni belgičtí králové. \n"}
{"id": "382259", "url": "https://cs.wikipedia.org/wiki?curid=382259", "title": "Albrecht IV. Bavorský", "text": "Albrecht IV. Bavorský\n\nAlbrecht IV. Bavorský, zvaný \"Moudrý\" (15. prosince 1447 Mnichov – 18. března 1508 Mnichov), byl bavorsko-mnichovským vévodou v letech 1467 až 1503 a po smrti bavorsko-ingolstadtsko-landshutského vévody Jiřího sjednotil Bavorské vévodství. Jeho manželkou se v roce 1487 stala císařská dcera, rakouská arcivévodkyně Kunhuta.\n\nAlbrecht pocházel z dynastie Wittelsbachů a narodil se z manželství bavorsko-mnichovského vévody Albrechta III. s Annou Brunšvickou. Měl devět sourozenců, z toho šest starších.\n\nAlbrecht se měl stát duchovním, ale po smrti staršího bratra, vévody Jana IV., se vrátil z Pavie, kde studoval, zpět do Mnichova. Zde se chtěl stejně jako mladší bratři Kryštof a Wolfgang podílet na vládě společně se starším bratrem a novým vévodou Zikmundem.\nV roce 1465 se stal bratrovým spoluvládcem a od roku 1467 samovládcem, Zikmund si ponechal část území (Bavorsko-Dachau), které bylo po jeho smrti přičleněno zpět k Bavorsko-Mnichovskému vévodství. Nový vévoda se ale ještě musel vypořádat s mladším Kryštofem, což stálo život jejich společného přítele Niklase z Abensbergu. Jeho majetek pak Albrecht nabídl jako věno císaři Fridrichovi III. pro svou budoucí manželku a císařovu dceru Kunhutu, o kterou se ucházel mj. i uherský král Matyáš Korvín. Povolení císaře s věčně prázdnou kapsou na sebe nedalo dlouho čekat a 2. ledna 1487 se v Innsbrucku konala svatba. Albrecht zakázal novomanželce vzdát se dědických práv, čímž si chtěl zajistit nárok na říšský trůn, a obsadil město Řezno. Následoval císařův zákaz sňatku, kterému už se nedalo zabránit, a konflikt se zetěm. Zde prokázal své diplomatické schopnosti Kunhutin bratr Maxmilián a tak se Albrecht se ženou v roce 1492 usmířili s císařem, který rok nato zemřel.\n\n\n"}
{"id": "382261", "url": "https://cs.wikipedia.org/wiki?curid=382261", "title": "Felix Mitterer", "text": "Felix Mitterer\n\nFelix Mitterer (* 6. února 1948, Achenkirch, Tyrolsko) je rakouský dramatik a herec.\n\nJeho otcem byl uprchlík z Rumunska. Jeho matka, ovdovělá selka Adelheid Marksteinerová, jej krátce po porodu dala k adopci, a tak Felix vyrůstal v rodině zemědělských dělníků Mittererových, po nichž nese i jméno. Do školy chodil nejprve Kitzbühelu a pak v Kirchbergu. Oba rodiče hodně četli a vedli k tomu i adoptivního syna. Již ve škole začal psát povídky. Psaní mu pomáhalo utíkat z reality od surové matky. Po absolvování obecné školy navštěvoval od roku 1962 v Innsbrucku seminář pro učitele, středoškolská studia však nedokončil a nastoupil do práce u celního úřadu.\n\nDebutoval počátkem 70. let povídkami, které nastudovalo rakouské rádio ORF. Přelomovým byl rok 1977, kdy tyrolské divadlo Blaas uvedlo jeho hru \"Kein Platz für Idioten\" (Zde není místo pro idioty), ve které ztvárnil hlavní roli. V tom samém roce mu vyšla i knížka pro děti \"Superhenne Hanna\" (Superslípka Hanka) a napsal scénář hry \"Schiessen\" (Střelba) pro televizi. Po určitou dobu se věnoval psaní i herectví, nakonec se však rozhodl nastoupit dráhu spisovatele a dramatika.\n\nTrhákem se stalo filmové zpracování jeho hry \"Piefke-Saga\" (Prušácká sága), ve které se s humorným až sarkastickým nadhledem věnuje vztahu mezi Rakušany a Němci.\n\nVýrazným dílem je např. jeho hra \"In der Löwengrube\" (V jámě lvové, 1998), inspirovaná životem rakouského herce Lea Reusse (u nás tuto hru uvedlo roku 2007 pražské divadlo Rokoko).\n\nV češtině vyšly roku 2008 tři Mittererovy hry (\"Smrtelné hříchy\", \"Jana aneb jak vymyslet národ\" a \"Zpověď\") pod názvem \"Smrtelné hry\".\n\nFelix Mitterer uveřejnil desítky divadelních a rozhlasových her a byl mnohokrát vyznamenán (např. 1987 \"Cena Petera Roseggera\", 1991 \"Cena Adolfa Grimmeho\", 2001 \"Cena Ernesta Tollera\", 2004 \"Prix Italia\" atd.) Od roku 1995 žije autor se svou rodinou v Irsku.\n\n\n\n"}
{"id": "382264", "url": "https://cs.wikipedia.org/wiki?curid=382264", "title": "Radioamatérská pásma", "text": "Radioamatérská pásma\n\nRadioamatérská pásma jsou rozmezí kmitočtů rádiových vln vyhrazená pro radioamatérství.\n\nV počátcích profesionálního rádiového vysílání byly užívány střední a dlouhé vlny, které se šíří při povrchu země (přízemní vlna). Dosah vysílání je do značné míry dán výkonem vysílače, a signál je poměrně stabilní, takže dlouhé vlny se hodily i pro transoceánskou komunikaci. Krátké vlny byly považovány za bezcenné, neboť dosah jejich přízemní vlny je maximálně desítky kilometrů, a jako takové byly dány napospas radioamatérům. Krátké vlny se však šíří také prostorovou vlnou (odrazem od ionosféry), a bylo zjištěno, že i s malým výkonem lze překonat značné vzdálenosti. Podmínky šíření však zde nejsou stálé, nýbrž závisí na aktuálním stavu ionosféry, a ten zase značně ovlivňuje Slunce (den/noc, sluneční cykly, erupce). Radioamatéři se naučili krátké vlny využívat a mohli tak navazovat spojení s celým světem. Profesionálním službám však nezůstaly zmíněné vlastnosti krátkých vln utajeny, začaly je také využívat a z moci úřední postupně radioamatéry vytlačily až do úzkých, přesně vyhrazených pásem. Tento stav přetrval od 30. let 20. století až do 80. let 20. století, kdy nastal rozvoj satelitní komunikace (krátké vlny byla do té doby jediná možnost spojení s loďmi nebo letadly na mořích). S rozvojem techniky dochází k využití stále „vyšších“ pásem (kde vlny již inosférou prochází), a tak jsou ohrožena i tato. Nebezpečí tkví v použití technologií s tzv. rozprostřeným spektrem, které ve výsledku zvedne úroveň šumu v širokém kmitočtovém spektru VKV. KV zase ohrožuje technologie, která dovede přenášet data přes silnoproudý rozvod, což má za následek silné rušení v pásmu krátkých vln.\n\nPřidělení kmitočtů nejen pro radioamatérskou potřebu je koordinováno Mezinárodní telekomunikační unií (ITU). Povrch zeměkoule je rozdělen do tří zón, přičemž v každé platí poněkud odlišná rozdělení, a i jednotlivé státy si mohou při splnění stanovených podmínek rozdělení kmitočtových pásem upravit. Třeba v USA mají radioamatéři povolen v pásmu 80 m provoz od 3,5 do 4 MHz namísto evropského 3,5 – 3,8 MHz. Zvláště při velkých závodech nebo při dálkovém (tzv. DX) provozu americké stanice vysílají třeba na 3,815 MHz a hlásí na kterém kmitočtu poslouchají v evropské části pásma. Při silném provozu je to docela výhoda. Některá pásma jsou sdílená s jinými službami a bývá tam stanovená priorita té které služby.\n\nKaždé z pásem je dále rozděleno podle typu provozu.\n\nPásma se v běžné řeči označují (přibližnou) vlnovou délkou.\n\n\n\nZde se již pro označení pásem nepoužívají vlnové délky, ale obvykle frekvence.\n\n\n"}
{"id": "382269", "url": "https://cs.wikipedia.org/wiki?curid=382269", "title": "SRO", "text": "SRO\n\nZkratka SRO může znamenat:\n\n\n\n\n"}
{"id": "382271", "url": "https://cs.wikipedia.org/wiki?curid=382271", "title": "Žíravina", "text": "Žíravina\n\nŽíravina (též \"žíravá látka\") je chemická látka, která může zničit nebo nevratně poškodit jinou látku, se kterou přijde do styku. Žíraviny jsou nebezpečné zejména pro možnost poškození očí, kůže nebo tkáně pod kůží, vdechování nebo požití žíraviny může poškodit dýchací, resp. trávicí ústrojí. Expozice žíravině vede k poleptání.\n\nŽíraviny se v rámci Globálně harmonizovaného systému klasifikace a označování chemikálií (GHS) označují následujícím piktogramem:\n\nPod vlivem angličtiny se někdy objevuje označení \"korozivní látka\" (původem z \"corrosive substance\"). Termín korozivní se však v češtině tradičně vztahuje k poškození (korozi) materiálů, zejména kovů, proto takové označení není přesné. Dříve se pojem žíravina vztahoval pouze na látky zásadité (alkalické), nikoli na kyseliny, silné oxidanty atd.\n\nŽíraviny v nízké koncentraci jsou obvykle dráždivé. Označení látky symbolem „žíravý“ (GHS05) v Globálně harmonizovaném systému může být založeno jak na žíravosti pro živé tkáně, tak vzhledem k neživým materiálům (kovům).\n\nŽíraviny se liší od jiných škodlivin tím, že jsou bezprostředně nebezpečné při styku s tkání, kdežto jedy mají systémový toxický účinek, který potřebuje určitý čas k tomu, aby se projevil. Kolokviálně lze žíraviny označovat jako „jedy“, ale technicky jde o odlišnou věc. Žíravina ovšem může být současně i jedem, tedy existují látky, které jsou jak žíravé, tak jedovaté (např. fenol).\n\nTypickými žíravinami jsou silné kyseliny (kyselina sírová, dusičná atd.) a zásady (hydroxid sodný, draselný atd.), nebo koncentrované roztoky některých slabých kyselin (kyselina mravenčí, octová, glykolová) a zásad. Jejich účinek na živou tkáň je založen na acidobazické katalýze hydrolýzy esterů a amidů. Žíravé kyseliny a zásady jsou schopny odtučňovat kůži katalýzou hydrolýzy tuků, které chemicky patří mezi estery. Bílkoviny jsou chemicky amidy, které mohou být také hydrolyzovány touto cestou. Silné kyseliny a zásady denaturují bílkoviny a také snadno hydratují. Hydratace odstraňuje vodu ze tkáně a je významně exotermická. Například koncentrovaná kyselina sírová působí kromě poleptání také popáleniny. Silná oxidační činidla, například koncentrovaný peroxid vodíku, mohou být také žíravá pro tkáně nebo jiné materiály, i když je jejich hodnota pH blízká k neutrální. Příkladem silné kyseliny, které je současně silným oxidantem, je kyselina dusičná. Je výrazně žíravější, než by se dalo očekávat podle hodnoty pK.\n\nExistují také specifičtější žíraviny. Například kyselina fluorovodíková působí v nižších koncentracích bezbolestně, ale snadno proniká tkání a selektivně napadá kosti, což činí práci s ní extrémně nebezpečnou. Technicky je to slabá kyselina, ale tvoří fluoridový iont (původce žíravosti) poté, co je bezbolestně vstřebána. Roztoky chloridu zinečnatého jsou normálně kyselé (podle Brønstedovy definice), avšak zinkový kation také specificky napadá hydroxylové skupiny jako Lewisova kyselina. To vysvětluje schopnost chloridu zinečnatého reagovat s celulózou a poškozovat papír a hedvábí.\n\nBěžné žíravé chemikálie lze rozdělit na:\n\n\n\n"}
{"id": "382272", "url": "https://cs.wikipedia.org/wiki?curid=382272", "title": "Elektrický vařič", "text": "Elektrický vařič\n\nElektrický vařič se využívá na přípravu pokrmů a jiných tepelných příprav v kuchyních. Většinou se jedná o čtyřplotýnkový spotřebič, existují však také přenosné spotřebiče, jednoplotýnkové nebo dvouplotýnkové.\n\nDo pevných vařičů může být zabudována trouba (elektrická, horkovzdušná nebo plynová).\n"}
{"id": "382275", "url": "https://cs.wikipedia.org/wiki?curid=382275", "title": "Landsat 2", "text": "Landsat 2\n\nLandsat 2 – původní označení ERTS-B (\"\") je umělá družice Země vypuštěná roku 1975 jako druhá z programu Landsat agentury NASA. Byla určena k podrobnému snímkování naší planety.\n\nDružice byla vypuštěna 22. ledna 1975 s pomocí nosné rakety Delta 2910 z kosmodromu Vandenberg Air Force Base. Byla katalogizována v COSPAR pod číslem 1975-004A.\nLétá po téměř kruhové dráze ve výši 900 – 918 km nad Zemí. Hmotnost je 953 kg. Její aktivní činnost byla ukončena v roce 1981, v tu dobu kolem Země létaly další družice tohoto typu. Zatím je stále na oběžné dráze a odhaduje se, že zde setrvá 100 roků (jako „kosmické smetí“) a pak shoří v atmosféře.\n\nDružice Landsat 1 je vybavena několika druhy kamer a zařízení pro přenos dat na příslušné monitorovací stanice na Zemi. Má své hydrazinové motorky pro úpravu oběžné dráhy.\n"}
{"id": "382276", "url": "https://cs.wikipedia.org/wiki?curid=382276", "title": "Plynový vařič", "text": "Plynový vařič\n\nPlynový vařič se využívá na přípravu a vaření pokrmů. Jako zdroj energie používá zemní plyn, propan, butan, či jejich směs zvanou LPG nebo jiný hořlavý plyn. \n\nPřed příchodem plynu byly užívány sporáky a kamna na tuhá paliva, jako je uhlí nebo dřevo. V roce 1802 vyvinul Zachäus Andreas Winzler vařič, známý jako „Thermolampe“. První funkční plynové sporáky byly vyvinuty ve dvacátých letech 19. století, první továrna na jejich výrobu vznikla v Anglii v roce 1836. Výhoda této technologie vaření spočívala v možnosti regulovat výkon a hlavně vařič mohl být v době nepoužívání vypnut. Obchodní úspěch plynové vařiče zaznamenaly až v 80. letech 19. století, kdy začal být plyn ve Velké Británii dodáván do domácností velkých měst prostřednictvím potrubí. \n\nVe velké míře byl ve sporácích užíván i svítiplyn, v současné době se používá převážně zemní plyn, v jisté míře však i plynové bomby (nádoby) se stlačeným propan-butanem. Existují i přenosné vařiče, hojně používané při kempování. \n\nPři nesprávné manipulaci může dojít k explozi.\n\nPlynový sporák je kombinací plynového vařiče s troubou. Jeho provoz je levnější než provoz kombinovaného (plyn/elektřina) či pouze elektrického sporáku, ale kvalita pečení v plynové troubě je nižší (např. nedrží stálou teplotu). \n"}
{"id": "382279", "url": "https://cs.wikipedia.org/wiki?curid=382279", "title": "Tuzlov", "text": "Tuzlov\n\nTuzlov ( ) je řeka v Rostovské oblasti v Rusku. Je dlouhá 182 km. Plocha povodí měří 4680 km².\n\nPramení na jižních svazích Doněckého krjaže. Ústí zprava do Aksaje, který je pravým ramenem Donu.\n\nZdrojem vody jsou sněhové srážky. Nejvyšších vodních stavů dosahuje v březnu a v dubnu. Na horním toku v létě místy vysychá. Průměrný průtok vody ve vzdálenosti 60 km od ústí činí 2,1 m³/s, maximální 415 m³/s a minimální 0,19 m³/s.\n\nPří ústí leží město Novočerkassk.\n"}
{"id": "382280", "url": "https://cs.wikipedia.org/wiki?curid=382280", "title": "Kvartérní amoniové sloučeniny", "text": "Kvartérní amoniové sloučeniny\n\nKvartérní amoniové kationy jsou kladně nabité víceatomové ionty struktury NR, kde R jsou uhlovodíkové zbytky. Na rozdíl od amoniového iontu NH jako takového a primárních, sekundárních nebo terciárních kationů, kvartérní kationy jsou trvale nabité, nezávisle na pH jejich roztoku. Kvartérní amoniové kationy jsou syntetizovány úplnou alkylací amoniaku nebo jiných aminů. Možné cesty syntézy najdete u aminů.\n\nKvartérní amoniové sloučeniny (KAS, kvartérní amoniové soli, v naftařské hantýrce též kvartérní aminy) jsou soli kvartérních amoniových kationů s aniony. Používají se jako dezinfekční látky, tenzidy, změkčovače textilu a antistatická činidla (například v šamponech). V kapalných změkčovačích textilu se často používají chloridy. V pruzích proti lepení v sušičkách prádla se používají sírany. Ty jsou také běžnou součástí mnoha spermicidních gelů.\n\nV organické chemii se kvartérní amoniové sloučeniny používají jako katalyzátory fázového přenosu pro reakce vzájemně nemísitelných systémů rozpustidel, například při syntéze dichlorokarbenu s chloroformem a hydroxidem sodným.\n\nSyntéza kvartnérních amoniových kationů se označuje jako kvarternizace.\n\nÚplnou methylací nebo Hofmannovou eliminací se vytváří kvartérní amoniový jodid. Alfa-uhlík (relativně k dusíku) je deprotonován hydroxidovým anionem z HO a elektrony vytvoří alken. Následně jsou elektrony z vazby uhlík-dusík natlačeny na dusík. To vytvoří terciární amin jako zbývající skupinu.\n\nKAS jsou nejúčinnější proti grampozitivním bakteriím. Dobře účinkují také proti houbám, amébám a zapouzdřeným virům. KAS účinkují destrukcí buněčné membrány a bílkovin. Ničí téměř všechno kromě endospor, Mycobacterium tuberculosis, virů obsahujících lipidy a Pseudomonas spp. (některé kmeny Pseudomonas spp. mohou v roztocích KAS dokonce růst, živit se z nich).\n\nNa rozdíl od fenolických látek KAS nejsou příliš účinné v přítomnosti organických sloučenin. Jsou však velmi účinné v kombinaci s fenoly. KAS jsou deaktivovány mýdly, jinými anionovými tenzidy a bavlněnými vlákny. Nedoporučuje se také jejich použití ve tvrdé vodě. Účinné hladiny jsou okolo 200 ppm. Jsou účinné při teplotách do 100 °C.\n\nOpakované vystavení těmto látkám může vést ke vzniku astmatu, alergie nebo kožním problémům.\n\n\n"}
{"id": "382286", "url": "https://cs.wikipedia.org/wiki?curid=382286", "title": "Kateřina Nash", "text": "Kateřina Nash\n\nKateřina Nash, za svobodna Hanušová (* 9. prosince 1977, Prachatice) je česká všestranná sportovkyně – běžkyně na lyžích, bikerka a cyklokrosařka. Pětkrát se zúčastnila olympijských her, dvou zimních (Nagano 1998, Salt Lake City 2002) a tří letních (Atlanta 1996, Londýn 2012, Rio 2016), čímž se po Kateřině Neumannové stala druhou českou sportovkyní v historii, které se podařilo zúčastnit se letních i zimních her. Je zatím jedinou českou bikerkou, která se prosadila na stupně vítězů v závodech Světového poháru, když dvakrát obsadila druhé místo (poprvé 20. května 2012 v La Bresse), čtyřikrát obsadila třetí místo (poprvé 3. srpna 2008 v Bromontu) a v srpnu 2013 v Mont-Saint-Anne se jí podařilo dokonce zvítězit. Dále jako jediná česká cyklokrosařka zvítězila v závodech Světového poháru (celkem pětkrát). Na olympiádě si nejlepší výsledek vyjela v Riu 2016, kdy v závodě cross country obsadila 5. místo.\n\nKateřina začínala jako lyžařka, nejprve v Prachaticích a ve Vimperku, později závodila za SKP Jablonec nad Nisou a Duklu Liberec (1997–1999). Jako juniorka získala zlato a stříbro na mistrovství světa 1994 a 1995 v závodě štafet. V kategorii dospělých startovala na dvou mistrovstvích světa, v Trondheimu 1997 a v Ramsau 1999, kde obsadila 19. místo v kombinaci. Zúčastnila se rovněž dvou ZOH, Nagano 1998 a Salt Lake City 2002, kde jejím nejlepším umístěním bylo 20. místo v běhu na 15 km volně a českou štafetu jako finišmanka dovedla na 4. místo. Ve světovém poháru v běhu na lyžích závodila v letech 1996 až 2001. Startovala ve 22 závodech, jejím nejlepším umístěním bylo 18. místo v kombinaci 10. ledna 2001 v americkém Soldier Hollow. Po sezóně 1998/99 skončila v českém reprezentačním týmu i v Dukle Liberec. Od ledna 2000 získala lyžařské stipendium na univerzitě v Coloradu v USA, kde se zapsala na architekturu, později přestoupila na Nevadskou univerzitu v Renu na studium marketingu. V prosinci 2001 startovala po téměř tříleté odmlce na závodech v Evropě, aby si vybojovala nominaci na olympiádu, což se jí nakonec podařilo. Po olympiádě 2002 jí vypršel věkový limit pro působení v univerzitním lyžařském týmu. V sezóně 2002/2003 závodila za americký lyžařský profi tým, jezdila běžkařské maratony. Poté už se plně zaměřila na cyklistiku.\n\nHorské kolo bylo pro ni (podobně jako pro Kateřinu Neumannovou, s níž závodila za klub \"Česká spořitelna MTB\") nejprve tréninkový doplněk k běhu na lyžích. U jejích cyklistických začátků stál trenér Jiří Lutovský. V roce 1995 vybojovala pro Česko první medaili z mistrovství světa horských kol – v juniorském závodě byla druhá. V roce 1996 se zúčastnila premiérového závodu horských kol na olympijských hrách v Atlantě a skončila devatenáctá. V letech 2000 a 2001 se stala mistryní České republiky. V roce 1999 zvítězila na mezinárodním mistrovství Slovenska. V roce 2001 na Mistrovství světa v americkém Vailu obsadila 12. místo. Na MTB (cross-country) definitivně přestoupila po ZOH 2002 v Salt Lake City. Tehdy si ji vybral ženský profesionální tým \"Luna Chix Clif Bar\", za nějž závodí mj. i bývalá mistryně světa Alison Dunlap. Výrazněji se prosadila v roce 2006, kdy absolvovala kompletní Světový pohár v XC (celkové 11. místo) a americkou sérii NORBA. Na Mistrovství světa 2006 obsadila 16. místo a v rankingu UCI 32. místo. O rok později přidala bronz z Mistrovství Evropy. V roce 2008 ji jen těsně unikla nominace na olympiádu (v nominačním souboji ji porazila Tereza Huříková), zato dosáhla svého do té doby nejlepšího umístění v jednom ze závodů Světového poháru – 3. místo. Před sezónou 2009 ohlásila roční přestávku v závodění s tím, že zvažuje konec kariéry. Chtěla se více věnovat rodině a novým pracovním příležitostem v oblasti marketingu, popřípadě studovat.\n\nV roce 2010 zvítězila na republikovém šampionátu horských kol cross country, který se konal v Kuřimi. Dne 10. srpna 2013 vybojovala 1. místo v závodě Světového poháru cross country v kanadském Mont-Sainte-Anne, čehož dosáhla jako první a dosud (2016) jediná Češka. O rok později získala tamtéž své další pódiové umístění, tentokrát 3. místo. V sezóně 2013 Kateřina Nash obsadila ve Světovém poháru horských kol cross country v celkovém pořadí 3. místo. V závěru sezóny 2013 začala zvažovat ukončení kariéry, ale v letech následujících se do závodního kolotoče vrátila, i když zdaleka neobjížděla všechny důležité závody. V roce 2016 se zúčastnila MS horských kol v Novém Městě na Moravě, kde vybojovala 2. místo v týmové štafetě a 7. místo v závodě cross country žen. Jako jediná z českých cyklistek byla nominována na olympijské hry do Ria 2016, kde se zúčastnila závodu cross country. V klání se dlouho držela na samotné špici, a ačkoliv nakonec nestačila na vedoucí skupinu bojující o medaile, podařilo se jí zajet dobrý závod a obsadit 5. místo, svoje nejlepší umístění na velkých soutěžích. Sama byla se svým výsledkem velmi spokojená.\n\nDíky týmové kolegyni Georgii Gouldové začala Kateřina se závody na horských kolech kombinovat i cyklokros. V roce 2006 se po náročné a úspěšné sezoně na horských kolech dokázala prosadit i v cyklokrosovém závodě Scion Stumptown Cup v Portlandu – tento závod zakončil nejvyšší severoamerickou cyklokrosovou sérii 2006 Crank Brothers U.S. Gran Prix of Cyclocross. Od té doby jezdí cyklokros pravidelně a v roce 2008 v něm získala bronzovou medaili na Mistrovství Evropy a rovněž obsadila 3. místo v jednom ze závodů Světového poháru v cyklokrosu v Pijnackeru, čímž tehdy vyrovnala historicky nejlepší výsledek českých cyklokrosařek v této soutěži (před ní jej dosáhla Pavla Havlíková). Na Mistrovství České republiky v Táboře 2010, kde vládlo to pravé zimní počasí, zvítězila. V lednu 2010 vyhrála závod Světového poháru v cyklokrosu v Roubaix a obsadila čtvrté místo na cyklokrosovém Mistrovství světa v Táboře. O rok později v německém St. Wendelu získala svoji první cyklokrosovou medaili na Mistrovství světa, když dojela na třetím místě. V říjnu 2011 vyhrála v Táboře svůj druhý závod Světového poháru.\n\nDne 30. prosince 2012 vyhrála poprvé závod Superprestige. Na světovém šampionátu 2012 v belgickém Koksijde obsadila 8. místo, v roce 2013 v Louisville v USA 4. místo. Cyklokrosové Mistrovství světa v nizozemském Hoogerheide následující rok vynechala a na Mistrovství světa 2015 v Táboře byla pátá. V cyklokrosové sezóně 2014/15 se stala národní šampiónkou na Mistrovství České republiky mládeže a žen v Milovicích. V sezóně 2014/15 startovala ve třech závodech Světového poháru (Namur 1. místo, Heusden-Zolder 2. místo a Hoogerheide 2. místo). V cyklokrosovém závodě Superprestige v Diegemu 2014 obsadila 3. místo. V sezóně 2015/16 si v Las Vegas dojela v historicky prvním závodu SP v Severní Americe pro čtvrté pohárové vítězství v kariéře. Zatím poslední vítězství vybojovala v prosinci 2016 v Namuru. Na Mistrovství světa 2017 v Bieles získala bronzovou medaili.\n\nNa olympiádě v Naganu se poznala se svým budoucím manželem, po roce spolu začali chodit. V lednu 2000 odešla kvůli studiu do USA. Jeden semestr studovala v coloradském Boulderu. V prosinci 2004 promovala na University of Nevada v Renu. Dne 14. září 2005 se ve svých rodných Prachaticích po sedmileté známosti provdala za bývalého amerického lyžaře Marcuse Nashe. Obřadu se zúčastnili jako hosté i lyžařský exmistr světa Martin Koukal či cyklokrosový reprezentant Petr Dlask. Poté, co si řekli „ano“, absolvovali novomanželé kolečko na dřevěných lyžích s jedním vázáním kolem prachatického náměstí. Pak ještě přišel na řadu okruh na dvojkole. S manželem žije v Kalifornii − nejprve bydleli v horském středisku Truckee, v roce 2013 se přestěhovali do přímořského Emeryville. I po svatbě si ponechala české občanství. Na částečný úvazek pracovala pro malou reklamní agenturu v Truckee.\n\nJejí starší sestra Lucie Hanušová (* 26. listopadu 1976 v Prachaticích) byla stejně sportovně nadaná jako Kateřina. Během studijního pobytu v USA však tragicky zahynula 11. ledna 1999 na sněžném skútru v Yellowstonském parku. Na její památku rodiče založili Nadační fond Lucie Hanušové.\n\n"}
{"id": "382288", "url": "https://cs.wikipedia.org/wiki?curid=382288", "title": "Rondeslottet", "text": "Rondeslottet\n\nRondeslottet je nejvyšší hora Národního parku Rondane a hřebenu Rondane, nacházejícího se v Norsku. Tato hora měří 2178 metrů. Leží v kraji Innlandet.\n\n"}
{"id": "382289", "url": "https://cs.wikipedia.org/wiki?curid=382289", "title": "Třída Furutaka", "text": "Třída Furutaka\n\nTřída \"Furutaka ( \"Furutaka gata\"), či původně třída \"Kako ( \"Kako gata\"), byla třída dvou těžkých křižníků japonského císařského námořnictva postavených v letech 1922 až 1926 podle Hiragova projektu 7500T průzkumných křižníků. Jednalo se o křižníky \"Kako\" a \"Furutaka\". Následující dvě jednotky byly kvůli změnám v projektu zařazeny do samostatné třídy \"Aoba\". Tyto celkem čtyři jednotky byly původně stavěny jako velké průzkumné křižníky, ale podle washingtonské a londýnské konference spadly do kategorie těžkých křižníků. To z nich učinilo jediné předwashingtonské těžké křižníky císařského námořnictva a zároveň jediné japonské těžké křižníky, které nepřekročily 10 000T limit stanovený washingtonskou konferencí.\n\nByly to (spolu s třídou \"Aoba\") poslední japonské křižníky poháněné v licenci vyrobenými turbínami a jedny z prvních japonských křižníků využívajících k pohonu přehřátou páru. Obě jednotky třídy \"Furutaka\" byly vyzbrojeny šesti 200mm kanóny typu 3. roku (éry Taišó: \"3-nenšiki\" – tj. roku 1914) v jednohlavňových lafetacích modelu A, umístěných po třech na přídi a zádi, což dodalo třídě \"Furutaka\" unikátní siluetu. Nové bylo též využití pancéřování jako integrovaného konstrukčního prvku. Navzdory úsporám v hmotnosti byl 2/3 zkouškový výtlak po dokončení překročen o více než 10,6 %. Přesto byly po dokončení křižníky třídy \"Furutaka\" pod limity stanovenými washingtonskou konferencí: ráže děl byla o 3 milimetry menší a standardní výtlak (musel být zpětně dopočítán, 7500T křižníky byly navrhovány vzhledem k normálnímu výtlaku) byl o 2050 T nižší.\n\nVe druhé polovině 30. let prošly obě jednotky velkou rekonstrukcí. Ta byla u \"Kako\" oficiálně dokončena 27. prosince 1937 a u \"Furutaky\" 30. dubna 1939. Modernizace obnášela zejména předělání kotelen (po rekonstrukci se v kotlích spaloval výhradně topný olej), instalaci nových výdutí protitorpédové obšívky, rekonstrukci a zvýšení můstku, zrušení pevných torpédometů v trupu a instalaci otočných torpédometů na horní palubu, modernizaci systémů řízení palby a přezbrojení hlavní baterie 203,2mm kanóny typu 3. roku ve třech dvouhlavňových dělových věžích modelu E. I tak ale jednotky třídy \"Furutaka\" zůstaly nejmenšími a nejslaběji vyzbrojenými těžkými křižníky císařského námořnictva. Po rekonstrukci se silueta třídy \"Furutaka\" přiblížila třídě \"Aoba\", od které se dala rychle identifikovat umístěním zadního stěžně mezi katapultem a zadní dělovou věží.\n\nObě jednotky často operovaly spolu s jednotkami následující třídy \"Aoba\". Vedle účasti na předválečných námořních cvičeních a námořních přehlídkách se oba křižníky koncem 20. a během 30. let několikrát objevily v čínských vodách. Za druhé světové války v Tichomoří se zúčastnily počáteční fáze bojů, než byly oba potopeny během bojů o Guadalcanal v srpnu (\"Kako\") a říjnu (\"Furutaka\") 1942.\n\nKonstrukce budoucích těžkých křižníků třídy \"Furutaka\" má své kořeny v návrzích japonských průzkumných křižníků ( \"teisacu džunjókan\"). Požadavky na jejich stavbu se před první světovou válkou objevovaly v návrzích plánů rozvoje loďstva (1910: jeden, 1911: dva, 1914: tři 6000T s výzbrojí čtyř 200mm kanónů), ale žádný z nich nebyl realizován. Myšlenka průzkumného křižníku ale nezapadla a \"Kaigun gunreibu\" ( ~ námořní generální štáb) následně požadoval vypracování dalšího návrhu. Dne 22. září 1916 předložil \"Kaigun gidžucu honbu\" ( ~ námořní technický úřad) návrh 7200T průzkumného křižníku. Ten měl být – při normálním výtlaku 7200 T, s rychlostí 36 uzlů (66,7 km/h) a se 76mm bočním pancéřovým pásem – vyzbrojen nejméně dvanácti 140mm kanóny typu 3. roku ve dvouhlavňových lafetacích v podélné ose plavidla (4xII) a v jednohlavňových lafetacích na bocích. Výzbroj mělo doplňovat osm pevných 610mm torpédometů (4xII). Již u tohoto návrhu byla zvažována i alternativní výzbroj založená na právě vyvíjených 200mm kanónech typu 3. roku.\n\nDne 29. srpna 1916 zveřejnilo americké námořnictvo svoje plány na výstavbu loďstva (), které (kromě jiného) předpokládaly stavbu deseti 7100T (normálního výtlaku) průzkumných křižníků (). Ty měly dosahovat rychlosti 35 uzlů (64,8 km/h) a být vyzbrojeny osmi šestipalcovými (152,4 mm) kanóny a čtyřmi torpédomety. Po dalších úpravách z nich vzešla třída \"Omaha\".\n\nSamotné schválení amerického plánu – i když Japonci ještě neznali jeho detaily – urychlilo schválení japonského plánu 8-4, ke kterému došlo 14. července 1917. Tento plán kromě jiného počítal se stavbou tří 7200T průzkumných křižníků podle projektu ze září 1916. V polovině roku 1917 se Japonci dozvěděli plánované parametry amerických průzkumných křižníků, a ještě v létě téhož roku nařídil \"Kaigun gunreibu\" plán 8-4 modifikovat. 7200T průzkumné křižníky byly z plánu vyřazeny a \"Kaigun gidžucu honbu\" začal pracovat na projektu 8000T průzkumného křižníku.\n\nKoncept 8000T průzkumného křižníku vycházel ze 7200T návrhu a ve verzi z počátku roku 1918 se mělo jednat o průzkumné křižníky schopné dosáhnout rychlosti 35,5 uzlů (65,75 km/h), s normálním výtlakem 8000 T a výzbrojí deseti až dvanácti 140mm kanónů typu 3. roku ve dvouhlavňových lafetacích v podélné ose plavidla. Již se objevilo pyramidové uspořádání tří lafetací na přídi s vyvýšenou prostřední lafetací. Na zádi se měla nacházet buďto stejně uspořádaná trojice, a nebo jenom dvojice lafetací. Torpédová výzbroj a ochrana zůstaly stejné, jako u 7200T návrhu. Opět se zvažovala i alternativní výzbroj založená na vyvíjených 200mm kanónech typu 3. roku. Plán rozvoje loďstva 8-8 schválený v červenci 1920 počítal se stavbou čtyř 8000T průzkumných křižníků. Odhad z června 1919 počítal s cenou 8 039 000 jenů, ale v létě 1920 se vlivem inflace cena vyhoupla přes 11 000 000 jenů za jednotku.\n\nAle ani 8000T průzkumné křižníky se realizace nedočkaly. Jedním z důvodů bylo posílení výzbroje Američany stavěných křižníků třídy \"Omaha\" přidáním dalších čtyř šestipalcových kanónů. Druhým důvodem se stala realizace britské třídy \"Hawkins\" a návštěva HMS \"Hawkins\" v Japonsku v roce 1920. Výzbroj britského křižníku tvořilo sedm 7,5\" (190 mm) kanónů Mk VI s dostřelem 19 600 metrů a jeho boční salva vážila 544 kilogramů. Tím překonával dostřelem i hmotností boční salvy nejenom tehdy stavěné 5500T křižníky třídy \"Kuma\", ale i projekt 8000T průzkumných křižníků s jejich 140mm kanóny. \"Kaigun gunreibu\" proto zvažoval zvýšení ráže hlavní baterie 8000T křižníků na 180, 190, nebo dokonce 200 mm.\n\nS úplně jiným řešením přišel \"zósen taisa\" ( ~ námořní kapitán–lodní konstruktér) Juzuru Hiraga, tehdejší nový vedoucí \"Kihon keikaku\" ( ~ podsekce základních návrhů) \"Zósenbu\" ( ~ sekce lodních konstrukcí/4. sekce) \"Kaigun kansei honbu\" ( bývalý \"Kaigun gidžucu honbu\"). Hiraga vypracoval návrh 7500T průzkumného křižníku, který měl dosahovat rychlosti 35 uzlů a nést šest 200mm kanónů v jednohlavňových lafetacích umístěných v podélné ose plavidla. Revoluční byla rovněž integrace pancéřové ochrany jako konstrukčního prvku pro úsporu hmotnosti – tuto ideu následně Hiraga otestoval na experimentálním křižníku \"Júbari\".\n\nV srpnu 1921 dokázal Hiraga přesvědčit \"Kaigun gunreibu\" o přednostech svého návrhu a projekt 8000T průzkumných křižníků tak byl definitivně zavržen ve prospěch 7500T Hiragovy konstrukce.\n\nDne 6. února 1922 byla ve Washingtonu podepsána dohoda omezujících námořní zbrojení. Po zastavení stavby plavidel neslučitelných se závěry washingtonské konference se císařské námořnictvo soustředilo na stavbu 18 zbývajících jednotek z programů 8-6 a 8-8, mezi kterými byly i dva 7500T průzkumné křižníky. Dne 20. června 1922 byla loděnici Kawasaki v Kóbe zadána stavba 7500T křižníku číslo 1 (budoucí \"Kako\"). Téhož dne byla loděnici Micubiši v Nagasaki zadána stavba 7500T křižníku číslo 2 (budoucí \"Furutaka\"). Tou dobou rovněž začaly práce na detailních výkresech 7500T průzkumných křižníků\n\nOmezený program ( \"Kaigun gunbi seigen keikaku\") zveřejněný 3. července 1922 již počítal se čtyřmi 7500T „křižníky velkého modelu“ ( \"dai-gata džunjókan\", definovanými podle normálního výtlaku) a navíc čtyřmi 10 000T „křižníky velkého modelu“ (definovanými podle standardního výtlaku). Tyto počty odsouhlasil i doplňovací program válečných plavidel z roku 1923 ( \"Taišó 12-nendo kantei hodžú keikaku\"), který \"Teikoku-gikai\" ( ~ Císařský parlament) přijal na svém 46. zasedání mezi 27. prosincem 1922 a 27. březnem 1923.\n\nStavba křižníku třídy A č. 1 začala 17. listopadu 1922 a se stavbou křižníku třídy A č. 2 se začalo 5. prosince 1922 – tedy ještě dříve, než jejich stavbu odsouhlasil \"Teikoku-gikai\". Cena za jednotku byla při zahájení stavby odhadnuta na přibližně 15 000 000 jenů a měly ji pokrýt prostředky vyhrazené na stavbu jednotek zrušených po washingtonské konferenci.\n\nPodle \"Gunkan ojobi suiraitei ruibecu tókjú hjódžun\" ( ~ Standardy pro klasifikaci tříd válečných lodí a torpédovek) z 21. března 1898 spadaly jednotky projektu 7500T křižníků do kategorie křižníků 1. třídy ( \"ittó džunjókan\"), jelikož jejich výtlak přesahoval 7000 T. Rovněž se o nich oficiálně hovořilo jako o křižnících třídy A ( \"kó-kjú džunjókan\"), přičemž toto označení se spolu s pořadovým číslem používalo do doby, než byla jednotkám přidělena jména: 11. srpna 1922 se z křižníku třídy A č. 2 stala \"Furutaka\" a 9. října bylo křižníku třídy A č. 1 přiděleno jméno \"Kako\". Podle nařízení ministra námořnictva \"taišó\" ( ~ admirál) Gonnohjóe Jamamota z roku 1905, měly být křižníky 1. třídy pojmenovány podle hor. To bylo dodrženo pouze v případě \"Furutaky\", pojmenované podle hory na ostrově Etadžima. Pro \"Kako\" bylo ale použito pojmenování podle řeky v prefektuře Hjógo. Bylo tak použito jméno, které měla původně nést zrušená čtvrtá jednotka třídy \"Sendai\" – tedy jméno, které by měl nést křižník 2. třídy (pod 7000 T, pojmenovávání podle řek) a ne křižník 1. třídy.\n\nNeoficiálně se používalo označení \"dai-gata džunjókan\". Teprve později byly jednotky označeny za těžké křižníky ( \"džú džunjókan\").\n\nNová třída byla – podle první jednotky spuštěné na vodu – pojmenována jako třída \"Kako\". V letech 1929 až 1930 ministr námořnictva \"taišó\" Takeši Takarabe nařídil, aby se třída jmenovala podle první dokončené jednotky – tedy jako třída \"Furutaka\".\n\nHiraga – k 1. červnu 1922 povýšený na \"zósen šóšó\" ( ~ kontradmirál–lodní konstruktér) – navrhl trup 7500T křižníků s ohledem na dosažení co největší rychlosti. Vzhledem k délce (projektovaná jako 181,356 m na vodorysce při 2/3 zkušebním výtlaku) tak měly křižníky třídy \"Furutaka\" nejužší trup (projektováno 15,480 m na vodorysce při 2/3 zkušebním výtlaku) ze všech japonských křižníků – poměr délky k šířce byl téměř 11,72. Dalším prostředkem k dosažení vysoké rychlosti bylo využití pancéřování jako integrální části trupu, což zvyšovalo pevnost trupu a vedlo k úspoře hmotnosti, jak bylo vyzkoušeno na experimentálním křižníku \"Júbari\". Další úspory hmotnosti docílil Hiraga zvoleným profilem trupu. Volný bok byl na přídi projektován na 8,53 m kvůli dobrým plavebním vlastnostem, ale na zádi byl projektován již na pouhých 4,57 m. Snížení ale nebylo dosaženo použitím vyvýšené přední paluby, nýbrž zakřivením celé střední a horní paluby, které byly průběžné po celé délce. To rovněž přispělo k posílení konstrukce.\n\nJednotlivé části trupu a nástaveb byly spojovány nýtováním, neboť s obloukovým svařováním se v Japonsku 20. let teprve experimentovalo a na 7500T průzkumných křižnících tato technologie nebyla použita.\n\nPodélnou pevnost dvojitého trupu 7500T křižníků zajišťovala kombinace kýlu, podélných žeber (sedm na každé straně), bočních pancéřových pásů a pancéřové střední paluby. Kýl byl vysoký 1,066 m a byl zhotoven ze 40lb (~ 25,4 mm – tloušťka plátů se uváděla v librách) vysokotažné ocele. Z vysokotažné ocele byly vyrobeny i všechny další konstrukční prvky, včetně obšívky vnějšího a vnitřního trupu (kromě pancéřování). Konstrukci trupu dále tvořilo 321 příčných žeber umístěných v rozestupech po 61 až 114,3 centimetrech:\nMaximální šířky trup dosahoval v oblasti zadních kotelen číslo 6 a 7 na úrovni žebra č. 178.\n\nPro případ průniku vody do trupu byl trup rozdělen vodotěsnými přepážkami (příčnými a jednou centrální podélnou) na několik sekcí. Instalaci centrální podélné přepážky si vynutilo námořnictvo, neboť se obávalo znehybnění křižníků třebas už i po jednom zásahu (při proražení vodotěsné přepážky mezi přední a zadní strojovnou a jejich společném zaplavení). Hiraga se postavil proti instalaci podélné přepážky, neboť se obával, že by nerovnoměrné zaplavování sekcí pouze na jedné straně mohlo vést k převrácení plavidel. Nakonec ale musel Hiraga ustoupit a podélná přepážka byla přidána do návrhu 7500T křižníků. Probíhala téměř po celé délce trupu a byla přerušena pouze v přední kotelně.\n\nPo všech úsporných opatřeních byla hmotnost trupu (včetně nástavby, ovšem bez pancéřování, které ale bylo integrální součástí trupu) 3144,2 metrických tun, čili pouhých 33,1 % z 2/3 reálného výtlaku při zkouškách.\n\nPři dokončení se ukázalo, že oba křižníky značně překročily projektovaný 2/3 zkouškový výtlak – \"Kako\" konkrétně o 916 metrických tun, čili o více než 10,6 %. To je několikanásobně víc, než 5 % akceptovatelných u malých jednotek, či dokonce 2 % akceptovatelná u velkých jednotek. Rychlost klesla a ponor se zvýšil o více než jeden metr. Lacroix & Wells soudí, že jelikož se nadváha projevila u obou jednotek stavěných v různých loděnicích, byla příčinou pravděpodobně chyba v návrhu a nikoliv chybný postup loděnic. Naštěstí pro císařské námořnictvo měla nadváha pouze malý dopad na stabilitu plavidel a ta se přes ni ještě vešla do kritérií stability stanovených pro 2/3 zkušební výtlak v červnu 1934 po katastrofě torpédovky \"Tomozuru\". Při lehkém výtlaku již ale křižníky tyto kritéria nesplňovaly.\n\nPodpalubí bylo rozčleněno na jednotlivé paluby. Ty byly v přední části trupu (až po kotelny začínající žebrem č. 111) celkem čtyři, na zádi (od zadní strojovny, mezi žebry č. 237 a 297) se jejich počet snížil na tři a nakonec (od žebra č. 297) na dvě. Od nejspodnější vzhůru se jednalo o:\n\nCelý trup uzavírala horní paluba ( \"džóbu kanpan\" nebo jen \"džó kanpan\").\n\nKajuty důstojníků se nacházely – po vzoru \"Júbari\" – na přídi a v hlavní nástavbě. Ubytovací podmínky byly zcela v rámci tehdejších norem císařského námořnictva a každý muž měl k dispozici 1,5 až 1,6 m místa. Vlivem vyššího ponoru musela být lodní okénka kajut na skladovací palubě na moři zavřená, což spolu s nedostatečnou ventilací kajut znepříjemňovalo pobyt v tropech. Díky tomu si 7500T křižníky v císařském námořnictvu vysloužily přezdívku \"suizokukan\" ( ~ akvárium).\n\nŽivotně důležité prostory trupu (kotelny a strojovny) krylo slabé pancéřování, které mělo chránit pouze proti 15cm granátům vypáleným ze vzdálenosti 12 000 až 15 000 metrů. Na ochranu proti 203mm granátům (budoucích) těžkých křižníků ale pancéřování nestačilo. Jako materiál byla zvolena kombinace plátů z NVNC (nová necementovaná ocel Vickers) a vysokotažné oceli o celkové hmotnosti 1147,8 metrických tun (tj. 12,1 % z 2/3 zkouškového výtlaku).\n\nBoční pás z NVNC oceli o tloušťce 120 liber (76,2 mm) byl dlouhý 262,1 stop (78,888 m) a po většinu své délky vysoký 13 stop a 6 palců (4,115 m). Od svislé roviny se odkláněl o 9 ° a jeho horní hrana kopírovala profil střední paluby, takže vepředu na úrovni můstku byl o něco vyšší. Dolní hrana dosahovala až k 7. (nejvyššímu) podélnému žebru pod čarou ponoru a k horní hraně protitorpédové obšívky. Pás byl umístěn místo části vnějšího trupu a přiléhal přímo k příčným žebrům 105 až 241 – to znamená, že boční pás tvořil část vnějšího trupu (na rozdíl od umístění na \"Júbari\") a jako konstrukční prvek zvyšoval pevnost trupu. Podle původního projektu měl při 2/3 zkouškovém výtlaku boční pás sahat 10,75 stop (3,277 m) nad hladinu a pod hladinou se mělo nacházet pouze dolních 0,838 m. Vlivem zvětšeného výtlaku po dokončení, a tím i vyššího ponoru, se pod hladinou ocitlo 1,905 m pancéřového pásu a nad hladinou zůstalo pouhých 2,21 m.\n\nNa horní hranu pancéřového pásu navazovala klenutá pancéřovaná střední paluba, kterou tvořil 55lb (34,9 mm) pancíř z NVNC oceli, který byl u vrcholu klenby zeslaben na 50 liber (31,8 mm) použitím pancéřového plátu o menší tloušťce (technologie zeslabování jednoho pancéřového plátu byla v císařském námořnictvu poprvé realizována až v roce 1928). Vzepětí klenby bylo 6 palců (152,4 mm). V místech, kde byly v pancíři otvory pro kouřovody a vzduchovody byly jako ochrana instalovány zešikmené 60lb (38,1 mm) pancíře až do výšky 4 stop a 2 palců (1,27 m) nad střední palubou. Rovněž pancíř střední paluby byl položen rovnou na příčná žebra a tvořil integrální konstrukční prvek.\n\nHorní paluba ze dvou vrstev vysokotažné ocele představovala další ochranu před shora dopadajícími granáty a pumami. Dolní vrstvu tvořily 30lb (19,05 mm) a horní 20-45lb (12,7 až 28,6 mm) pláty.\n\nSklady munice a prachových náplní u samého dna pod skladovací palubou chránilo zboku 80lb (50,8 mm) pancéřování z NVNC oceli (a částečně i přesahem bočního pancéřového pásu) a skladovací paluba nad těmito prostory byla tvořena 55lb (35,0 mm) NVNC ocelí.\n\nLafetace hlavní baterie 200mm kanónů a kormidelna byly chráněné pouze slabými pláty vysokotažné ocele. Lafetace modelu A ( \"gata\") chránily zepředu a zboku 25mm, seshora 19mm a zezadu 6,4mm pláty. Kormidelna na zádi byla chráněna 12,7mm a 25mm pláty zboku, zepředu, zezadu a seshora. Velitelská věž byla zcela bez ochrany.\n\nPůvodní projekt 7500T křižníků počítal s obdobnou protitorpédovou obšívkou s pancéřováním z vysokotažné oceli, jaká byla vyvinuta pro bitevní lodě třídy \"Nagato\". Vzhledem k udržení štíhlých linií trupu a – jak se ukázalo při testech na nedokončené bitevní lodi \"Tosa\" v roce 1924 – malé účinnosti takové obšívky, bylo nakonec od její instalace upuštěno. Ochranu kotelen a strojoven pod čarou ponoru měla zajistit (kromě utopené části bočního pásu – s čímž se ale při stavbě nepočítalo) jenom jednoduchá výduť mezi 5. a 7. podélným žebrem, která vepředu a vzadu přesahovala boční pancéřový pás a která sloužila zároveň jako palivová nádrž. Na vnitřní straně dvojitého trupu jí uzavíraly 10lb (6,35 mm) pláty vysokotažné oceli a na vnější straně pláty ze stejného materiálu: v dolní části, mezi 5. a 6. podélným žebrem, o tloušťce 27,5 liber (17,5 mm) a v horní části o tloušťce 22,5 liber (14,3 mm).\n\nSekce kotelen se nacházela mezi příčnými žebry č. 111 a 185 a tvořilo jí celkem sedm kotelen. Přední kotelna číslo 1 zabírala celou šířku vnitřního trupu mezi žebry 111 a 125 a jako jediná nebyla rozdělena centrální vodotěsnou přepážkou. Nacházely se v ní vedle sebe dva střední tříbubnové vodotrubné kotle \"Ro-gó Kanpon šiki\" ( ~ Typ technického odboru císařského námořnictva model B) číslo 1 a 2. Za kotelnou č. 1 se mezi žebry 125 a 149 nacházely kotelny č. 2 (na pravoboku) a č. 3 (na levoboku), oddělené vodotěsnou přepážkou. Původní návrh vodotěsné přepážky nechával tyto kotelny nerozdělené, kotelny č. 2 a 3 by tak tvořily jednu velkou kotelnu zabírající celou šířku vnitřního trupu, obdobně jako kotelna č. 1. Nakonec byla ale vodotěsné přepážka protažena i do těchto prostor a vznikly tak dvě oddělené kotelny. V každé z nich se nacházely proti sobě umístěné dva velké tříbubnové vodotrubné kotle \"Ro-gó Kanpon šiki\" (č. 3 a 5 na levoboku a č. 4 a 6 na pravoboku). Za kotelnami č. 2 a 3 se mezi žebry 149 a 171 nacházely obdobně řešené kotelny č. 4 a 5 (vodotěsná přepážka mezi nimi byla projektována od počátku) s kotli č. 7 až 10 stejného typu a uspořádání. V nejširším místě lodního trupu se mezi žebry 171 a 185 nacházely zadní kotelny č. 6 a 7, každá s jedním malým tříbubnovým vodotrubným kotlem \"Ro-gó Kanpon šiki\" (č. 11 na levoboku a č. 12 na pravoboku). Střední a velké kotle č. 1 až 10 spalovaly výhradně topný olej, zatímco malé kotle č. 11 a 12 spalovaly směs topného oleje a uhlí. Každý kotel byl vybaven předehřívačem oleje a palivovou pumpou. Vodu do kotlů vháněly pumpy (jedna na každý kotel) z nádrží ve strojovnách, přičemž voda byla ohřívána v předehřívačích.\n\nKotle generovaly přehřátou páru o teplotě 156 °C a tlaku 18,3 kg/cm (1,79 MPa). Přehřátou páru císařské námořnictvo využilo poprvé již na pancéřovém křižníku \"Ibuki\" v roce 1907. Přesto se ještě u 7500T křižníků stavěných o patnáct let později objevily problémy s korozí v trubkách, což přimělo císařské námořnictvo na několik let, až do roku 1931, od využití přehřáté páry na dalších jednotkách upustit.\n\nVzduch do kotlů vhánělo celkem 24 ventilátorů (dva na kotel). Kouř z kotlů odváděly kouřovody, které se spojovaly do dvou komínů. Přední komín odváděl spaliny z kotlů č. 1 až 8, přičemž kouřovody od kotlů č. 1 až 4 procházely vybráním v hlavní nástavbě a byly odkloněny dozadu, kde se nad horní palubou spojovaly s kouřovody od kotlů č. 5 až 8 v jeden přední komín. Tato koncepce byla vyzkoušena již na experimentálním \"Júbari\" a převzala ji většina následujících japonských křižníků. Zadní komín sdružoval kouřovody od kotlů č. 9 až 12. Tato dvoukomínová silueta se stala typickou pro všechny japonské těžké křižníky.\n\nPři plavbě cestovní rychlostí 14,5 uzlů (26,85 km/h) a při 8500t výtlaku byla spotřeba při zkouškách vypočítána na 3,18 metrických tun paliva za hodinu. Projektovaná zásoba paliva 400 metrických tun uhlí a 1400 metrických tun topného oleje tak měla stačit na uplutí 7000 námořních mil (12 964 km) při rychlosti 14 uzlů (25,9 km/h). Skutečná zásoba po dokončení ale byla 570 metrických tun uhlí a 1010 metrických tun topného oleje. Vzhledem k nárůstu výtlaku ale předpokládaný dosah klesl na 6000 námořních mil (11 112 km).\n\nZa kotelnami sa nacházely čtyři strojovny: přední č. 1 na levoboku a č. 2 na pravoboku mezi žebry č. 185 a 211 a zadní č. 3 na levoboku a č. 4 na pravoboku mezi žebry č. 211 a 237. V každé strojovně se nacházela jedna sestava v Japonsku vyrobených parních turbín zahraniční konstrukce. U \"Kako\" to byly firmou Kawasaki vyrobené turbíny Brown-Curtis, o celkové hmotnosti 203,4 metrických tun (+ dalších 135 t převodovky) zatímco \"Furutaka\" měla turbíny Parsons o hmotnosti 200 metrických tun (+ dalších 129,5 t převodovky) vyrobené firmou Micubiši. Sestavy v předních strojovnách poháněly vnější lodní hřídele, zatímco vnitřní hřídele poháněly sestavy v zadních strojovnách.\n\nKaždá sestava (obou výrobců) se skládala z jedné vysokotlaké jednoproudé impulzní a jedné nízkotlaké dvouproudé reakční turbíny, které byly umístěny vedle sebe. V sestavách předních strojoven se vysokotlaké turbíny nacházely na vnější straně, zatímco v zadních strojovnách na vnitřní straně páru. Vysokotlaké turbíny měly jeden stupeň, se dvěma řadami lopatek, vepředu a šest stupňů, každý s jednou řadou lopatek, vzadu. Nízkotlaké turbíny měly devět stupňů, každý s jednou řadou lopatek. Kvůli reakčnímu řešení nízkotlaké turbíny docházelo k opakovaným deformacím lopatek.\n\nKaždá nízkotlaká turbína obsahovala ve své přední části jeden stupeň se třemi řadami lopatek pro zpětný chod, který byl schopný vyvinout výkon 7000 k na hřídeli (5148,5 kW) – za všechny sestavy dohromady tedy 28 000 k (20 594,0 kW). Každá vysokotlaká turbína obsahovala ve své přední části jeden stupeň se dvěma řadami lopatek pro plavbu cestovní rychlostí. Sestavy v předních strojovnách navíc zahrnovaly samostatné turbíny pro plavbu cestovní rychlostí, které se nacházely před vysokotlakou turbínou. Každá cestovní turbína měla tři stupně, každý se dvěma řadami lopatek a přes převodovku se napojovala na hřídel vysokotlaké turbíny. Při plavbě cestovní rychlostí byla pára vháněna přes cestovní turbínu, na cestovní stupeň vysokotlaké turbíny a poté přes zbývající stupně vysokotlaké turbíny do nízkotlaké turbíny. Pro dosažení cestovní rychlosti 14,5 uzlů (26,85 km/h) při 8500t výtlaku bylo třeba dosáhnout výkonu 4879 koňských sil na hřídeli (3588,5 kW). Při vyšších rychlostech bývala cestovní turbína odpojena a cestovní stupeň vynechán.\n\nVýkon každé sestavy byl projektován na 25 500 k na hřídeli (18 755,2 kW): každá vysokotlaká turbína měla výkon 12 500 k (9193,7 kW) při 3000 otáčkách za minutu a každá nízkotlaká 13 000 k (9561,5 kW) při 2000 otáčkách za minutu. Tento výkon přenášely dvě hnací hřídele (jedna pro každou turbínu v sestavě) přes jednostupňovou převodovku (s čelním kolem se šípovitými zuby) na jednu hřídel s třílistou lodní vrtulí o průměru 3,51 metru, která při projektovaném výkonu dosahovala 360 otáček za minutu.\n\nCelkový projektovaný výkon byl 102 000 k (75 020,9 kW). Při rychlostních zkouškách byl ale projektovaný výkon překročen – \"Furutaka\" 19. září 1925 dosáhla výkonu 106 352 k (78 221,8 kW), což při výtlaku 8640 metrických tun stačilo na dosažení rychlosti 35,221 uzlů (65,2293 km/h). \"Kako\" 1. května 1926 dosáhl výkonu 103 971 k (76 470,5 kW), což při stejném výtlaku stačilo na dosažení rychlosti 34,899 uzlů (64,6329 km/h).\n\nVe strojovnách se dále nacházely čtyři kondenzátory Uniflux – jeden v každé strojovně pod skříní nízkotlaké turbíny – které zajišťovaly kondenzaci páry, která prošla turbínami. V přední části každé strojovny se nacházely nádrže s vodou do kotlů.\n\nElektřinu vyráběly celkem čtyři motorgenerátory se spalovacími motory o celkovém výkonu 315 kW. Jednalo se o dva 90kW a dva 67,5kW generátory, umístěné v pomocných strojovnách na skladovací palubě před kotelnami a za zadními strojovnami. Palubní síť byla napájena 225 V stejnosměrného proudu. Většinu větráků v kotelnách a strojovnách, pump a zdviží poháněly elektromotory.\n\nOvládání vyváženého kormidla zajišťovaly hydraulické písty, které byly poháněny jedním dvouválcovým vertikálním parním strojem.\n\nSoučasně se stavbou 7500T křižníků probíhalo zpracování návrhu 10 000T křižníků – budoucí třídy \"Mjókó\". Pro ně \"zósen šósa\" ( ~ korvetní kapitán–lodní konstruktér) Kikuo Fudžimoto navrhl v roce 1923 pagodovitý stěžeň, který měl nést zaměřovač hlavní baterie. Jelikož Fudžimotova konstrukce při zkouškách ukázala, že poskytuje zaměřovači mnohem stabilnější umístění než Hiragův sedminohý stěžeň (použitý na bitevních lodích třídy \"Nagato\"), měly být Fudžimotovým pagodovitým můstkem osazeny i 7500T křižníky. Oproti můstku budoucích křižníků třídy \"Mjókó\" byl ale můstek 7500T křižníků nižší o dvě úrovně. Měl tedy celkem sedm úrovní.\n\nHlavní výzbroj 7500T křižníků tvořilo po dokončení šest nových 200mm kanónů typu 3. roku lafetovaných na třídě \"Furutaka\" (resp. v té době \"Kako\") v šesti jednohlavňových zakrytých lafetacích modelu A umístěných v ose plavidla: po třech na přídi a zádi lodě, přičemž prostřední lafetace v každé trojici byla vyvýšená. Lafetace – nejednalo se o skutečné dělové věže, neboť pod nimi chyběla barbeta chránící muniční zdviže – byly číslovány odpředu dozadu jako č. 1 až 6. Hmotnost každé lafetace byla 57,5 metrických tun, čímž se ušetřilo celkem 105 metrických tun hmotnosti oproti třem dvouhlavňovým dělovým věžím modelu C, které byly v době dokončování křižníků \"Furutaka\" a \"Kako\" teprve ve vývoji a které byly použity na následující třídě \"Aoba\".\n\nRovněž doprava munice k dělům byla řešena s důrazem na úsporu hmotnosti, což se nepříznivě projevilo na rychlosti střelby: zatímco teoretická kadence byla pět ran za minutu, v praxi to nebyly ani dvě rány za minutu. Granáty a prachové nálože musely být nejprve vytaženy z klimatizovaných muničních skladů pod skladovací palubou a ručně dopraveny k dolním zdvižím. Každý granát přitom vážil 110 kg a prachová náplň 32,63 kg (pravděpodobně rozdělená na dvě prachové nálože). Zdviž pro dopravu granátů poháněl elektromotor o výkonu 8 koní (5,8 kW), zatímco zdviž prachových náplní poháněl elektromotor o výkonu 5 koní (3,7 kW). Zdviže dopravily granát a prachové náplně až na palubu o úroveň níže, než byla lafetace: u lafetací číslo 1, 3, 4 a 6 na střední palubu a u vyvýšených lafetací č. 2 a 5 na horní palubu. Tam obsluha granáty a prachové náplně ručně přendala do manipulační komory pod lafetací. Granáty pak byly umístěny na další elektricky poháněnou zdviž (poháněnou motorem o výkonu 8 koní), která vyvezla granát k dělu. Prachové nálože ale bylo třeba k dělům vynést obsluhou a rovněž samotné nabití granátu a prachových náloží bylo prováděno manuálně. Při déle trvajících střelbách se vlivem vyčerpání obsluhy nedařilo dodržet již i tak nízkou rychlost střelby.\n\nDíky umístění všech děl hlavní baterie ( \"šuhó\") v podélné ose plavidel bylo možno pálit boční salvu ze všech šesti hlavní.\n\nKlimatizaci muničních skladišť zajišťovaly elektromotory, které poháněly kompresory stlačující CO. Elektromotor na přídi měl výkon 14 k (10,3 kW) a elektromotor na zádi 10,5 k (7,7 kW). Klimatizace udržovala teplotu v muničních skladech pod 27 °C.\n\nSekundární baterii ( \"fukuhó\"), kterou bylo možno použít i proti vzdušným cílům, představovala čtveřice 76,2mm kanónů typu 3. roku s hlavní délky 40 ráží. Kanóny byly umístěny na horní palubě na bocích na úrovni mezery mezi komíny a lafetovány v manuálně ovládaných nekrytých nestabilizovaných jednohlavňových lafetacích: po dvou na levoboku a pravoboku.\n\nProtiletadlovou výzbroj pro blízkou obranu měly zajistit dva jednohlavňové 7,7mm kulomety typu RU umístěné na můstku.\n\nV rámci doktríny \"Kantai kessen\" ( ~ loďstvo rozhodující bitvy) kladlo císařské námořnictvo – zejména po podepsání washingtonské dohody – důraz na noční torpédové útoky prováděné torpédoborci a podporované křižníky. Císařské námořnictvo (konkrétně \"Kaigun gunreibu\" za podpory \"Suiraibu\" [ ~ torpédová sekce] – druhé sekce \"Kaigun kansei honbu\") proto požadovalo silnou torpédovou výzbroj i u 7500T křižníků.\n\nKvůli vysokým volným bokům v centrální části plavidel (projektovaným na 5,58 m), kde měly být torpédomety umístěny, nebylo možné umístit torpédomety na horní palubu, neboť vypuštěná torpéda by vstupovala do vody pod nevhodným úhlem. \"Kaigun gunreibu\" si prosadil instalaci torpédometů na střední palubě, proti čemuž Hiraga (tehdy ještě jako \"zósen taisa\") protestoval. Umístění torpédometů s torpédy (včetně náhradních) do uzavřených prostor a v případě zadních torpédoven dokonce přímo nad strojovnami, považoval za velmi nebezpečné – hlavice každého torpéda typu 8. roku (éry Taišó: \"8-nenšiki\" – tj. roku 1919) obsahovala podle verze 300 nebo 346 kilogramů trhaviny \"šimose\". \"Kaigun gunreibu\" si ale opět svůj názor prosadil. Měly být použity pevné torpédomety, ale kvůli délce tou dobou používaných torpéd – torpéda typu 8. roku měla délku 8,41 m – nebylo možné použít torpédomety nabíjené zezadu: součet délek torpéda a torpédometu byl větší než šířka trupu. Proto \"Suiraibu\" vyvinul 610mm pevný nadhladinový torpédomet typu 12, který se nabíjel seshora: horní polovina torpédometu se odklopila a po vložení torpéda se torpédomet opět uzavřel přiklopením horní poloviny.\n\nKaždý 7500T křižník nesl dvanáct torpédometů typu 12 ve dvouhlavňovém uspořádání v celkem třech torpédovnách na střední palubě. Torpédomety byly umístěné kolmo k podélné ose plavidel a každá torpédovna obsahovala jednu dvojici mířící na pravobok a jednu na levobok. Přední torpédovna se nacházela mezi lafetací č. 3 200mm kanónu a hlavní nástavbou, přičemž přední dvojice torpédometů v ní mířila na pravobok. Prostřední torpédovna se nacházela nad předními strojovnami (samotné torpédomety nad přední polovinou těchto strojoven) a přední dvojice torpédometů v ní mířila na levobok. Zadní torpédovna se nacházela nad zadními strojovnami a uspořádání a umístění torpédometů v ní bylo stejné, jako v prostřední torpédovně.\n\nV dobách míru se počítalo se zásobou celkem dvanácti 610mm torpéd typu 8. roku č. 2 poháněných stlačeným vzduchem. V době války mělo být neseno celkem 24 kusů torpéd stejného typu.\n\nPalba kanónů hlavní baterie byla řízena centrálně metodou „sleduj zaměřovač“ (\"cuibi haššin\", \"\"). Primární zaměřovač typu 14 ( \"14-šiki hóiban sódžu sóči\") se 6,4cm dalekohledem mohl řídit palbu hlavní i sekundární baterie jak proti hladinovým, tak i vzdušným cílům a nacházel se na \"šuhó šageki šo\" – nejvýše umístěné platformě můstku. Sekundární zaměřovač téhož typu se nacházel na záložní platformě řízení palby hlavní baterie ( \"šuhó jobi šiki šo\") za zadním komínem na nástavbě hangáru. Zaměřovače doplňovaly dva \"sokutekiban\" typu 13 umístěné po jednom na levém a pravém boku \"sokuteki šo\". K výpočtům změny vzdálenosti cíle sloužily \"henkjo ricuban\" typu 11 umístěné rovněž na \"sokuteki šo\". O úroveň níž se na každém křídle plošiny navigačního můstku nacházel jeden zaměřovač torpéd typu 14 ( \"14-šiki (gjorai) hóiban\") integrovaný s dalekohledem a vedle něj další dalekohled.\n\nZatímco \"sokutekiban\" zjišťovaly kurz a rychlost cíle a zaměřovače pak samotné zaměření, ani jeden z těchto prostředků řízení palby by nefungoval bez znalosti vzdálenosti cíle. Tu měřily celkem čtyři 3,5m koincidenční dálkoměry typu 14 ( \"14-šiki sokkjogi\") umístěné ve věžičkách. První pár se nacházel na obou křídlech navigačního můstku a druhý pár byl umístěn na bocích záložní platformy řízení palby nad hangárem.\n\nProjekt 7500T průzkumných křižníků počítal s nesením nejméně jednoho letounu pro zajištění vzdušného průzkumu, čímž by se rozšířily průzkumné možnosti nových křižníků. Roku 1924 byl v Japonsku zahájen výzkum katapultu, ale jelikož ten nebyl v době dokončení prvních dvou 7500T křižníků ještě hotov, bylo rozhodnuto instalovat jako provizorium vzletovou plošinu. Byla vybrána modifikovaná varianta německé vzletové plošiny typu Heinkel ( \"Hainkeru-šiki kassódai\"), která byla v květnu a červnu 1925 testována ve své nemodifikované podobě na bitevní lodi \"Nagato\". Kolejnicemi vybavená plošina o celkové délce 26,6 m se svažovala pod úhlem 5 ° směrem k přídi. Skládala se ze dvou částí: kratší a výše umístěná část o délce 10 metrů byla instalována na lafetaci č. 4 hlavní baterie na zádi. Navazující část o délce 16,6 metrů byla umístěna na palubě před lafetací č. 4. Jelikož byla umístěna na kolejnicích, mohla se vytáčet do stran a to až o 45 ° na obě strany od podélné osy plavidla. Oba křižníky byly ale dokončeny a přijaty do služby bez této přední části, která byla instalována až koncem roku 1926.\n\nPřed startem se loď natočila proti větru, přední část plošiny byla vytočena na levobok nebo pravobok a lafetace č. 4 i se zbytkem plošiny se natočila stejným směrem, aby kolejnice navazovaly. Nesený hydroplán startoval za pomoci malého vozíku, se kterým sjel po kolejnicích. Vzhledem k nízké počáteční rychlosti byl tento druh startu poměrně rizikový a proto se uskutečňoval pouze výjimečně. Pokud to bylo možné, startoval jinak hydroplán z mořské hladiny. K vyzvednutí hydroplánu z hladiny na palubu, či obráceně, sloužil derrick (jeřáb) umístěný na přední straně zadního stěžně. Hydroplán mohl být ponechán na startovací plošině na lafetaci hlavní baterie, či umístěn v hangáru mezi zadním komínem a plošinou. Hangár měl příčný průřez rovnoramenného lichoběžníku.\n\n7500T křižníky mohly nést v prvních letech své kariéry jeden hydroplán. V roce 1927 byl na \"Furutace\" testován dvoumístný plovákový dvouplošník Heinkel HD 25, který císařské námořnictvo v témže roce přijalo do výzbroje jako dvoumístný hydroplán typu 2. Ten pak v roce 1928 sloužil na \"Furutace\" a \"Kako\" a v roce 1929 na \"Furutace\". Na \"Furutace\" proběhly v roce 1927 rovněž testy jednomístného plovákového dvouplošníku Heinkel HD 26, který se ale neujal. Fotografie z roku 1927 zachycuje devět průzkumných hydroplánů typu 14 na pláži Tonomi, přičemž dva z nich nesou katakanou psané kódy, které je přiřazují na křižníky \"Furutaka\" a \"Kako\": (\"Fu-ru-ta-ka-1\") a (\"Ka-ko-1\").\n\nV letech 1926 až 1931 prošly obě jednotky třídy \"Furutaka\" několika drobnými úpravami. Jako první byl na podzim 1926 instalován kryt na přední stranu hlavní nástavby, který kryl vyústění ventilace kotelny č. 1 na dolním můstku. Před koncem roku 1926 byla dokončena instalace přední části startovací plošiny.\n\nPo dokončení se ukázalo, že přední komín je příliš nízký. Kvůli snížení vlivu kouře a páry na můstek byly mezi 22. prosincem 1926 až únorem následujícího roku přední komíny u obou jednotek zvýšeny. Zároveň byla modifikována plošina 90cm světlometů mezi komíny: oba světlomety byly umístěny výš, přičemž zadní světlomet (vyosený na pravobok) převyšoval přední (vyosený na levobok).\n\nV roce 1927 byla na \"Kako\" vylepšena ventilace obou zadních torpédoven (26. až 31. května) a modernizována vysílačka (19. až 28. září). Stejné změny byly mezi 2. a 16. prosincem provedeny, spolu se zesílením konstrukce \"šuhó šageki šo\" na vrcholu můstku, i na \"Furutace\".\n\nV červnu 1928 byl na pár měsíců přední komín \"Kako\" zkušebně vybaven krytem proti dešti, který byl odstraněn před podzimními manévry. Prakticky nepoužívaná startovací plošina byla na obou lodích demontována v letech 1929 až 1930: na \"Kako\" mezi 6. červencem 1929 a 10. květnem 1930 a na \"Furutace\" mezi 7. listopadem 1929 a 1. prosincem 1930.\n\nDalší modifikace, týkající se tentokrát především modernizace protiletadlové výzbroje a instalace katapultu, byly provedeny na \"Kako\" mezi 10. listopadem 1931 až 31. květnem 1932 a na \"Furutace\" v období od listopadu 1932 do února 1933:\n\nMezi 20. listopadem 1933 a 31. lednem 1934 prošla \"Furutaka\" modernizací radiovybavení. Mezi 20. květnem a 30. červencem 1935 bylo na \"Kako\" instalováno nové elektrohydraulické ovládání kormidla, které nahradilo dosavadní parní stroj.\n\nPodpisem ustanovení londýnské námořní odzbrojovací konference v dubnu 1930 se Japonské císařství zavázalo, že nebude stavět žádné další křižníky třídy A, neboť – s celkem dvanácti jednotkami ve službě, či rozestavěnými – již vyčerpalo limit pro tuto kategorii. Ještě před ratifikací londýnských dohod císařem éry Šówa předložil náčelník \"Kaigun gunreibu\" \"taišó\" Naomi Taniguči 27. června 1930 první návrh budoucího Programu prvního kruhu ( \"Maru iči keikaku\"), který 23. července přijal \"Gundži sangikan kaigi\" ( ~ Nejvyšší vojenská rada). I když byl program ještě následně upravován a seškrtán, již od počátku obsahoval požadavek na přezbrojení stávajících křižníků třídy A. Jako první začala v listopadu 1934 první fáze modernizace křižníků třídy \"Mjókó\"…\n\nTřetí revize Plánů obrany císařství ( \"Teikoku kokubó hóšin\"), vyhlášená 3. června 1936, mimo jiné předpokládala nahrazení jednotek tříd \"Furutaka\" a \"Aoba\" čtyřmi novými těžkými křižníky, které měly být postaveny v rámci Programu čtvrtého kruhu ( \"Maru jon keikaku\"). Jeho realizace se předpokládala v letech 1939 až 1945, neboť obě jednotky třídy \"Furutaka\" by v roce 1946 již přesluhovaly.\n\nPřestože ve druhé polovině 30. let již císařské námořnictvo nebylo vázáno mezinárodními odzbrojovacími dohodami, kapacita loděnic nedovolovala rozsáhlou výstavbu nových jednotek. Modernizace stávajících jednotek ale nevyžadovala tolik zdrojů, jako stavba zcela nových. Proto byl oprášen původní návrh modernizací a plány na modernizaci třídy \"Furutaka\" byly dokončeny v polovině roku 1936. Po seškrtání Programu čtvrtého kruhu již jeho verze z roku 1937 s náhradou křižníků tříd \"Furutaka\" a \"Aoba\" nepočítala.\n\nProjektovaná modernizace obnášela sjednocení výzbroje s novějšími křižníky císařského námořnictva, modernizaci systémů řízení palby a celkové zlepšení odolnosti jednotek. Jelikož obě jednotky trpěly poruchami turbín, které potřebovaly generální opravu, dočkaly se obě jednotky modernizace dříve, než bylo plánováno. U \"Kako\" se tak stalo již mezi 4. červencem 1936 a 27. prosincem 1937 v námořním arzenálu Sasebo. \"Furutaka\" následovala 1. dubna 1937 v námořním arzenálu Kure. Kvůli vytížení loděnice a vypuknutí druhé čínsko-japonské války se ale u ní rekonstrukce oficiálně protáhla až do 30. dubna 1939, ale ani poté nebyla \"Furutaka\" dokončená, neboť jí chyběla otočná věž dálkoměru a řízení palby hlavní baterie na vrcholu můstku.\n\nKvůli kompenzaci nárůstu hmotnosti (u \"Kako\" o celkem 562 metrických tun) byl trup rozšířen instalací dalších výdutí protitorpédové obšívky, čímž se navíc posílila podélná pevnost trupu. I přes vyšší výtlak tak ponor narostl pouze minimálně: pouhých 5 až 7 centimetrů při 2/3 zkušebním výtlaku oproti ponoru po dokončení. Nicméně dodržet limity stability se nepodařilo už ani při 2/3 zkušebním výtlaku.\n\nNová protitorpédová obšívka byla tvořena pláty z ocele Dücol, tlustými 14 mm ve spodní části, 12 mm v prostřední a 10 mm v horní polovině. Horní část protitorpédové obšívky sahala téměř pod střední palubu. Uvnitř byla výduť horizontálně členěna na několik sekcí. Horní část vyplňovaly ocelové vodotěsně uzavřené trubky, které měly zajistit alespoň část vztlaku i po zásahu sekce. Pod sekcí s trubkami se nacházela dutá vodotěsná sekce, kterou bylo možno v případě potřeby zaplavit a vyrovnat tak případný náklon. Nejníže se nacházely sekce sloužící zároveň jako palivové nádrže.\n\nČlenění podpalubí na jednotlivé paluby zůstalo zachováno, ale změnilo se jejich využití. Skladovací paluba na přídi byla vyhrazena pro skladiště a kajuty posádky byly přesunuty do bývalých torpédoven a na dolní palubu. Lodní okénka na skladovací palubě byla odstraněna. Na přídi a zádi procházely skrz paluby – až k muničním skladištím pod skladovací palubou – nové barbety dělových věží hlavní baterie.\n\nKotelny byly během modernizace kompletně předělány. Oba malé kotle se smíšeným spalováním byly odstraněny, stejně jako střední kotle z přední kotelny. Po rekonstrukci nesly lodě každá deset velkých tříbubnových vodotrubných kotlů \"Ro-gó Kanpon šiki\". Kotle spalovaly již výhradně topný olej a byly vedle předehřívačů vody a oleje vybaveny i předehřívačem vzduchu. Teplota i tlak vyvíjené páry zůstaly zachovány (156 °C a 18,3 kg/cm).\n\nZměnilo se též rozmístění kotelen, jejichž počet byl redukován na pět. Přední kotelna číslo 1 byla posunuta dozadu a obsahovala dva kotle umístěné vedle sebe. Část bývalé přední kotelny byla předělána na nádrž paliva, která sahala až pod dolní palubu. Na dolní palubě byl uvolněný prostor využit pro zřízení stanoviště řízení palby lehkých protiletadlových zbraní a jako ubikace posádky. Nové kotelny číslo 2 na pravoboku a 3 na levoboku rozdělovala centrální vodotěsná přepážka. Tyto nové kotelny byly rovněž posunuté dozadu, takže zabíraly prostor zadních částí starých kotelen č. 2 a 3 a předních částí starých kotelen č. 4 a 5. Nové kotelny č. 4 na pravoboku a 5 na levoboku byly umístěny v zadní části sekce kotelen a rovněž je dělila vodotěsná přepážka. V kotelnách č. 2 až 5 se nacházely vždy dva kotle naproti sobě.\n\nPřední komín i nadále odváděl spaliny z předních osmi kotlů. Spaliny ze zbývajících dvou kotlů v zadních strojovnách odváděl zadní komín, který byl – vzhledem k polovičnímu množství kouřovodů – zúžen. Úzký zadní komín představoval další rozpoznávací znak třídy \"Furutaka\" po rekonstrukci oproti třídě \"Aoba\".\n\nCelková zásoba paliva stoupla na 1858 tun topného oleje, čehož se podařilo dosáhnout přestavbou uhelných skladišť, přední části bývalé přední kotelny a využitím dolních sekcí nové protitorpédové obšívky. Nový dosah po rekonstrukci byl 7900 námořních mil (14 630,8 km) při 14 uzlech (25,9 km/h).\n\nHlavní strojovny nečekala taková radikální přestavba, jaké se dostalo kotelnám, pouze byly vyměněny rotory turbín. Nový výkon turbín byl projektován na 110 000 koňských sil na hřídeli (80 904,9 kW), ale ve skutečnosti se nepodařilo dosáhnout ani výkonu po dokončení: \"Furutaka\" při rychlostních zkouškách 9. června 1939 vytáhla ze svých strojů 103 340 koní na hřídeli (76 006,4 kW). Tomu při výtlaku 10 630 tun odpovídala rychlost 32,95 uzlů (61,023 km/h).\n\nV pomocných strojovnách byly ke stávajícím čtyřem motorgenerátorům instalovány tři nové turbogenerátory: jeden 300kW v přední pomocné strojovně a dva 135kW v zadní pomocné strojovně. Tím celkový výkon generátorů stoupl na 885 kW.\n\nV souvislosti se zrušením staré přední kotelny a instalací nových systémů byl můstek kompletně přestavěn a počet jeho úrovní se zvýšil zřízením středního můstku ( \"čúbu kankjó\"). Celková výška ale zůstala nezměněna. I nadále můstek tvořila pagoda s centrálním tubusem. Nových osm úrovní můstku bylo (odzdola nahoru):\n\nZměn doznaly i další nástavby. Bývalá plošina světlometů mezi komíny byla odstraněna a kolem zadního komínu byla vybudována prostřední nástavba, na které se v přední části nacházel 110cm světlomet typu 92. Další dva 110cm světlomety typu 92 se nacházely na mřížových stěžních vedle předního komínu. Po stranách prostřední nástavby se nacházely čtyři 25mm palposty a za komínem se nacházela záložní platforma řízení palby hlavní baterie a anténa radiozaměřovače. Zadní nástavba, na které se dříve nacházela lafetace č. 5 hlavní baterie, byla posunuta dopředu a nacházela se v ní telegrafická místnost.\n\nPůvodní 200mm kanóny byly během rekonstrukce nahrazeny 203,2mm kanóny typu 3. roku umístěnými ve třech dvouhlavňových dělových věžích. Samotné kanóny byly ve skutečnosti převrtané 200mm kanóny typu 3. roku, demontované v letech 1933 a 1934 z těžkých křižníků \"Ašigara\" a \"Haguro\". Dělové věže modelu E vypadaly z vnějšku jako model E (použitý na většině křižníků třídy \"Takao\"), ale uvnitř byly řešené stejně jako model C (použitý na třídě \"Aoba\"). Sklady munice a prachových náplní zůstaly pod skladovací palubou. Každé dělo zásobovaly municí dvě zdviže (jedna pro granáty a druhá pro prachové náplně), které vedly z manipulačních místností pod pancéřovanou skladovací palubou, až do dělových věží. Rychlost střelby se podařilo zvýšit na 3 výstřely za minutu.\n\nBarbety nad skladovací palubou chránil 57mm pancíř z NVNC oceli. Dělové věže číslo 1 (na přídi) a 3 (na zádi) byly na horní palubě, zatímco dělová věž číslo 2 byla vyvýšená a její barbeta byla proto vyšší. Samotné dělové věže chránil zepředu, zezadu, zboku a seshora 25mm pancíř z NVNC oceli.\n\nRole sekundárního a těžkého protiletadlového dělostřelectva zůstala 120mm kanónům typu 10. roku. Jejich muniční zdviže byly modernizovány a zadní pár 120mm kanónů byl posunut víc dopředu, aby uvolnil místo zásobníkům náhradních torpéd na horní palubě.\n\nObě 13,2mm dvojčata byla přemístěna z platforem na boku můstku na novou platformu v přední části horního můstku. Munici jim dodávaly nové zdviže instalované v přední části můstku.\n\nProtiletadlovou výzbroj doplnily čtyři nové dvouhlavňové komplety 25mm protiletadlových kanónů typu 96, které se tou dobou stávaly standardní protiletadlovou výzbrojí císařského námořnictva. Tato dvojčata byla umístěna na visutých platformách prostřední nástavby: přední dvojice na bocích mezi 110cm světlometem a zadním komínem, zadní dvojice po stranách záložní platformy řízení palby hlavní baterie.\n\nVelká rekonstrukce obnášela i kompletní přepracování torpédové výzbroje. Zkušební exploze na trupu bitevní lodě \"Tosa\" v červnu 1924 a katastrofa minonosky \"Tokiwa\", na které 1. srpna 1927 explodovala jedna z nesených min, ukázaly, jaké nebezpečí představuje umístění torpéd a jejich explozivních hlavic uvnitř uzavřeného trupu. Daly tak za pravdu Hiragovi, který na nebezpečí upozorňoval od samého počátku.\n\nPro obě jednotky třídy \"Furutaka\" to mělo za následek zrušení torpédoven s pevnými torpédomety. Jelikož se již císařskému námořnictvu podařilo vyřešit problém špatného úhlu vstupu torpéda do vody, byla nová dvojice čtyřhlavňových otočných zakrytovaných 610mm torpédometů typu 92 model 1 instalována na horní palubu, po stranách přední části katapultu. Každý manuálně otáčený torpédomet typu 92 model 1 měl hmotnost 18,3 tuny. V nabíjecí poloze mířily oba torpédomety dozadu, rovnoběžně s podélnou osou plavidla, a bylo možno je otočit o 110 ° do stran. Vytočení o celých 110 ° vyžadovalo přibližně 34,2 sekundy.\n\nMezi torpédomety a zadním párem 120mm kanónů se po stranách prostřední nástavby nacházely zásobníky náhradních torpéd s rychlonabíjecím zařízením. Každé rychlonabíjecí zařízení poháněl motor na stlačený vzduch o výkonu 10 koňských sil (7355,0 W) a s jeho pomocí dokázala vycvičená obsluha přebít torpédomety během dvou až pěti minut. Každý zásobník pojal čtyři torpéda, takže celková kapacita nesených torpéd byla 16 kusů (8 v torpédometech a 8 v zásobnících). Po rekonstrukci se jednalo o torpéda typu 90, plněná ještě stlačeným vzduchem, ale roku 1940 byla vyměněna za extrémně výkonná torpéda typu 93 model 1 – „dlouhá kopí“ plněná nadkriticky kapalným kyslíkem.\n\nV bývalé zadní torpédovně byly umístěny kompresory pro stlačování vzduchu a později i aparatura pro výrobu stlačeného kapalného kyslíku o výkonu 130 litrů/hodinu a tlaku až 300 kg/cm (29,4 MPa).\n\nŘízení palby hlavní baterie sice zůstalo založené na metodě „sleduj zaměřovač“, ale došlo k obměně systémů řízení palby. Určení vzdálenosti cíle měly po rekonstrukci zajistit tři šestimetrové koincidenční dálkoměry typu 14. Jeden se nacházel v zadní části otočné věže řízení palby na vrcholu můstku a zbývající dva se nacházely na dělových věžích číslo 2 a 3. V přední části otočné věže řízení palby na můstku se nacházel zaměřovač typu 94. Druhý zaměřovač typu 94 se nacházel na záložní platformě řízení palby hlavní baterie za zadním komínem. Zaměřovače a dálkoměry doplňoval jeden \"sokutekiban\" typu 92 v \"sokuteki šo\" a jeden analogový balistický počítač typu 92 ( \"šagekiban\") ve vyhodnocovací místnosti pod můstkem na dolní palubě. Počítač vypočítal odchylky odměru a náměru (na základě azimutu cíle získaného ze zaměřovače, vzdálenosti z dálkoměrů a rychlosti a kurzu cíle ze \"sokutekiban\"), které předal zpět zaměřovači. Ten je použil k výpočtu konečných hodnot náměru a odměru, které byly následně předány dělovým věžím.\n\nSystémy řízení palby 120mm kanónů byly přemístěny a dálkoměry obměněny. Původně sice měl být instalován moderní systém řízení palby typu 94, ale stejně jako na většině těžkých křižníků císařského námořnictva si i třída \"Furutaka\" nakonec ponechala starý systém řízení palby typu 91. Jeho věžičky, kombinující zaměřovač a balistický počítač, byly umístěny po stranách zadní části horního můstku. Systém řízení palby typu 91 podporovaly dva protiletadlové 4,5m stereoskopické dálkoměry typu 94, jejichž věžičky se nacházely po stranách přední části středního můstku, za věžičkami hlídek.\n\nK zaměřování 25mm kanónů byly instalovány dva zaměřovače typu 95 ( \"kóša šageki sóči\"), jejichž věžičky se nacházely po stranách střední části horního můstku. Palba 25mm kanónů byla řízena z nově vytvořeného velína na dolní palubě v prostorách bývalé přední kotelny.\n\nSystém řízení palby torpéd se po rekonstrukci opíral o dva torpédové zaměřovače typu 91 model 3 a dva panely řízení palby typu 92 ( \"haša šikiban\"), umístěné po stranách navigačního můstku, dva torpédové \"sokutekiban\" typu 93, umístěné v \"sokuteki šo\", a jeden analogový torpédový počítač typu 93, umístěný ve vyhodnocovací místnosti pod můstkem na dolní palubě.\n\nModernizace leteckého parku si vynutila instalaci výkonnějšího katapultu. Proto byl na místo původního instalován nový 19,4 m dlouhý katapult typu Kure č. 2 model 3 modifikace 1 ( \"Kure šiki 2-gó 3-gata kai-1 šašucuki\"), který byl schopný katapultovat letoun o hmotnosti až 3000 kg a udělit mu počáteční rychlost 27 m/s při zrychlení 2,7 G. I tento katapult poháněl bezkouřový střelný prach typu 13.\n\nPo rekonstrukci nesly obě jednotky po dvou třímístných plovákových dvouplošnících Kawaniši E7K2: jeden na katapultu a druhý na zadní nástavbě. Hangár byl odstraněn.\n\nK manipulaci s těžšími hydroplány byl na zadní stěžeň instalován mohutnější derrick. Nádrže paliva pro hydroplány se nacházely v zadní části nákladového prostoru pod skladovací palubou.\n\nPo velké rekonstrukci, až do potopení obou jednotek, již byly prováděny pouze menší modifikace a údržba. V roce 1941 byly instalovány demagnetizační cívky kolem horní části trupu. Ty měly lodě ochránit před minami a torpédy s magnetickými roznětkami. \"Furutaka\" byla cívkami vybavena během pobytu v suchém doku v druhé polovině září a \"Kako\" mezi 14. a 24. listopadem 1941. Fotograficky je doložena instalace čtyř generátorů umělého kouře na zádi \"Kako\" v blíže neurčeném období. Instalace skluzavek hlubinných náloží na \"Kako\" a \"Furutace\" v posledních měsících jejich kariéry není potvrzená.\n\nV období mezi únorem 1939 a listopadem 1941 vyměnil \"Kako\" jeden E7K2 za dvoumístný plovákový dvouplošník Nakadžima E8N1. \"Furutaka\" nesla stejné složení letounů (1 E7K2 a 1 E8N1) v období mezi červnem 1939 a listopadem 1940. Po tomto období se obě jednotky vrátily k leteckému parku tvořenému dvěma E7K2. Někdy v létě či na podzim 1942 byl jeden z E7K2 na každé lodi nahrazen třímístným plovákovým jednoplošníkem Aiči E13A1 a toto složení leteckého parku si obě jednotky ponechaly až do svého potopení.\n\nObě jednotky se po dokončení od sebe vizuálně navzájem odlišovaly vedením parovodních trubek na předním komínu a instalací dlouhého krytu ventilace na levoboku dolního můstku \"Furutaky\". Tento kryt byl ale při rekonstrukci na přelomu let 1932/1933 odstraněn a zůstala pouze jeho přední část, kterou mělo i \"Kako\".\n\nTřída \"Furutaka\" se stala vzorem pro následující těžké křižníky císařského námořnictva. Na rozdíl od pozdějších konstrukcí – kterými se císařské námořnictvo snažilo získat výhodu v powashingtonském systému – byly jednotky třídy \"Furutaka\" stabilnější a pevnější. Sice i na trupu \"Furutaky\" bylo, při pobytu v suchém doku od února do dubna 1932, zjištěno uvolnění více než 3000 nýtů, k dodatečnému podélnému zpevnění trupu po incidentu 4. loďstva (jako např. u třídy \"Mjókó\") ale nedošlo.\n\nAni jedna z jednotek třídy \"Furutaka\" se do střetnutí s nepřítelem, vůči kterému byla projektována, nedostala. Rovněž nedošlo ani na očekávanou rozhodující bitvu, ve které by křižníky třídy \"Furutaka\" prorážely cestu vlastním torpédoborcům skrz linii amerických křižníků při nočním útoku na hlavní síly US Navy. Své kvality ale 7500T křižníky ukázaly během bitvy u ostrova Savo, kde – spolu s jediným modernějším křižníkem \"Čókai\" – rozstřílely modernější a silněji vyzbrojené americké a australské těžké křižníky. Při návratu z této bitvy se \"Kako\" stal obětí tří ponorkových torpéd Mark 10, která zasáhla pravobok v prostoru mezi dělovou věží číslo 1 a kotelnou č. 2: 250kg TNT v každé z hlavic těchto jinak zastaralých torpéd dokázalo způsobit rozsáhlý průnik vody, který vedl k převrácení a potopení křižníku během sedmi minut.\n\nBěhem bitvy u mysu Esperance inkasovala \"Furutaka\" zásah do levobočního torpédometu na palubě. Vzniklý rozsáhlý požár, živený kyslíkem z uskladněných torpéd, učinil z \"Furutaky\" lákavý cíl pro americké dělostřelce a \"Furutaka\" se následně potopila po přibližně 90 zásazích.\n\n\n"}
{"id": "382295", "url": "https://cs.wikipedia.org/wiki?curid=382295", "title": "NHL 1980/1981", "text": "NHL 1980/1981\n\nSezóna 1980/1981 byla 64. sezonou NHL. Vítězem Stanley Cupu se stal tým New York Islanders. Před sezonou se tým Atlanta Flames přestěhoval do Calgary a přejmenoval se na Calgary Flames.\n\nNejlepší v sezóně - Databáze NHL\n"}
{"id": "382300", "url": "https://cs.wikipedia.org/wiki?curid=382300", "title": "Sorana Cîrsteaová", "text": "Sorana Cîrsteaová\n\nSorana Mihaela Cîrsteaová, nepřechýleně \"Cîrstea\", (* 7. dubna 1990 Bukurešť) je rumunská profesionální tenistka. Ve své dosavadní kariéře na okruhu WTA Tour vyhrála jeden singlový a pět deblových turnajů. V rámci okruhu ITF získala osm titulů ve dvouhře a devět ve čtyřhře. \n\nNa žebříčku WTA byla ve dvouhře nejvýše klasifikována v srpnu 2013 na 21. místě a ve čtyřhře pak v březnu 2009 na 35. místě. Trénuje ji Maarten Meijs. Připravuje se v Tenisové akademii Kim Clijstersové\n\nV rumunském fedcupovém týmu debutovala v roce 2006 základním blokem 1. skupiny zóny Evropy a Afriky proti Švédsku, v němž prohrála s Mihaelou Buzărnescuovou čtyřhru. Švédky zvítězily 2:1 na zápasy. Do roku 2020 v soutěži nastoupila k devatenácti mezistátním utkáním s bilancí 11–6 ve dvouhře a 5–7 ve čtyřhře. \n\nRumunsko reprezentovala na Letních olympijských hrách 2008 v Pekingu, kde v ženské dvouhře vypadla v úvodním kole s Izraelkou Šachar Pe'erovou. \n\nZúčastnila se také londýnských Her XXX. olympiády, na nichž v prvním kole dvouhry podlehla Italce Flavii Pennettaové. Spolu se Simonou Halepovou nestačily v první fázi ženské čtyřhry na pozdější zlaté medailistky Serenu a Venus Williamsovy. \n\nNa okruhu WTA Tour debutovala srpnovým Nordea Nordic Light Open 2006 ve Stockholmu, kde v závěrečném kvalifikačním kole porazila Agnieszku Radwańskou. Na úvod dvouhry pak podlehla Estonce Kaie Kanepiové. Do premiérového finále postoupila v dubnu 2007 na budapešťském tunaji. Jednalo se o její vůbec první vyhrané zápasy na túře WTA. Přes Karin Knappovou prošla do finále, v němž podlehla Argentince Gisele Dulkové, ačkoli získala úvodní set. Titul získala na Taškent Open 2008 po rozhodujícím vítězství nad Němkou Sabinou Lisickou.\n\nDebut v hlavní soutěži nejvyšší grandslamové kategorie přišel v ženském singlu Australian Open 2008. V úvodním kole však nenašla recept na Srbku Anu Ivanovićovou.\n\nHráčku elitní světové desítky poprvé porazila během 1. skupiny euroafrické zóny Fed Cupu 2008 v Budapešti, kde zdolala srbskou čtvrtou hráčku žebříčku Jelenu Jankovićovou. Podruhé ji vyřadila v osmifinále French Open 2009, kdy Srbce patřila pátá příčka. Postup mezi posledních osm tenistek se stal osobním maximem Rumunky na grandslamu. \n\nFinále si zahrála na torontském Rogers Cupu 2013 z kategorie Premier 5. Ve čtvrtfinále přešla přes světovou sedmičku Petru Kvitovou a poté vyřadila i čtvrtou nasazenou Číňanku Li Na. V boji o titul uhrála jen dva gamy na americkou světovou jedničku Serenu Williamsovou. V rámci kategorie Premier Mandatory zaznamenala čtvrtfinálové účasti na Mutua Madrid Open 2016 a 2017, rovněž jako na pekingském China Open 2017.\n\n"}
{"id": "382304", "url": "https://cs.wikipedia.org/wiki?curid=382304", "title": "NHL 1979/1980", "text": "NHL 1979/1980\n\nSezóna 1979/1980 byla 63. sezonou NHL. Vítězem Stanley Cupu se stal tým New York Islanders. V této sezoně došlo k rozšíření soutěže ze 17 na 21 týmů. Po krachu WHA (ligy, která konkurovala NHL) se nově zúčastnily týmy Edmonton Oilers, Winnipeg Jets, Hartford Whalers a Quebec Nordiques.\n\nDíky tomuto rozšíření byl také změněn systém play off. Nejlepších 16 týmů bez ohledu na příslušnost k divizi či konferenci postoupilo do osmifinále play off, které se hrálo na 3 vítězné zápasy. V dalších fázích se již hrálo na 4 vítězné. V každé fázi se utkal tým s nejlepším nasazením proti týmu s nejhorším nasazením, atd.\n\nNejlepší v sezóně - Databáze NHL\n"}
{"id": "382306", "url": "https://cs.wikipedia.org/wiki?curid=382306", "title": "Vladimír Darjanin", "text": "Vladimír Darjanin\n\nVladimír Darjanin ( * 11. července 1960) je český podnikatel a významný organizátor hudebního života, od července 2009 do května 2010 generální ředitel České filharmonie, je zakladatelem mezinárodního hudebního festivalu Dvořákova Praha. \n\nByl ženatý s klarinetistkou Ludmilou Peterkovou a má tři děti, manželství bylo rozvedeno v roce 2016. Mezi jeho záliby patří zejména opera, klasická hudba a architektura. Vladimír Darjanin není a nikdy nebyl členem žádné politické strany.\n\nVladimír Darjanin vystudoval konzervatoř, poté na Akademii múzických umění v Praze vystudoval obor operní režie, televizní režie a produkce. Už při studiu na vysoké škole (1983-1989) měl možnost pobývat se na různých stážích, a to v maďarském Györu, italské Sieně, ve Vídeňské státní opeře, ale především v Berlíně u Götze Friedricha a Harryho Kupfra v Komische Oper.\n\nPro Darjaninův umělecký vývoj bylo důležité jeho působení v Národním divadle (1989-1992) a v Laterně Magice u prof. Josefa Svobody, kde v letech 1992-1994 zastával pozici jako režiséra. V roce 1994 vstoupil do svobodného povolání, režíroval v Čechách i na Slovensku a pracoval pro Československou a Českou televizi jako režisér a producent. Věnoval se rovněž režii operních představení a dokumentárních filmů.\n\nDarjanin v roce 1994 založil společnost DaDa, která se do roku 2002, kdy byl jmenován generálním komisařem české účasti na Světové výstavě EXPO v Japonsku, orientovala na výrobu dokumentárních televizních pořadů a organizaci velkých kulturních projektů. Jejím nejvýznamnějším počinem je cyklus Deset století architektury, v jehož rámci Česká televize odvysílala 233 dílů tohoto dokumentárního pořadu během šesti let. Snaha tvůrců seriálu vyústila ve spolupráci se Správou Pražského hradu na unikátní výstavě přímo na Pražském hradě a ve vybraných architektonických objektech na území celé České republiky v roce 2001. Tento projekt  byl unikátní jak svým obsahem, tak rozsahem, neboť trval po dobu sedmi měsíců a během tohoto období se uskutečnil soubor tří set výstavních a doprovodných akcí. Výstavu v prostorách Pražského hradu navštívilo od dubna do října roku 2001 155 226 diváků. Na televizní cyklus Deset století architektury navázala nová série dokumentárních portrétů o obrazech Mistrovská díla z českých sbírek, kterou od ledna roku 2002 vysílala Česká televize.\n\nSpolu s operním pěvcem Ivanem Kusnjerem založil Darjanin roku 1998 nadační fond FATUM, který pomáhá dětem předčasně zesnulých hudebníků a má sídlo v historické budově Národního divadla.\n\nV roce 2002 jmenovala vláda ČR Vladimíra Darjanina generálním komisařem české účasti na Světové výstavě 2005 Aichi v Japonsku. Česká republika se tam prezentovala expozicí pod názvem Zahrada fantazie a hudby. Za 6 měsíců navštívilo český pavilon 1,7 milionu diváků, což jej zařadilo mezi nejúspěšnější národní prezentace.\n\nS cílem propagovat české hudební umění založil Vladimír Darjanin v roce 2002 společnost Akademie klasické hudby, která v roce 2007 stála u zrodu mezinárodního hudebního festivalu Dvořákova Praha. První ročník festivalu, jehož cílem je propagace Dvořákova života a díla, se uskutečnil v roce 2008 a Vladimír Darjanin se stal jeho intendantem. Dvořákova Praha je oslavou díla nejznámějšího českého skladatele a vyzdvihuje jeho celosvětový přínos. V roce 2008 Darjanin zakládá Cenu Antonína Dvořáka, jež se stala prestižním oceněním osobností, které se svým celoživotním dílem nebo mimořádným uměleckým počinem významnou měrou zasloužily o propagaci a popularizaci české klasické hudby v České republice i v zahraničí.\n\nFestival Dvořákova Praha nabízí od roku 2009 členství v Klubu mladých, jehož cílem je vzdělávat a podporovat studenty v oblasti vážné hudby a nabízet jim zvýhodněné vstupné.\n\nPozici intendanta respektovaného hudebního festivalu opustil Darjanin v roce 2013.\n\nPro aktivity Akademie klasické hudby a především pro festival Dvořákova Praha získal v roce 2007 podporu podnikatele Karla Komárka, který je dnes považován za jednoho z nejvýznamnějších českých mecenášů hudebního umění.\n\nMinistr kultury Václav Jehlička předal 4. listopadu 2008 Vladimíru Darjaninovi jmenovací dekret generálního ředitele České filharmonie. Do funkce nastoupil 1. července 2009.\n\nProjekt Česká filharmonie víc než orchestr, který prezentoval před svým zvolením, měl stanovenou ideu vnímání orchestru a celé instituce v médiích jako pevného celku a součinného tělesa. Vladimír Darjanin kladl důraz na vytvoření jasné struktury instituce a měl v plánu změnit způsob financování hudebníků, pozvednout prestiž orchestru i kvalitu jeho managementu, zavést znovu funkci dramaturga, přivést Českou filharmonii k lepším nahrávacím společnostem a vytvořit podmínky k získání prvotřídního šéfdirigenta.\n\nPřed nástupem do funkce vyvolal Darjanin kontroverzi svým úmyslem odvolat po 16 letech z funkce ředitele Galerie Rudolfinum Petra Nedomu. Tomu se ale dostalo výrazné podpory ze strany výtvarníků, galeristů, dalších představitelů kultury a zainteresované části veřejnosti. Darjanin změnil rozhodnutí a přislíbil, že Nedoma zůstane ve své funkci minimálně do konce roku 2013. V říjnu 2009 ministr kultury Václav Riedlbauch předešel dalším eventuálním sporům převedením Galerie Rudolfinum pod správu Uměleckoprůmyslového muzea. Václav Riedlbauch byl v od ledna 2001 rovněž generálním ředitelem České filharmonie. Na tomto postu ho po skončení funkčního období a neshodách s některými členy orchestru vystřídal v červenci 2009 právě Vladimír Darjanin. \n\nIhned po svém zvolení zadal Darjanin personální i finanční audit České filharmonie. Darjanin svým počínáním nastartoval proces proměny orchestrů i instituce České filharmonie, otevřel důležité otázky, jako financování orchestru, nahrávaní nebo kolektivní smlouva s orchestrem. Propustil několik zaměstnanců a zrušil prodělečný festival Pražské premiéry, který se platil z peněz orchestrů. Stejně tak zrušil pouťové koncerty pro turisty, které byly podle Darjanina hanbou České filharmonie jako instituce.\n\nAudit podle Darjanina dokládal závažná pochybení v hospodaření orchestru v době, kdy jej vedl jeho předchůdce Václav Riedlbauch. Podle ministerstva, vedeném v té době Václavem Riedlbauchem, byl právě audit jedním z prvních kroků, kterým prý Darjanin prokázal, že se neorientuje v postavení a hospodaření státní příspěvkové organizace a stal se jedním z důvodů, proč ministr Riedelbauch Vladimíra Darjanina 7. 5. 2010 odvolal z funkce. Na protest proti odvolání Darjanina zrušili ve stejný den filharmonikové plánovaný koncert v Rudolfinu. \n\nDarjanin se po svém odvolání plně věnoval festivalu Dvořákova Praha a své rodině. Určitý čas se spekulovalo o jeho účasti ve výběrovém řízení na ředitele nového divadla v Plzni či návratu k opeře.\n"}
{"id": "382309", "url": "https://cs.wikipedia.org/wiki?curid=382309", "title": "Galerie umění", "text": "Galerie umění\n\nGalerie umění nebo muzeum umění je místo pro výstavy uměleckých děl, obvykle výtvarného umění. Jsou v něm vystavovány například obrazy, sochy, fotografie, ilustrace, a objekty užitého umění.\n\nVeřejné galerie nebo muzea, které vystavují vybrané sbírky umění. Na druhé straně existují soukromé galerie, které fungují na komerčním základě prodeje uměleckých děl.\n\nS rozšířením internetu mnoho umělců a galerií otevřelo své galerie on-line.\n\nVystavování architektonických sbírek umění zavedl sir John Soane ve své Dulwich Picture Gallery roku 1817.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "382312", "url": "https://cs.wikipedia.org/wiki?curid=382312", "title": "Érd", "text": "Érd\n\nÉrd () je město v Maďarsku v župě Pest. Spadá pod Budapešťskou metropolitní oblast. Žije zde obyvatel. \n\nArcheologové zjistili, že tato oblast byla osídlena již před 50 000 lety. Moderní město je poprvé zmiňováno ale až roku 1243, jeho název \"Érd\" může pocházet z maďarského slova \"erdő\" (les) nebo \"ér\" (pramen). Roku 1543 se ho po pádu pevnosti v Székesféherváru zmocnili Turci, kteří zde postavili nekamenný hrad a mešitu. Turecké nadvlády byl Érd zbaven roku 1684. Až do roku 1972 byl jen malým zemědělským městem, od této doby vznikly nové továrny a začali sem jezdit i turisté.\n\n\n"}
{"id": "382314", "url": "https://cs.wikipedia.org/wiki?curid=382314", "title": "Mário Sedlár", "text": "Mário Sedlár\n\nMário Sedlár (* 20. prosince 1976 v Topoľčanech) je slovenský varhaník, klavírista, muzikolog a pedagog, působící v Opavě.\n\nVystudoval hru na varhany a církevní hudbu na konzervatoři v Bratislavě u profesora Imricha Szabó, dále na bratislavské VŠMU u prof. Ferdinanda Klindy a na \"Universität fur Musik\" ve Vídni (prof. Herbert Tachezi), stejně tak hudební vědu na FFUK v Bratislavě.\n\nJe laureátem domácích i zahraničních varhanních soutěží a akademií (Bratislava, Praha, Brno, Opava, Varšava, Curych, Lucemburk, Innsbruck, Norimberk, Karlsruhe). Účinkoval na mnoha hudebních festivalech, se slovenskými a českými orchestry a sbory (Slovenská filharmonie, Symfonický orchestr Slovenského rozhlasu, Štátny komorný orchester, Janáčkova filharmonie Ostrava, Musica Vocalis ad.) a na koncertech v Evropě i v zámoří. \n\nMário Sedlár je také zakládajícím členem uměleckého seskupení pro duchovní hudbu Harmonia Seraphica (1994).\n\nOd roku 2004 působí jako pedagog na Církevní konzervatoři v Opavě.\n\n"}
{"id": "382315", "url": "https://cs.wikipedia.org/wiki?curid=382315", "title": "Globální osvětlení", "text": "Globální osvětlení\n\nJako metody globálního osvětlení (\"global illumination\") se označují algoritmy, které simulují fyzikální šíření světla scénou. Na rozdíl od algoritmů přímého osvětlení (\"direct illumination\"), které uvažují pouze světlo přímo dopadající ze světelného zdroje, počítají metody globálního osvětlení s paprsky odraženými nebo lomenými jinými objekty ve scéně. Snaží se tedy fyzikálně realistický vzhled scény. Vstupem těchto metod je geometrie, materiály a světelné zdroje ve scéně. Dva základní přístupy těchto metod se anglicky nazývají \"point sampling\" (příkladem je ray tracing) a \"finite elements\" (radiozita).\n\nMezi tyto metody patří například:\n\n"}
{"id": "382316", "url": "https://cs.wikipedia.org/wiki?curid=382316", "title": "Landsat 3", "text": "Landsat 3\n\nLandsat 3 je satelit Země vypuštěný jako třetí z programu Landsat agentury NASA v roce 1978. Byl určen k podrobnému snímkování naší planety.\n\nDružice byla vypuštěna 5. března 1978 s pomocí nosné rakety Delta 2910 na kosmodromu Vandenberg Air Force Base. Byla katalogizována v COSPAR pod číslem 1978-026A. Létá po téměř kruhové dráze ve výši 995–919 km nad Zemí. Hmotnost je 960 kg. Její aktivní činnost byla ukončena v roce 1983, v tu dobu kolem Země létaly další družice tohoto typu.\n\nDružice Landsat je vybavena několika druhy kamer a zařízení pro přenos dat na příslušné monitorovací stanice na Zemi. Má své hydrazinové motorky pro úpravu oběžné dráhy.\n\n"}
{"id": "382318", "url": "https://cs.wikipedia.org/wiki?curid=382318", "title": "Pravonín", "text": "Pravonín\n\nObec Pravonín leží v okrese Benešov. Žije zde obyvatel a katastrální území obce má rozlohu 1 980 ha.\n\nVe vzdálenosti 8 km severně leží město Vlašim, 24 km severozápadně město Benešov, 31 km jihozápadně město Tábor a 31 km jižně město Pelhřimov.\n\nPravonín se člení na sedm částí, které leží na třech katastrálních územích:\n\nPrvní zmínku o obci nalezneme v historických pramenech v roce 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pravonín \"(přísl. Volavka, 648 obyvatel, poštovní úřad, řetnická stanice, katol. kostel)\" byly v roce 1932 evidovány tyto živnosti a obchody: nákladní autodoprava, bednář, cihelna, 3 hostince, kolář, kominík, kovář, krejčí, surové kůže, 3 mlýny, pekař, 2 obchody s peřím, 2 pokrývači, porodní asistentka, puškař, 3 řezníci, sklenář, 3 obchody se smíšeným zbožím, Spořitelní a záložní spolek Kampelička pro Pravonín, Spořitelní a záložní spolek dle vzoru Reiffeisenova pro Pravonín, 3 švadleny, 2 tesařští mistři, trafika, 3 truhláři, velkostatek, zámečník.\n\nV obci Křížov \"(přísl. Karhule, Lesáky, 458 obyvatel, samostatná obec se později stala součástí Pravonína)\" byly v roce 1932 evidovány tyto živnosti a obchody: 4 hostince, kolář, kovář, 3 krejčí, mlýn, 2 rolníci, 2 obchody se smíšeným zbožím, trafika, truhlář.\n\n\nDopravní síť\nVeřejná doprava 2012\n\nÚzemím obce vedou cyklotrasy č. 0069 Benešov – Postupice – Vlašim – Pravonín a č. 0070 Lesáky – Pravonín – Čechtice.\n\n"}
{"id": "382323", "url": "https://cs.wikipedia.org/wiki?curid=382323", "title": "NHL 1978/1979", "text": "NHL 1978/1979\n\nSezóna 1978/1979 byla 62. sezonou NHL. Vítězem Stanley Cupu se stal tým Montreal Canadiens. Před sezonou se sloučily týmy Cleveland Barons a Minnesota North Stars a hrály pod názvem posledně jmenovaného týmu. Došlo tak ke snížení počtu účastníků na 17.\n\n"}
{"id": "382328", "url": "https://cs.wikipedia.org/wiki?curid=382328", "title": "Sabine Lisická", "text": "Sabine Lisická\n\nSabine Lisická, celým jménem Sabine Katharina Lisicki, výslovnost: , (* 22. září 1989 Troisdorf) je německá profesionální tenistka s polskými kořeny. Na okruhu WTA Tour vyhrála ve své dosavadní kariéře čtyři turnaje ve dvouhře a čtyři ve čtyřhře. V rámci okruhu ITF získala dva singlové tituly. Od července 2014 do února 2018 držela rekord nejrychlejšího podání v ženském tenisu, když jí byla naměřena hodnota 211 km/h. \n\nNa žebříčku WTA byla nejvýše ve dvouhře klasifikována v květnu 2012 na 12. místě a ve čtyřhře pak v dubnu stejného roku na 35. místě. Trénuje ji otec Richard Lisicki, který vystudoval tělesnou výchovu ve Vratislavi a Kolíně nad Rýnem.\n\nProfesionálkou se stala v roce 2006. Průlom přišel v sezóně 2009, kdy si poprvé zahrála grandslamové čtvrtfinále ve Wimbledonu 2009 a získala premiérovou trofej na okruhu WTA Tour v Charlestonu. V březnu 2010 ji na Indian Wells Masters postihlo zranění kotníku, které znamenalo pětiměsíční pauzu a vypadnutí z elitní světové dvoustovky. Po návratu vyhrála travnatý AEGON Classic 2011 a se Stosurovou odešla jako poražená finalistka z ženské čtyřhry Wimbledonu 2011. V singlové wimbledonské soutěži prošla na divokou kartu do semifinále, čímž se stala druhou ženou v historii, které se tento výkon podařil. Poté triumfovala na Texas Tennis Open 2011 a Ženská tenisová asociace označila její výsledky za nejlepší návrat roku.\n\nV sezóně 2012 utrpěla další poranění hlezna. Ve Wimbledonu 2013 se pak probojovala do debutového grandslamového finále dvouhry, v němž podlehla Marion Bartoliové. Na zářijovém Hongkong Tennis Open 2014 dobyla první singlový titul po třech letech.\n\nV německém fedcupovém týmu debutovala v roce 2008 čtvrtfinálem Světové skupiny proti Spojeným státům, v němž získala jediný bod družstva překvapivou výhrou nad Lindsay Davenportovou. Poté však podlehla Ashley Harkleroadové. Ve Fed Cupu 2014 byla členkou týmu, který se po 22 letech probojoval do finále proti České republice. Za rozhodnutého nepříznivého stavu 0:3 na zápasy vyhrála s Görgesovou čtyřhru a získala jediný bod Němek, které z Prahy odjely poraženy 1:3. Do roku 2015 v soutěži nastoupila k devíti mezistátním utkáním s bilancí 5–5 ve dvouhře a 4–0 ve čtyřhře.\n\nZa německý výběr nastoupila v letech 2009 a 2010 na perthském Hopmanově poháru. Při první účasti startovala s Nicolasem Kieferem. Ve dvouhře zdolala Australanku Casey Dellacquovou a Američanku Meghann Shaughnessyovou. Naopak nestačila na slovenskou hráčku Dominiku Cibulkovou. S poměrem 2:1 na zápasy skončil německý tým na druhé – první nepostupové, příčce základní skupiny. Další ročník se stal jejím partnerem Philipp Kohlschreiber. Na turnaji dosáhla jediné výhry nad Britkou Laurou Robsonovou. Zbylé singly proti zástupkyni ruského tenisu Jeleně Dementěvové a kazašské tenistce Jaroslavě Švedovové nezvládla. Po třech porážkách skončilo Německo v základní fázi poslední.\n\nNěmecko také reprezentovala na londýnských Hrách XXX. olympiády, kde do soutěže dvouhry vstupovala jako patnáctá nasazená. Po dramatickém třísetovém boji vypadla ve třetím kole s ruskou turnajovou trojkou a pozdější stříbrnou medailistkou Marií Šarapovovou. Společně s Angelique Kerberovou vypadly jako páté nasazené ve druhém kole ženské čtyřhry se sestrami Serenou a Venus Williamsovými, které se následně staly olympijskými šampionkami. Po boku Christophera Kase nastoupili do smíšené čtyřhry, v níž prohráli v semifinále. Proti Američanům Lise Raymondové a Mikeu Bryanovi pak odešli poraženi ze zápasu o bronzovou medaili.\n\nV roce 2004 začala trénovat v Tenisové akademii Nicka Bollettieriho ve floridském Bradentonu, kde ji sponzorovala firma IMG. Hlavním koučem je otec Richard Lisicki. V počáteční fázi kariéry neměla finanční prostředky na leteckou přepravu po turnajích. Rodiče ji tak vozili napříč Evropou autem. K tomu se tenistka vyjádřila: \"„Rodiče udělali vše, co bylo v jejich silách, abych mohla hrát tenis. Velmi si toho cením. Táta dělal od osmi ráno do devíti večer, jen abych se mohla věnovat tenisu. Také jsme museli rušit účasti, protože jsme si to nemohli dovolit“\".\n\nPrvní hlavní soutěž na turnaji okruhu WTA Tour odehrála na Berlin Open 2006, kam obdržela divokou kartu. V úvodním kole ji vyřadila Mara Santangelová po třísetovém průběhu 6-3 2-6 1-6. Na kalkatském Sunfeast Open 2006 nepostoupila z kvalifikace, když nejdříve zdolala Raginiu Vimalovou, aby ji stopku do hlavní soutěže vystavila v kvalifikačním kole Sanaa Bhambriová.\n\nBěhem sezóny 2007 se jí dařilo na nižším ženském okruhu ITF. Premiérový titul dobyla v říjnu na britském ostrově Jersey, kde ve finále události dotované 25 tisíci dolary přehrála Chorvatku Petru Martićovou 6–3, 6–4. O měsíc později si připsala druhou trofej ITF v Montréalu, když v posledním duelu porazila Argentinku Maríu José Argeriovou. Bodový zisk znamenal postup ze 497. příčky na hranici první dvoustovky, když ji v závěru patřilo 198. místo žebříčku WTA.\n\nPremiérovým grandslamem se pro ni stal Australian Open 2008, na kterém porazila šestnáctou nasazenou Dinaru Safinovou, poté další Rusku Marii Korytcevovou a ve třetím kole skončila na raketě Dánky Caroline Wozniacké. Ke konci roku postoupila poprvé do finále na okruhu WTA na Tashkent Open, kde prohrála ve třech setech se Soranou Cirsteaovou.\n\nV roce 2009 vyhrála svůj první titul. V Charlestonu porazila mimo jiné 2. nasazenou Venus Wiiliams, 6. nasazenou Marion Bartoli a ve finále pak 5. nasazenou Caroline Wozniackou. Mezi další úspěchy patřilo finále v Lucemburku a samozřejmě také čtvrtfinále ve Wimbledonu ve dvouhře (porazila například čerstvou vítězku French open) a finále ve čtyřhře.\n\nVše se však změnilo o rok později, kdy získala mimo jiné ocenění za comeback roku, na konci se vyšplhala až na 15. místo. Vyhrála dva tituly - V Birminghamu a také v Dallasu, kde prohrála za celý turnaj pouze 11 her. Ve Wimbledonu 2011 se probojovala do semifinále dvouhry, kde podlehla Šarapovové a spolu s Australankou Samathou Stosurovou do finále ženské čtyřhry, v němž nestačily na Peschkeovou se Srebotnikovou. Stala se druhou tenistkou v historii Wimbledonu, která postoupila až do semifinále singlu jako hráčka startující na divokou kartu.\n\nRok 2012 opět doprovázela četná zranění a nemoci, přesto se Sabine probojovala do čtvrtfinále Wimbledonu, kde porazila i Marii Šarapovovou a bylo to již potřetí za sebou, co porazila na Wimbledonu čerstvou vítězku Roland Garros. Prohrála s Němkou Angelique Kerber. Na konci roku se ocitla na 37. místě.\n\nV roce 2013 si zahrála první grandslamové finále ve dvouhře, když ve Wimbledonu zdolala úřadující vítězku French Open a světovou jedničku Serenu Williamsovou a také Agniezsku Radwanskou - porazila tak obě finalistky z loňského roku. Ve finále prohrála s Marion Bartoliovou, která šest týdnů po prvním titulu na grandslamu ukončila kariéru.\n\nV utkání prvního kola červencového turnaje Bank of the West Classic zahrála nejrychlejší podání v historii ženského tenisu, když jí proti Aně Ivanovićové bylo naměřeno 211 km/h, čímž překonala hodnotu 208 km/h Venus Williamsové z US Open 2007.\n\nNarodila se roku 1989 v západoněmeckém Troisdorfu do rodiny doktora sportovních věd Richarda Lisického s polským a německým původem a polské keramické malířky Elisabeth Lisické. Rodiče z Polska do Spolkové republiky Německo emigrovali v roce 1979.\n\nV rozhovoru z roku 2009 pro německé noviny \"Die Welt\" otec sdělil: „\"Sabine je Němka – nikoli jen kvůli tomu, že se narodila tady [v Německu]\"“. Tenis začala hrát v sedmi letech.\n\n"}
{"id": "382331", "url": "https://cs.wikipedia.org/wiki?curid=382331", "title": "NHL 1977/1978", "text": "NHL 1977/1978\n\nSezóna 1977/1978 byla 61. sezonou NHL. Vítězem Stanley Cupu se stal tým Montreal Canadiens.\n\n"}
{"id": "382336", "url": "https://cs.wikipedia.org/wiki?curid=382336", "title": "Věra Heřmanová", "text": "Věra Heřmanová\n\nVěra Heřmanová je česká varhanice.\n\nAbsolvovala Konzervatoř Brno a Hudební fakultu Janáčkovy akademie múzických umění v Brně u prof. Aleny Veselé. V Paříži završila své studium u proslulého varhanního virtuóza Gastona Litaize získáním Premier Prix à l´Unanimité na Conservatoire National de Saint-Maur. Postgraduální studium muzikologie na Filozofické fakultě Masarykovy univerzity v Brně ukončila doktorátem (disertační práce Vyústění novodobé francouzské varhanní tvorby – Olivier Messiaen, dědic francouzské varhanní tradice, Brno 1997).\n\nČetné nahrávky české a francouzské varhanní hudby, na kterou se specializuje, najdeme nejen na třinácti nosičích vydaných firmami Supraphon, Bonton, Panton a BMG, ale i v Českém rozhlase a televizi. Její dvě CD se soudobou a českou varhanní tvorbou nahranou na historických nástrojích získala cenu Českého hudebního fondu. Natočila i kompletní varhanní koncerty F. X. Brixiho (Capella regia musicalis, dirigent Robert Hugo).\n\nVedle koncertní a umělecké činnosti založila (1994) a řídí svoji uměleckou školu Studio Amadeus Brno; v letech 2004–2008 vyučovala obor hra na varhany na Hudební fakultě JAMU v Brně.\n\n"}
{"id": "382337", "url": "https://cs.wikipedia.org/wiki?curid=382337", "title": "2. pobaltský front", "text": "2. pobaltský front\n\n2. pobaltský front ( ) byl název vojenské formace Rudé armády za druhé světové války.\n\n2. pobaltský front vznikl 20. října 1943 na základě rozkazu Stavky z 16. října přejmenováním Pobaltského frontu.\n\n1. až 21. listopadu 1943 levé křídlo společně s 1. pobaltským frontem útočilo na vitebsko–polockém směru. Začátkem roku 1944 se front účastnil Leningradsko–novgorodské operace. Vojska frontu postoupila o 110 160 km až k Ostrovu a Idrici. V červenci a srpnu front postoupil ještě o 250 km na západ. V září a říjnu 1944 front v Rižské operaci společně s 1. a 3. pobaltským frontem obsadil Rigu a zablokoval německou skupinu armád Sever v Kuronsku. Němce v Kuronsku front blokoval až do dubna 1945.\n\n1. dubna 1945 byl front zrušen podle rozhodnutí Stavky z 29. března 1945, vojska byla včleněna do Leningradského frontu.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "382338", "url": "https://cs.wikipedia.org/wiki?curid=382338", "title": "Landsat 4", "text": "Landsat 4\n\nLandsat 4 byl satelit Země vypuštěný jako čtvrtý z programu Landsat agentury NASA v roce 1982 určený k podrobnému snímkování naší planety.\n\nDružice byla vypuštěna 16. července 1982 s pomocí nosné rakety Delta 3920 na kosmodromu Vandenberg Air Force Base. Byla katalogizována v COSPAR pod číslem 1982-072A.\n\nLétala po téměř kruhové dráze, zpočátku ve výši 710 km nad Zemí, která se však stále snižuje. Hmotnost je 1938 kg. Její aktivní činnost byla ukončena v roce 1993, v tu dobu kolem Země létaly další družice tohoto typu.\n\nDružice Landsat je vybavena několika druhy kamer, novým mechanickým skenerem typu TM a zařízením pro přenos dat na příslušné monitorovací stanice na Zemi.\n\n"}
{"id": "382340", "url": "https://cs.wikipedia.org/wiki?curid=382340", "title": "1. pobaltský front", "text": "1. pobaltský front\n\n1. pobaltský front ( ) byl název vojenské formace Rudé armády za druhé světové války.\n\n1. pobaltský front vznikl přejmenováním Kalininského frontu 20. října 1943 na základě rozkazu Stavky ze 16. října\n\nV listopadu 1943 front útočil na vitebsko–polockém směru, přičemž postoupil o 50 km, nevýrazné výsledky bojů stály místo velitele frontu Jerjomenka. V únoru a březnu 1944 front v místních útocích vylepšil své postavení. V červnu se zúčastnil mohutné Běloruské operace, osvobodil Polock v červenci i Daugavpils. Poté vojska frontu postupovala na Rigu, přechodně dosáhla Rižského zálivu, ale německá vojska je odrazila 30 km zpět. V září 1944 se front účastnil Rižské operace, po přeskupení sil na levé křídlo překvapivě zaútočil na Memel a s 2. pobaltským frontem zablokoval německou skupinu armád Sever na Kuronském poloostrově. Začátkem roku 1945 front společně s 3. běloruským frontem provedl Východopruskou operaci, 28. ledna dobyl Memel a pokračoval v útoku ve směru na Königsberg.\n\n17. února front předal vojska blokující německou skupinu armád Kuronsko 2. pobaltskému frontu. 24. února 1945 byl podle příkazu Stavky z 21. února 1. pobaltský front reorganizován v Zemlandskou skupinu vojsk 3. běloruského frontu.\n\n3. letecká armáda (20. října 1943 – 24. února 1945)\n\n\nVelitel\n\nČlen vojenské rady\n\nNáčelník štábu\n\n\n"}
{"id": "382346", "url": "https://cs.wikipedia.org/wiki?curid=382346", "title": "NHL 1976/1977", "text": "NHL 1976/1977\n\nSezóna 1976/1977 byla 60. sezonou NHL. Vítězem Stanley Cupu se stal tým Montreal Canadiens. Před začátkem sezony se tým Kansas City Scouts přestěhoval do Denveru a přejmenoval se na Colorado Rockies. Celek California Golden Seals se přestěhoval do Clevelandu a přejmenoval se na Cleveland Barons.\n\n"}
{"id": "382347", "url": "https://cs.wikipedia.org/wiki?curid=382347", "title": "Anarchisté proti zdi", "text": "Anarchisté proti zdi\n\nAnarchisté proti zdi (anglicky: \"Anarchists Against the Wall, AATW\") je izraelská anarchistická skupina, jež vznikla v roce 2003 jako odpověď na vznik izraelské bezpečnostní bariéry, kterou Izrael staví na hranici mezi západním břehem Jordánu a Izraelem. Skupina pracuje v kooperaci s palestinskými Araby na společném nenásilném boji proti okupaci. Od svého vzniku se skupina podílela na stovkách demonstrací a přímých akcích nejen proti zdi, ale obecně proti okupaci, všude na území Západního břehu. Všechna práce skupiny na území Palestinské autonomie je koordinována skrze místní lidové výbory jednotlivých vesnic a je v podstavě vedena palestinskými Araby.\n\nV dubnu 2003, tři roky od druhé intifády, založila Anarchisty proti zdi malá skupina povětšinou izraelských anarchistických aktivistů, která již dělala různou politickou práci na okupovaných územích. Skupina byla ustavena při formování protestního stanu ve vesnici Mas'ha, kam se přibližovala bezpečnostní bariéra, která měla zabrat 96 % vesnické půdy ve prospěch Izraele.\nTábor tvořený palestinskými, izraelskými a mezinárodními aktivisty se skládal ze dvou stanů na pozemcích vesnice, které měly být zabrány. Stálá přítomnost aktivistů vydržela čtyři měsíce. Během nich se stal tábor střediskem šíření informací a základem pro rozhodování na principech přímé demokracie. V táboře se plánovalo a připravovalo několik přímých akcí proti bezpečnostní bariéře, jako například 28. července 2003 přímá akce ve vesnici Anin. Při této akci se palestinským Arabům, Izraelcům a mezinárodním aktivistům podařilo přimět otevřít bránu ve zdi přesto, že byli napadeni izraelskou armádou.\n\nPozději, v srpnu 2003, když byla zeď kolem Mas'ha téměř dokončená, se tábor přesunul k domu, který očekávala demolice. Následovaly dva dny blokování buldozerů a hromadného zatýkání. Dům byl zbourán a tábor ukončen, ale duch odporu žil dál.\n\nV roce 2004 začala proti zdi bojovat vesnice Burdus a Anarchisté proti zdi se připojili k jejím každodenním demonstracím. Díky své vytrvalosti v mobilizaci komunity, boji a lidovém odporu byla vesnice schopna dosáhnout významných vítězství. Vedle obracení se na izraelské soudy to byl především lidový odpor, díky němuž se vesnici podařilo odklonit trasu zdi téměř úplně mimo svou půdu. Úspěch z Burdus inspiroval mnoho dalších vesnic k budování lidového odporu. Během roku se téměř každá vesnice, které se stavba zdi dotkla, postavila proti. Anarchisté proti zdi se přidali ke každé vesnici, která je vyzvala ke spolupráci. Nejvíce akcí Anarchistů proti zdi je soustředěno kolem vesnice Bil'in severozápadně od Ramalláhu.\n\n\n"}
{"id": "382351", "url": "https://cs.wikipedia.org/wiki?curid=382351", "title": "Eliete Negreiros", "text": "Eliete Negreiros\n\nEliete Negreiros (29. listopadu 1951, São Paulo, Brazílie) je brazilská zpěvačka stylu MPB, spojovaná především s obdobím Vanguarda Paulista (1979–1985).\n\nEliete Negreiros pochází z hudební rodiny, matka byla pianistkou a strýc hráčem na mandolinu. Hudbě se věnovala od dětství, zpěvu se učila na \"Conservatório de Música\". Později pak vystudovala filosofii na universitě v São Paulu (\"Universidade de São Paulo\"). Dráhu zpěvačky zahájila v 70. letech, kdy koncertovala v Mexiku a USA jako zpěvačka brazilských skupin populární hudby.\n\nSvé první hudební album \"Outros sons\" vydala Eliete Negreiros po návratu do Brazílie v roce 1982. Album jí přineslo cenu APCA v kategorii „Objev roku“.\n\nV roce 1992 vydala zpěvačka album \"Canção brasileira, a nossa bela alma\" a získala druhou cenu APCA, tentokrát v kategorii „Nejlepší zpěvačka“. Známé brazilské písně zařadila Eliete Negreiros na album \"Dezesseis canções de tamanha ingenuidade\" z roku 1996.\n\n\n"}
{"id": "382354", "url": "https://cs.wikipedia.org/wiki?curid=382354", "title": "NHL 1975/1976", "text": "NHL 1975/1976\n\nSezóna 1975/1976 byla 59. sezonou NHL. Vítězem Stanley Cupu se stal tým Montreal Canadiens.\n\n"}
{"id": "382357", "url": "https://cs.wikipedia.org/wiki?curid=382357", "title": "Zdeněk Hruška (fotbalista)", "text": "Zdeněk Hruška (fotbalista)\n\nZdeněk Hruška (* 25. července 1954 v Praze, Československo) je bývalý československý fotbalový brankář a fotbalový trenér.\n\nPrvní fotbalové krůčky začal v pražském klubu Slavoj Vyšehrad, kde vydržel až do základní vojenské služby, kterou v letech 1974–1976 absolvoval v Dukle Tachov. Následně přešel do Bohemians Praha, kde působil plných 9 let, následující 2 sezóny (1985–1987) působil v konkurenčním vršovickém klubu, Slávii Praha. Poté následovala jedna sezóna v zahraničí – konkrétně v řeckém klubu PAE Véroia. Na rok se vrátil opět do Bohemians Praha, odkud odcházel ukončit kariéru do zahraničí k našim jižním sousedům, v Rakousku hrál za dva kluby Wacker Wien (1989–1990) a FAC Vídeň (1990–1992). V reprezentačním celku Československa odehrál 24 utkání v letech 1977–1983. V Poháru mistrů evropských zemí nastoupil ve 3 utkáních a v Poháru UEFA nastoupil v 19 utkáních.\n\nNovou kariéru ve fotbale, tentokráte jako trenér, zahájil v Rakousku ve svém druhém působišti, FAC Vídeň, kde působil jako hrající trenér. Poté se vrátil do Bohemians Praha, kde působil po tři sezóny jako asistent. V roce 1995 si již vyzkoušel v Bohemians Praha pozici hlavního trenéra. Následovalo působení v FK Turnov a FC Chomutov. Do nejvyšší soutěže se vrátil u týmu FC Slovan Liberec, kde zastával pozici asistenta. Dva roky strávil v Německu u týmu Tennis Borussia Berlin, poté dvě sezóny v pražském klubu FSC Libuš. Od roku 2003 působil v Bohemians Praha 1905, kde po půl roce u hlavního týmu byl odvolán.\n\n\n"}
{"id": "382359", "url": "https://cs.wikipedia.org/wiki?curid=382359", "title": "NHL 1974/1975", "text": "NHL 1974/1975\n\nSezóna 1974/1975 byla 58. sezonou NHL. Vítězem Stanley Cupu se stal tým Philadelphia Flyers. Nově se zúčastnily týmy Washington Capitals a Kansas City Scouts.\n\nNHL byla nově rozdělena na dvě konference a každá z konferencí na dvě divize.\n\nByl také změněn systém play off. Místo 8 týmů do něj postupovalo 12 týmů. První týmy jednotlivých divizí byly automaticky nasazeny do čtvrtfinále, zatímco týmy na druhých a třetích místech hrály předkolo na dva vítězné zápasy. V každém kole play off byly týmy seřazeny podle výsledků v základní části (nikoliv podle příslušnosti k divizím a konferencím) bez ohledu na umístění v divizi a nejlepší se vždy utkal s nejhorším, atd.\n\n"}
{"id": "382363", "url": "https://cs.wikipedia.org/wiki?curid=382363", "title": "Słubice", "text": "Słubice\n\nSłubice (německy \"Dammvorstadt\") jsou okresní město (powiat Słubice) na Odře v západním Polsku, v lubušském vojvodství. Leží u hranice s Německem, na druhé straně řeky je německé město Frankfurt nad Odrou, jehož byly Słubice až do konce druhé světové války součástí. Podle údajů z roku 2011 má 18 148 obyvatel.\n\nBěhem druhé světové války byl ve městě pracovní tábor, patřící ke koncentračnímu táboru Groß-Rosen. Od roku 1945 jsou Słubice součástí Polska a od roku 1999 jsou okresním městem (powiat Słubice) v Lubušském vojvodství (v letech 1975-1998 patřilo město k vojvodství gorzowskému).\n\n\n"}
{"id": "382364", "url": "https://cs.wikipedia.org/wiki?curid=382364", "title": "Paul Mauser", "text": "Paul Mauser\n\nPeter-Paul Mauser (27. června 1838 Oberndorf am Neckar - 29. května 1914 tamtéž) byl německý konstruktér zbraní a průmyslník. Tvůrce válcového odsuvného závěru, který se používá v konstrukci opakovacích pušek, kulovnic a malorážek dodnes.\n\nBěhem svého zaměstnání ve zbrojovce v Oberndorfu navrhl některé úpravy pušky Dreyse M1841, např. konverzi na náboj s kovovou nábojnicí nebo úpravu závěru, kdy se bicí mechanizmus napínal během pohybu závěru, což se později stalo základem pro konstrukci jeho vlastního závěru (Mauser System 98).\n\nSpolečně s bratrem Wilhelmem (1834 - 1882) vyvinul pušku Mauser Model 1871 ráže 11,15mm, první z řady jejich úspěšných konstrukcí. Puška byla do výzbroje pruské armády přijata pod označením \"Gewehr 71 (Infanterie-Gewehr 71)\", jako vůbec první zbraň v Německém císařství, konstruovaná pro použití náboje s kovovou nábojnicí.\n\nRoku 1884 zavedlo pruské Německo do výzbroje modernizovanou verzi \"1871/84\", což už byla opakovací puška na osm nábojů, kterou Mauser vyvíjel již od r. 1880.\n\n12. prosince 1888 byla pak do výzbroje zavedena puška \"Gewehr 88\" ráže 8mm, konstrukce Puškové zkušební komise \"(Gewehr-Prüfungskommision)\" ve Spandau. Tyto zbraně však kvalit Mauserových opakovaček nedosahovaly a zaostávaly za jeho konstrukcemi, které měly značný zahraniční úspěch a ve velkých sériích se vyvážely např do Belgie (vzor 1889), Turecka (vzor 1890), Argentiny či Španělska (vzor 1891).\n\nSpolu s puškou Gewehr 88 byl zaveden náboj \"Patrone 88\" v té době revoluční bezokrajový náboj plněný bezdýmým prachem (tehdy úplnou novinkou). Náboj Patrone 88 sehrál v další historii pušek Mauser významnou úlohu. Jeho modernizovaný nástupce (7.92×57mm Mauser) byl (a stále je) jedním z nejrozšířenějších nábojů, pro který byly a jsou pušky konstrukcí Mauser vyráběny.\n\nTeprve exportní úspěch pušek vzor 1893, které zavedly do výzbroje Španělsko a Turecko, však podnítil zájem o tyto zbraně také u německé zkušební komise, která v roce 1895 objednala u Mausera větší počet jeho pušek v ráži 7,9mm ke zkouškám. 5. dubna 1898 pak byla do výzbroje zavedena zbraň \"Gewehr 98\" , zřejmě nejslavnější konstrukce Paula Mausera – prošla boji první i druhé světové války, ve výzbroji německé armády (98k) se udržela až do roku 1945 a je v různých lokálních konfliktech používána prakticky dodnes.\n\nPaul Mauser později konstruoval samonabíjecí pistole, např. Mauser C96 či samonabíjecí pušky (při nehodě s jednou z nich roku 1901 oslepl na jedno oko).\n\nNáboje 7,65 × 53, 7 × 57 a 8 × 57 IRS, které vyvinul, jsou dodnes používané pro lovecké účely.\n\nMauserovy zbraně používalo veliké množství států, např. Peru, Brazílie, Argentina, Belgie, Chile, Kostarika, Dominikánská rep., Salvador, Guatemala, Honduras, Nicaragua, Venezuela, Mexiko, Turecko, Španělsko, Švédsko a mnohé další (po r. 1945 i Československo - které nějaký čas i pokračovalo ve výrobě karabiny 98k jako pušky vz. 98N, původně vyráběné pro Wehrmacht v českých zbrojovkách, a používalo ji jak ve vlastní armádě, tak i pro export).\n\nRoku 1912 byl pak Paul Mauser povýšen do šlechtického stavu (\"Peter Paul von Mauser\").\n\n\n"}
{"id": "382367", "url": "https://cs.wikipedia.org/wiki?curid=382367", "title": "JŽ řada 362", "text": "JŽ řada 362\n\nSlovinská lokomotiva řady 362, stejně jako chorvatská řada 1061 je šestinápravová třípodvozková kloubová elektrická lokomotiva s napájením 3 kV ss.\n\nLokomotivy byly dodávány od počátku 60. let pro dopravu vlaků v hornatém terénu bývalé Jugoslávie. Jejich konstrukce je odvozená z italské řady E636 a částečně i E646 a byly darem italské vlády. Lokomotivy pro tehdejší jugoslávské železnice (JŽ) byly dodány ve dvou sériích:\n\n\nPo rozdělení Jugoslávie 32 lokomotiv převzaly HŽ a zbytek SŽ. V Chorvatsku byly provozovány pouze na trati Šapjane-Rijeka-Moravice, která však byla přestavěna a v listopadu a prosinci 2012 postupně přepnuta na systém 25 kV 50 Hz. Tímto skončil jejich provoz u Chorvatských železnic. Existovaly úvahy o rekonstrukci na střídavou trakci - dvě lokomotivy byly rekonstruovány a označeny řadou 1161, nicméně rekonstrukce nebyla zdařilá a rekonstruované lokomotivy již byly vyřazeny. U Slovinských železnic byly v červenci 2009 vyřazeny.\n\nTři lokomotivy HŽ byly v roce 2003 prodány italskému dopravci FNM. Po rekonstrukci v TZV-Gredelj v Záhřebu byly přeznačeny na řadu E.660, resp. E.661, ale dosud nebyly nasazeny do provozu\n\nDvě slovinské lokomotivy (362.029 a 031) byly prodány firmě On-track a 10. 12. 2008 překročila lokomotiva 362.031 hranice České republiky. Od ledna 2009 se 362.031 nachází v areálu firmy On-track v Přerově, 029 zůstala v ústředních dílnách SŽ Lublaň Moste.\n\nSoukromý slovenský dopravce Central Railways zakoupil dvě lokomotivy řady 362, které by měly být opraveny ve Slovinsku a v březnu 2012 by měly přijet na Slovensko. Dopravce s nimi počítá pouze pro vnitrostátní nasazení. \n\nJedná se o dvojdílné kloubové lokomotivy. Jejich skříně jsou neseny trojicí dvounápravových podvozků. Jsou poháněny šesti motory o výkonu 440 kW, resp. u 2. serie 472,5 kW. Regulace odporová. Motory je možno řadit do skupin s šesti, třemi a dvěma motory v sérii. Na 1. serii jsou použity dva kompresory La TA 241 firmy Westinghouse, baterie 42 V dobíjená dynamem o výkonu 2,83 kW s proudem 68 A, poháněným motorem ventilátoru - model \"Marelli/Končar\".\n\nNa 2. serii jsou ventilátory s asynchronními motory napájeny sítí 3x 380 V z alternátoru.\n\nNa obou sériích je použita elektrodynamická odporová brzda stejného typu, jako zkušební vzorek na lokomotivě E636.082.\n\n"}
{"id": "382378", "url": "https://cs.wikipedia.org/wiki?curid=382378", "title": "NHL 1973/1974", "text": "NHL 1973/1974\n\nSezóna 1973/1974 byla 57. sezonou NHL. Vítězem Stanley Cupu se stal tým Philadelphia Flyers.\n"}
{"id": "382391", "url": "https://cs.wikipedia.org/wiki?curid=382391", "title": "Minimal", "text": "Minimal\n\nMinimal může být:\n\n"}
{"id": "382393", "url": "https://cs.wikipedia.org/wiki?curid=382393", "title": "Morrisův červ", "text": "Morrisův červ\n\nMorrisův červ ( , někdy označovaný také jako Internet worm) byl jeden z prvních počítačových červů, který ke svému šíření využíval celosvětové sítě internet (obecně je mu připisováno absolutní prvenství). Jednalo se o první počítačovou hrozbu, která přitáhla značný zájem médií. Byl vytvořen tehdy 23letým studentem Cornellovy univerzity Robertem Tappanem Morrisem. K jeho vypuštění došlo 2. listopadu 1988 za využití počítače institutu MIT. Autor byl prvním člověkem, obviněným v USA z porušení zákona Computer Fraud and Abuse Act z roku 1986, týkajícího se zneužívání výpočetní techniky a s ní spojené podvodné činnosti.\n\nPodle slov autora nebyl červ vytvořen pro destruktivní účely, ale jako nástroj pro změření počtu počítačů připojených k internetu. Nicméně důvodem pro vypuštění červa z institutu MIT bylo právě zamaskování faktu, že jeho autor pochází z Cornellu. (Shodou okolností zastává Robert Morris v současné době v institutu MIT post profesora.) Program zneužíval známé zranitelnosti programu Unix Sendmail, protokolu Finger, RSH/RExec a užívání slabých hesel. Kód byl však navržen chybně, neboť jako bezpečnostní pojistku obsahoval funkci, která způsobila, že jeden počítač mohl být nakažen červem hned několikrát, přičemž při každé další infikaci dochází ke zpomalování počítače, někdy až na hranici nepoužitelnosti.\nPrimárně byl program určen k nakažení pouze počítačů typu DEC VAX s operačním systémem BSD 4/ Sun 3.\n\nSoučástí, která z původně neškodného díla vytvořila velmi reálnou hrozbu, byl mechanismus šíření. Ten před nakažením počítače ověřoval, zda již nebyl infikován, dotazem na počítač. Proti takovému mechanismu šíření však existovala jednoduchá obrana: vytvořit skript, který při každém takovém dotazu zašle kladnou odpověď. Proto byl program navržen tak, aby počítač infikoval s pravděpodobností 1:7 i přesto, že obdržel kladnou odpověď. Tento postup způsobil nadbytečné rozšíření – červ se šířil velmi rychle, některé počítače však infikoval vícekrát.\n\nObvykle se uvádí, že červem Morris bylo infikováno asi 6 000 počítačů založených na Unixu. Paul Graham se k této statistice vyjádřil následovně:\n„Byl jsem přítomen vzniku této statistiky, postup byl asi takový: odhadovalo se, že v té době bylo k internetu připojených asi 60 000 počítačů, přičemž infikovaných mohlo být asi deset procent.“\nRobert T. Morris byl obviněn a následně usvědčen z porušení zákona Computer Fraud and Abuse Act. Po odvolání byl odsouzen k tříletému podmíněnému trestu, 400 hodin veřejně prospěšných prací a pokutě ve výši 10 000 amerických dolarů.\n\n"}
{"id": "382394", "url": "https://cs.wikipedia.org/wiki?curid=382394", "title": "669–660 př. n. l.", "text": "669–660 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 689 – 680 679 – 670 – 669 – 660 př. n. l. – 659 – 650 649 – 640 \n\n\n\n\n"}
{"id": "382398", "url": "https://cs.wikipedia.org/wiki?curid=382398", "title": "Markéta Saská", "text": "Markéta Saská\n\nMarkéta Saská, celým jménem Markéta Karolína Frederika Cecílie Augusta Amálie Josefína Alžběta Marie Johana Saská (německy \"Prinzessin Margaretha Karoline Friederike Cecilie Auguste Amalie Josephine Elisabeth Maria Johanna von Sachsen, Herzogin zu Sachsen\"), (24. května 1840, Drážďany — 15. září 1858, Monza) byla saská princezna z dynastie Wettinů a první manželka rakouského arcivévody Karla Ludvíka.\n\nNarodila se v květnu 1840 jako předposlední dítě saského následnického páru. Její otec Jan I. Saský byl synem korunního prince Maxmiliána a jeho manželky Karolíny Bourbonsko-Parmské a usedl na trůn v roce 1854 jako čtvrtý saský král z dynastie Wettinů. Její matka Amálie byla dcerou prvního bavorského krále Maxmiliána I. Josefa a jeho druhé manželky Karolíny Bádenské.\n\nMarkéta měla sedm starších sourozenců: Marii (1827 – 1857), Alberta (1828 – 1902), Alžbětu (1830 – 1912), Arnošta (1831 – 1847), Jiřího (1832 – 1904), Sidonii (1834 – 1862) a Annu (1836 – 1859) a mladší sestru Sofii (1845–1867).\n\n4. listopadu 1856 se mladičká, teprve šestnáctiletá princezna v Drážďanech provdala za svého bratrance Karla Ludvíka, třetího syna její tety Žofie Bavorské a rakouského arcivévody Františka Karla Habsbursko-Lotrinského, tedy mladšího bratra rakouského císaře Františka Josefa I. Šťastné manželství trvalo pouhé dva roky a zůstalo bezdětné. Na cestě do Itálie se osmnáctiletá Markéta nakazila tyfem, kterému ve městě Monza podlehla.\n\nKarel Ludvík se čtyři roky po její smrti oženil znovu. Jako první syn z jeho druhého manželství se sicilskou princeznou Marií Annunziatou se narodil František Ferdinand d´Este, později následník trůnu rakousko-uherské monarchie; atentát, jenž byl na něho spáchán v roce 1914 v Sarajevu, byl spouštěcím momentem první světové války.\n"}
{"id": "382399", "url": "https://cs.wikipedia.org/wiki?curid=382399", "title": "Anna Saská (1836)", "text": "Anna Saská (1836)\n\nAnna Marie Saská, celým jménem \"Anna Marie Maxmiliána Štěpánka Karolína Johana Luisa Xaverie Aloisie Benedikta Saská\" (: \"Anna Maria Maximiliane Stephania Karoline Johanna Luisa Xaveria Nepomucena Aloysia Benedicta von Sachsen\"; 4. ledna 1836, Drážďany – 10. února 1859, Neapol) byla saská princezna z dynastie Wettinů a první manželka toskánského prince Ferdinanda.\n\nNarodila se jako sedmé dítě (čtvrtá dcera) z devíti potomků pozdějšího saského krále Jana a jeho manželky Amálie Bavorské. Otec byl synem korunního prince Maxmiliána a jeho manželky Karolíny Bourbonsko-Parmské. Na trůn usedl v roce 1854 jako čtvrtý saský král z dynastie Wettinů. Otec její matky byl bavorský král Maxmilián I. Josef a matka její matky byla bavorská královna Karolína Bádenská.\n\nAnna měla osm sourozenců: Marii (1827–1857), Alberta (1828–1902), Alžbětu (1830–1912), Arnošta (1831–1847), Jiřího (1832–1904), Sidonii (1834–1862), Markétu (1840–1858) a Sofii (1845–1867).\n\nAnnin otec byl blízkým přítelem velkovévody Leopolda II. Toskánského; jejich rodiny byly spojeny řadou sňatků a záhy byl dohodnut i sňatek saské princezny s toskánským následníkem trůnu, budoucím velkovévodou Ferdinandem IV. Toskánským (1835–1908), s nímž se poznala dva roky před tím.\nSvatba se uskutečnila 24. listopadu 1856 v Drážďanech. Z manželství se narodila jediná dcera: \n\nPo narození Marie Antonietty otěhotněla Anna záhy znovu. Při cestě do Neapole však svou druhou dceru potratila v důsledku tyfové horečky a několik dní poté, 10. února 1859, zemřela ve svých 23 letech i ona sama. 17. března byla slavnostně pochována v bazilice sv. Vavřince ve Florencii, zatímco v Neapoli byl vedle hrobek vévodů bourbonsko-sicilských v bazilice sv. Kláry vybudován její pomník.\n\nFerdinandův otec, Leopold II. Toskánský, se 21. července roku 1859 byl pod tlakem revolučního hnutí přinucen vzdát se trůnu ve prospěch svého syna a opustit zemi; tím se stal Annin vdovec pět měsíců po její smrti toskánským velkovévodou.\n\nFerdinand se znovu oženil v roce 1862 s \"Alicí Bourbonsko-Parmskou\", jež mu porodila deset dětí.\n\n"}
{"id": "382402", "url": "https://cs.wikipedia.org/wiki?curid=382402", "title": "Britské ozbrojené síly", "text": "Britské ozbrojené síly\n\nOzbrojené síly Spojeného království, běžně známé jako Britské ozbrojené síly (anglicky \"British Armed Forces\"), či jako Ozbrojené síly Jejího Veličenstva (anglicky: \"Her Majesty's Armed Forces\") zahrnují královské letectvo, námořnictvo a Britskou armádu. S celkovým počtem 429 500 vojáků k roku 2006 (195 900 pravidelná služba, 191 300 pravidelní rezervisté a 42 300 dobrovolní rezervisté) se řadí mezi největší evropské armády. Vrchním velitelem Britských ozbrojených sil je britská královna Alžběta II.\n\n"}
{"id": "382404", "url": "https://cs.wikipedia.org/wiki?curid=382404", "title": "Britská armáda", "text": "Britská armáda\n\nBritská armáda (anglicky \"British Army\") jsou pozemní síly Britských ozbrojených sil (\"British Armed Forces\"). Vznikly v důsledku spojení Anglického království a Skotského království do Spojeného království Velké Británie v roce 1707 spojením anglických a skotských jednotek. Kromě Britské armády je součástí Britských ozbrojených sil také Královské námořnictvo (\"Royal Navy\") a Královské letectvo (\"Royal Air Force\"). Od roku 1964 jsou ozbrojené složky řízeny Ministerstvem obrany (\"Ministry of Defence\").\n\nK polovině roku 2011 zaměstnávala Britská armáda 110 210 řadových vojáků (včetně 3860 tzv. Gurkhů – \"Brigade of Gurkhas\") a 33 100 vojáků Teritoriální armády, což dohromady tvoří sílu 143 310 vojáků. \"Regular reservers\" (Pravidelné zálohy) Britské armády čítají navíc ještě 121 800 osob.\n\nPravidelná část armády je od roku 1907, kdy vznikla \"Territorial Force\" (Teritoriální armáda), také označována jako \"Regular Army\" (Pravidelná armáda). Britská armáda je nasazena v mnoha válečných zónách světa, ať už jako expediční síla či jako součást mírových sil Organizace spojených národů. Britská armáda momentálně působí v Kosovu, na Kypru, v Německu, Afghánistánu a v dalších zemích.\n\nVšichni členové armády přísahají (či potvrzují) věrnost panovníkovi jakožto formálnímu vrchnímu veliteli, velitelem Britské armády je náčelník generálního štábu (\"Chief of the General Staff\").\n\nBritská armáda se dělí na pravidelnou armádu (Regular Army) a Teritoriální armádu (Territorial Army). Detailnější struktura Britské armády je kvůli rozdílnému původu a variabilitě jednotlivých celků velmi komplexní. Z hlediska vojenské struktury je armáda rozdělena do dvou paralelních celků – administrativního a operačního. Administrativní celek zahrnuje regimenty a armádní sbory. Operační celek zahrnuje hlavní operační velitelský celek, což je velitelství pozemních sil (HQ Land Forces). Dělí se do divizí a podřízených jednotek počínaje regimenty a eskadrami konče. Operační a regionální divize řídí v rámci příslušných geografických oblastí všechny jednotky, ať už v teritoriální či pravidelné armádě.\n\nBritská armáda se skládá z generálního štábu (General Staff) a armády (Field Army), která je v případě potřeby nasazována. Armádu podporují regionální síly (Regional Forces), včetně společných uskupení (Joint Elements), které spolupracují s Královským námořnictvem (Royal Navy) a Královským letectvem (Royal Air Force). Armáda plní úkoly stanovené demokraticky zvolenou vládou Spojeného království.\nPrimární úlohou Britské armády je hájit zájmy Spojeného království, které se skládá z Anglie, Walesu, Skotska a Severního Irska. Plnění této úlohy může zahrnovat službu v zámoří jakožto součást sil Severoatlantické aliance (NATO) či jakékoliv další mezinárodní nasazení. Vojsko také může být nasazeno v operacích Spojených národů či v případě dalších krizových situací.\n\nVzrůstající potřeba po imperiální expanzi spolu s neefektivitou, která se projevila během napoleonských válek, vedla na konci 19. století k tzv. Cardwellovým a Childersovým reformám (Cardwell and Childers Reforms). Díky těmto reformám dostala Britská armáda moderní koncepci, byl také definován systém regimentů. Haldaneovy reformy (Haldane Reforms) daly v roce 1907 vzniknout Teritoriální armádě, které dodnes existuje a představuje dobrovolnickou záložní složku armády.\n\nVelitelská struktura je hierarchická, stojí na systému divizí (division) a brigád (brigade) zodpovědných za uskupení menších jednotek. Hlavními jednotkami jsou regimenty (regiments) či uskupení velikosti praporů (battalion) s menšími podřízenými jednotkami o velikosti rot (company) či čet (platoon). Veškeré sloužící jednotky jsou buď pravidelné, a tedy na plný úvazek (Regular), nebo slouží na částečný úvazek v Teritoriální armádě (Territorial Army), případně se kombinují s podřízenými jednotkami obou typů.\n\nNázvy bojových uskupení se z mnoha historických důvodů liší. Pěchotní regiment představuje pouze administrativní a slavností organizační celek a zahrnuje několik praporů. Pěchotní prapor je ekvivalentem jízdnímu regimentu. V případě potřeby je za účelem splnění operačních úkolů vytvořena bojová skupina (battle group) kolem bojové jednotky, kterou podporují jednotky či podřízená uskupení z ostatních oblastí. Dobrým příkladem by mohla být eskadra (squadron) tanků přidružená k bojové skupině mechanizované pěchoty, průzkumných jednotek, dělostřeleckých baterií a ženijní podpory.\n\nStandardní operační jednotky jsou strukturovány následovně. Existují nicméně jednotky, které mají vlastní strukturu, zvyklosti, názvy a složení.\n\nSbory se skládají ze dvou či více divizí. Vzhledem k velikosti Britské armády jsou však jakožto čistě národní celky nasazovány jen zřídka.\nNamísto praporu může být zformována bojová skupina specificky přizpůsobená úkolům, které je třeba v dané operaci splnit. Bojová skupina je utvořena kolem obrněného regimentu či pěchotního praporu, ke kterým jsou dle potřeby přidruženy další jednotky, či jsou od nich odejmuty. Výsledné uskupení sestává ze smíšených formací obrněnců, pěchoty, dělostřelectva, ženijních a podpůrných jednotek. Počet vojáků se většinou pohybuje okolo 600 a 700 mužů pod velením podplukovníka (Lieutenant Colonel).\n\nBritská armáda je v současnosti nasazena ve více než 80 zemích světa. Charakter nasazení se liší, jeho rozsah zahrnuje jednotlivé vojenské poradce až po plné operační nasazení.\n\nVětšina sil Britské armády se nachází doma ve Velké Británii. Tyto jednotky poskytují síly pro veřejnou službu a v případě krize podporují vládu Jejího Veličenstva.\n\nNejvětší kontingent Britské armády v zámoří sídlí v Německu. Je zde přítomen od konce druhé světové války.\n\nVojenskou přítomnost Britské armády v jižní oblasti Španělska zajišťuje Královský gibraltarský regiment (Royal Gibraltar Regiment).\n\nBritánie má na Kypru dvě základny, které pokrývají 98 čtverečních mil (254 km čtverečních). Jsou svrchovaným britským územím a podporují různorodé jednotky, včetně dvou pěchotních praporů.\n\nMezinárodní armádní asistenční výcvikový tým (IMATT – Army’s International Military Assistance Training Team) je v této západoafrické zemi přítomen, aby podporoval místní vládu.\n\nKanada je domovem Výcvikové jednotky Suffield Britské armády (British Army Training Unit Suffield). Její počty se vyrovnají všem armádním výcvikovým jednotkám v Británii a v Evropě dohromady.\n\nPodpůrná výcviková jednotka Belize Britské armády (British Army Training Support Unit Belize) je v této malé zemi ve Střední Americe jako stálá jednotka.\n\nBritská armáda je spolu s Jamajskými obrannými silami součástí každoročního výměnného programu.\n\nOd konce války o Falklandy v roce 1982 udržuje Britská armáda na ostrovech silnou posádku, aby odvrátila možnou hrozbu invaze v budoucnu.\n\nBritští vojáci působí v Keni jako součást Britského týmu na podporu míru (British Peace Support Team). Poskytují zde výcvik na podporu míru a také humanitární pomoc.\n\nArmáda bojuje v Afghánistánu od roku 2001 jakožto součást uskupení ISAF (International Security Assistance Force) vojsk NATO.\n\nBritská armáda rekrutuje vojáky z Nepálu do slavné jednotky Brigade of Gurkhas.\n\nV této tropické zemi v džunglích Bornea sídlí brunejská posádka Britské armády. Sestává z pěchotního praporu a podpůrného personálu.\n\nBritská armáda působí po celém světě, ať už v operacích či na cvičeních. Další působiště (účast na cvičeních, či operace) zahrnují:\n\nIrák, Súdán, Demokratická republika Kongo, Nigérie, Ghana, Bermudy, Saúdská Arábie, Spojené arabské emiráty, Omán, Malajsie, Jižní Afrika, Singapur, Estonsko, Česká republika, Bosna, Britské indickooceánské území.\n\nZákladní pěchotní zbraní Britské armády je útočná puška L85A2, často vybavena podvěsným granátometem L17A2. Zbraň má několik variant, jako například L86A2, což je lehká podpůrná zbraň (Light Support Weapon – LSW), a L22A2, což je karabina tohoto zbraňového systému používaná zejména u posádky tanků. Podpůrná palba je vedena lehkým kulometem FN Minimi a kulometem pro všeobecné použití L7 (General Purpose Machine Gun – GPMG). Pro nepřímou palbu slouží minomety ráže 51 a 81 mm. Odstřelovací pušky zahrnují L118A1 ráže 7,62 mm, L115A3 a AW50F, všechny vyrobeny firmou Accuracy International. Některé jednotky jsou vybaveny odstřelovací puškou Barrett L82A1 ráže .50. Nedávno byl do výzbroje zařazen model bojové brokovnice L128A1 (Benelli M4), který je určen do Afghánistánu na boj na krátkou vzdálenost.\n\nHlavním bojovým tankem je Challenger 2. Další obrněná technika zahrnuje vozidlo Supacat „Jackal“ MWMIK a Iveco „Panther“ CLV. Bojové vozidlo pěchoty Warrior představuje hlavní obrněný transportér. Používají se však i různé varianty bojového průzkumného vozidla (Combat Vehicle Reconnsaissance), vozidla Saxon APC. V současné době se na bojiště vrací modernizovaná verze vozidla FV430, nyní známá jako Bulldog. Britská armáda dále běžně používá terénní vozidla Land Rover Wolf a Land Rover Defender.\n\nArmáda používá tři hlavní dělostřelecké systémy: raketový systém MLRS (Multi Launch Rocket Systém), AS-90 a L118. MLRS dostřelí na vzdálenost 70 km. AS-90 je 155mm samohybná houfnice. Lehká houfnice L118 má ráži 105 mm, primárně slouží k podpoře jednotek 16 Air Assault Brigade, 19 Light Brigade a 3 Commando Brigade. Britská armáda dále od války o Falklandy využívá systém protivzdušné obrany Rapier FSC Missile System. Dále se používá také systém Starstreak HVM (High Velocity Missile), což je zbraň země-vzduch.\n\nSbor Army Air Corps poskytuje armádě přímou leteckou podporu, v této úloze však vypomáhá také Royal Air Force (kromě British Army jedna ze tří složek Britských ozbrojených sil). Hlavní útočnou helikoptérou je Westland WAH-64 Apache, což je stroj vyráběný na základě licence. Jedná se o modifikovanou verzi AH-64 Apache. Helikoptéra Bell 212 je převážně specializovaně-transportní stroj obsluhovaný dvoučlennou posádkou, který je schopen transportovat až 12 vojáků. Helikoptéra Westland Gazelle je lehký stroj primárně určený na průzkum bojiště a navádění dělostřelectva a letectva. Stroj Eurocopter AS 365N Dauphin se využívá při speciálních operacích. Lehký letoun Britten-Norman Islander je používán pro vzdušný průzkum a k účelům velení.\n\n"}
{"id": "382411", "url": "https://cs.wikipedia.org/wiki?curid=382411", "title": "Zdeněk Bradáč", "text": "Zdeněk Bradáč\n\nZdeněk Bradáč (* 27. února 1987 v Liberci, Československo) je bývalý profesionální kouzelník, iluzionista a eskapolog. Nejlépe je známý díky překonávání Guinnessových světových rekordů v eskamotérských disciplínách. V nejrychlejším úniku ze svěrací kazajky či policejních pout překonal i Houdiniho.\n\nKouzla ho vždy fascinovala a aktivně se jim začal věnovat v 11 letech. Vystupuje po celé České republice, ale i v zahraničí. V červnu 2008 vyrazil na své první zahraniční vystoupení, když byl pozván do čínské televizní show Zheng Da Zong Yi, kterou sleduje okolo 50 milionů lidí. Kromě kouzlení a žonglování v ní pokořil i světový rekord. Poté ještě následovala menší vystoupení v Německu. Při kouzelnickém turné po Hongkongu během devíti exkluzivních show levitoval a zlomil i čtyři světové rekordy. V květnu 2011 správně předpověděl výsledek fotbalového utkání v Gambrinus lize. S kouzly také rád vystupuje na ulici, před náhodnými diváky. Tyto experimenty jsou obvykle zachyceny filmovým štábem a jedná se o tzv. streetmagic. Zdeněk se svými kouzly a rekordy také účinkoval v japonské reality show ItteQ, ve které účinkoval v dubnu 2012. V květnu 2012 začala ve spolupráci s časopisem ABC jeho pětidílná škola žonglování.\n\nZdeněk Bradáč se stal v roce 2009 nejúspěšnějším českým lamačem Guinnessových rekordů vůbec. Do Guinnessovy knihy se zapsal ve více než 25 různých kategoriích. Vyniká především v žonglování, eskapologii a karetní manipulaci. Také je držitelem deseti českých rekordů, které byly ověřeny agenturou Dobrý den v Pelhřimově. Některé jeho české rekordy byly rovněž přijaty jako světové organizacemi Record Holders Republic a The Book of Alternative Records. Své rekordy obvykle předvádí na veřejných místech před náhodnými svědky. Rekordy láme i v zahraničí, například ve Velké Británii, Německu nebo v Číně. V posledním vydání Guinnessovy knihy rekordů byl zařazen mezi deset největších rekordmanů desetiletí. Jeho jméno se také objevilo ve třech vydáních České knihy rekordů a byl zařazen i do knižní publikace Believe The Unbelievable. Již pětkrát vystupoval na mezinárodním festivalu rekordů v Pelhřimově. V říjnu 2011 se stal kmotrem českého vydání Guinnessovy knihy světových rekordů.\n\nBradáč drží aktuálně 25 Guinnessových světových rekordů. Ve věku 24 let se tak stal vůbec nejmladším člověkem v historii Guinnessovy knihy, který dokázal dosáhnout tolika rekordů. V cestě za pětadvaceti prvenstvími musel překonat celkem třináct kouzelníků, žonglérů a eskapologů z celého světa. Některé rekordy vytvořil jako první člověk vůbec. Mezi jeho rekordy například patří:\n\n\nV srpnu 2009 se Bradáč málem utopil během svých příprav na světový rekord. Jednalo se o riskantní kousek na nejrychlejší únik z policejních pout pod vodou. Během tréninku v jablonecké přehradě ztratil nad únikem kontrolu. Po více než dvou minutách ho z vody vytáhl jeho asistent. Rekord nakonec úspěšně překonal za účasti několika novinářů v jabloneckém bazénu 9. září 2009. V únoru 2012 si Bradáč poranil rameno během oficiálního zápisu do Guinnessovy knihy rekordů. Ke zranění došlo během unikání ze svěrací kazajky.\n\nKvůli nehodě v dětství má časté bolesti a trpí artrózou zad.\n\n\n"}
{"id": "382416", "url": "https://cs.wikipedia.org/wiki?curid=382416", "title": "Roger II. Sicilský", "text": "Roger II. Sicilský\n\nRoger II. (22. prosince 1095, Mileto – 26. února 1154, Palermo) byl sicilským hrabětem a od roku 1130 prvním sicilským králem.\n\nNarodil se jako mladší syn z třetího manželství sicilského hraběte Rogera I. s Adélou del Vasto, dcerou savonského markraběte Bonifáce.\n\nNa knížecí stolec usedl v roce 1105, po smrti otce a staršího bratra Šimona I. Za teprve desetiletého hraběte vykonávala regentskou vládu jeho matka Adéla. Dvůr zřídila v Palermu, aby omezila vliv normanských příbuzných, kteří žili převážně na pevnině. Zde byl mladý panovník obklopen jak Italy, tak Řeky a Maury, díky čemuž získal kosmopolitní smýšlení, jež se projevovalo po celou dobu jeho vlády. Roku 1110 se stal hostitelem norského krále Sigurda při jeho cestě do Jeruzaléma. O dva roky později dosáhl plnoletosti, matka přijala nabídku jeruzalémského krále Balduina I. a v roce 1113 se za něj provdala. Manželství však zřejmě nepatřilo ke šťastným, protože v roce 1117 se opět vrátila k synovi na Sicílii.\n\nRoger po smrti svého bratrance, apulijského vévody Viléma II., v roce 1127 sjednotil všechna italská panství svého rodu, proti čemuž se postavil papež Honorius II.\n\nV roce 1130 mu papež Anaklet II. udělil královský titul a na Boží hod vánoční byl v palermské katedrále papežským legátem pomazán svěceným olejem. Ač bylo nové království i Rogerův titul postaveno na chatrném základu problematického papeže, proběhly korunovace a hostina v přepychovém stylu. Jídlo bylo podáváno číšníky ve stříbrných livrejích na zlatých a stříbrných mísách. Nový král si nechal v Palermu zhotovit plášť, nyní uložený v muzeu ve Vídni, s vyobrazením souboje lvů s velbloudy ve zlatě na hedvábí a datací podle hidžry.\n\nPodpora vzdoropapeže Anakleta, ač měl na papežský stolec právně větší nárok než jeho protivník Inocenc II., postavila Rogera proti císaři Lotharovi III. a králům Ludvíkovi VI. a Jindřichovi I. Tak začalo pro Rogera II. téměř desetileté neklidné období, kdy musel čelit snahám svých a Anakletových odpůrců o zbavení moci. Jako první se již roku 1130 vzbouřilo malé vévodství Amalfi. Roger II. vyslal roku 1131 proti revoltujícímu vévodství svého sicilského admirála Jana, který se po proplutí Messinského průlivu spojil z královskými oddíly z Apulie a Kalábrie a společně pak táhli k Amalfi po souši. Příjezd po moři blokoval Rogerův loajální spojenec admirál Jiří z Antiochie. Město se brzy poté vzdalo.\n\nRoku 1137 čelil vojenskému tažení spojených vojsk císaře Lothara III. a bavorského vévody Jindřicha \"Pyšného\". V lednu 1138 zemřel Anaklet II. a Inocenc II. požadoval nezávislost Knížectví Capua, což Roger odmítl. Papež tedy v létě roku 1139 vtrhl do Rogerova království s velkou armádou. U Galluccia pak padl do léčky a 22. července 1139 byl zajat Rogerovým synem. O tři dny později, na základě Mignanské smlouvy, uznal papež Inocenc II. Rogera králem. V následujících letech 1139 až 1156 byly ustanoveny hranice s Papežským státem a Roger získal kontrolu nad krajem Abruzzo.\n\nRoger se projevil jako schopný vládce. Království rozdělil do tří administrativních částí a každé větší město spravoval královský správce. Stanovil rozsah a nadřazenost královské moci a do svých rukou soustředil výběr daní a soudnictví. Od roku 1098, kdy bylo Rogeru I. za pomoc papeži Urbanu II. proti císaři uděleno právo jmenovat papežské legáty, kontrolovala hrabata také církevní příjmy Proto za účelem dohledu nad financemi zřídil centrální instituce.\n\nRoku 1140, v rámci budování královské moci, vydal první kodex zemských práv, který vycházel z římského práva a ustanovoval odlišné zákony pro jednotlivé skupiny poddaných (Řekové, Arabové, Židé a Italové) v zemi. Uzavřel smlouvy s Egyptem a dalšími muslimskými státy. Za zemědělské plodiny v podobě obilí, vinné révy, oliv a ovoce získával zlato z Afriky pro ražbu vlastních mincí. Prosadil královský monopol vůči místnímu rybářství a lovu tuňáků.\n\nV roce 1132 nechal v Palermu u arabského paláce založit palácovou kapli, která zároveň sloužila jako trůní sál. Na stavbě se podíleli sicilští a arabští řemeslníci spolu s francouzskými a byzantskými umělci. Na stěnách jsou mozaiky s křesťanskou tematikou s nápisy v latině a řečtině, zobrazení zvířat, stromů, květin i ornamentů. Na vyřezávaném dřevěném stropě se pak, ve společnosti figur hudebníků, tanečníků, žen či hráčů šachu, zřejmě nachází sám Roger obklopen oslavnými nápisy v arabštině.\n\nI. ∞ 1117 Elvíra Kastilská (asi 1100–1135), dcera kastilského krále Alfonse VI.\n\nII. ∞ 1149 Sibyla Burgundská (1126–1150/51), dcera burgundského vévody Huga II.\n\nIII. ∞ 1151 Beatrix z Rethelu (asi 1135–1185), dcera rethelského hraběte Ithiera\n\n\n"}
{"id": "382420", "url": "https://cs.wikipedia.org/wiki?curid=382420", "title": "Ovomaltina", "text": "Ovomaltina\n\nOvomaltina (originální název Ovomaltine, zejména v anglicky mluvících zemích také historickým překlepem vzniklé Ovaltine) je značka příchutí do mléka, vyráběných z cukru, sladového extraktu, kakaa a syrovátky. Vznikla ve Švýcarsku, v původní variantě (která se dnes mimo Švýcarsko obvykle neprodává) neobsahovala žádnou sacharózu (pouze maltosu) a dnes je švýcarským národním nápojem. Jméno vzniklo složením z latinského slova \"ovum\" znamenajícího \"vejce\" a \"malt\" znamenajícího \"slad\". Pod stejnou značkou se dnes dělají i další výrobky, například čokoládové tyčinky, müsli a sušenky s podobnou chutí.\n\nV nejrozšířenější variantě jsou hlavními složkami slad, sacharóza, sušené mléko, vejce, kakao, pivní kvasinky a med. Existují varianty čistě sladové (bez kakaa) i čistě kakaové (bez sladu). Do některých variant jsou uměle přidávány vitamíny, aby se nápoj mohl vydávat za více zdraví prospěšný. Jako zdravý nápoj byla Ovomaltina propagována od svého vzniku, jednu dobu byla vyráběna v rámci farmaceutického koncernu Novartis (pak byla značka koupena firmou Twinings, kterou posléze pohltila korporace Associated British Foods).\n\nOvomaltina má 1.549 kJ/365 kcal ve 100 gramech prášku. Pro vysoký obsah energetických uhlovodíků bylo kritizováno její zařazování do zdravých nápojů.\n"}
{"id": "382424", "url": "https://cs.wikipedia.org/wiki?curid=382424", "title": "Těsnicí koule", "text": "Těsnicí koule\n\nTěsnící koule je zařízení, které se používalo ve střeleckých místnostech při osazení hlavní zbraně opevněného objektu. Sloužila k tomu, aby vykryla všechno prázdné místo, které by vzniklo mezi hlavní zbraně a hranou střílny, tak, aby chránila obsluhu zbraně i samotnou zbraň. Skrz kouli vedly jen otvory pro samotnou hlaveň, dalekohled popřípadě i doplňující zbraň (kulomet).\n"}
{"id": "382430", "url": "https://cs.wikipedia.org/wiki?curid=382430", "title": "Pitekunsaurus", "text": "Pitekunsaurus\n\nPitekunsaurus (\"objevený ještěr\") byl rod titanosaurního sauropoda, žijícího v období pozdní křídy (věk kampán) na území dnešní argentinské provincie Neuquén. Tento robustní býložravý dinosaurus byl popsán paleontology L. S. Filippim a A. C. Garridem v roce 2008 na základě předchozího objevu, učiněného již v dubnu roku 2004 průzkumníkem ropné společnosti Luisem Macayou. Po něm získal dinosaurus také své druhové jméno \"(P.) macayai\".\n\nPodle odhadů vážil tento středně velký sauropod přibližně 10 000 kilogramů, asi jako dva sloni afričtí.\n\nDo příbuzenstva tohoto sauropoda z kladu Aeolosaurini patřil například rod \"Overosaurus\" nebo \"Aeolosaurus\".\n\n\n"}
{"id": "382431", "url": "https://cs.wikipedia.org/wiki?curid=382431", "title": "Robert William Seton-Watson", "text": "Robert William Seton-Watson\n\nRobert William Seton-Watson, uváděn také jako R.W. Seton-Watson a známý jako Scotus Viator (20. srpna 1879 – 25. června 1951) byl britský publicista a historik. Ve své práci se, mimo jiné, zaobíral také dějinami slovanských národů.\n\nV době první světové války zastával myšlenku zřízení samostatného československého státu.\n\nNavštívil Uhersko původně jako obdivovatel jeho historie. Nicméně skutečnost, že Maďaři projevovali přehnaně negativní postoje vůči Rakušanům, jakož i to, že jej v Budapešti oklamali tvrzením, že Slováci vůbec neexistují, jej motivovala k tomu, aby se začal důkladně věnovat národnostní otázce v Rakousko-Uhersku. Sblížil se přitom s T. G. Masarykem, pozdějším československým prezidentem. Na počátku 20. století se jednalo o nejuznávanějšího anglicky hovořícího odborníka na národnostní poměry v Uhersku (přímo citován je i v Encyclopædia Britannica z roku 1911 a podobně). Svými pracemi, zejména „Racial Problems in Hungary“, nakonec výrazně napomohl vzniku samostatného Československa.\n\nPo válce se stal profesorem Katedry středoevropských studií na University College London. Za Druhé světové války spolupracoval se zpravodajskou službou, po válce se vrátil na univerzitu. Zemřel v roce 1951.\n\n\n\n"}
{"id": "382433", "url": "https://cs.wikipedia.org/wiki?curid=382433", "title": "Krakova mohyla", "text": "Krakova mohyla\n\nKrakova mohyla (pol. \"kopiec Krakusa\" nebo \"kopiec Kraka\" [kopjec krakusa, kraka]) je jedna ze čtyř krakovských mohyl navršených polským národním hrdinům. Je věnovaná legendárnímu zakladateli Krakova knížeti Krakovi a nachází se ve čtvrti Podgórze na pravém břehu Visly. Je navršena na nejvyšším bodu vápencového hřebenu Krzemionki Podgórskie – na kopci Lasoty (271 m).\n\nVýška od základny je 16 m, průměr základny 57 m, průměr vrcholu 8 m, celkový objem 19 100 m³.\n\nMohyla vznikla pravděpodobně v 7. století. Účel jejího navršení není znám, podle pověsti jde o místo posledního odpočinku legendárního knížete Kraka – zakladatele Krakova.\n\nZ vrcholu mohyly se naskýtá krásný výhled na Krakov a Podgórze.\n\n"}
{"id": "382438", "url": "https://cs.wikipedia.org/wiki?curid=382438", "title": "Henry Melchior Muhlenberg", "text": "Henry Melchior Muhlenberg\n\nHenry Melchior Muhlenberg (6. září 1711 Einbeck – 7. října 1787 Providence, Pensylvánie) byl německý luterský pastor, zakladatel luterských sborů v Severní Americe; je nazýván „patriarchou luterské církve v Americe“.\n"}
{"id": "382455", "url": "https://cs.wikipedia.org/wiki?curid=382455", "title": "Knihovny starověku", "text": "Knihovny starověku\n\nVelké starověké knihovny sloužily pro přechovávání posvátných textů, jako archivy vládců či jako sbírky knih a kronik.\n"}
{"id": "382458", "url": "https://cs.wikipedia.org/wiki?curid=382458", "title": "Oxyrhynchos", "text": "Oxyrhynchos\n\nOxyrhynchos či Oxyrhynchus ( ; ; ; dnes el-Bahnasa) je město v Horním Egyptě, zhruba 200 km na jihojihozápad od Káhiry. Město leží na západním břehu Bahr Júsufu, uměle vytvořeného ramene Nilu. Oxyrhynchos byl kdysi metropolí 19. hornoegyptského kraje. Archeologické výzkumy zde odhalily množství rukopisů z ptolemaiovského a římského období. Mezi tyto nalezené texty patří Menandrovy hry či Tomášovo evangelium.\nMístním božstvem byla ryba Oxyrhynchos, která podle mýtu sežrala Úsirův pohlavní úd poté, co ho zavraždil a rozsekal na kusy jeho bratr Sutech.\n\n\n"}
{"id": "382460", "url": "https://cs.wikipedia.org/wiki?curid=382460", "title": "Repetitivní DNA", "text": "Repetitivní DNA\n\nRepetitivní DNA je označení pro DNA obsahující opakující se sekvence DNA. Velkou část tvoří transpozony. Mnohdy se využívá jako genetický marker.\n\n\n\nU prokaryot jsou některé opakující se sekvence nazývány CRISPR.\n"}
{"id": "382461", "url": "https://cs.wikipedia.org/wiki?curid=382461", "title": "Koptština", "text": "Koptština\n\nKoptština (koptsky Ⲙⲉⲧⲣⲉⲙ̀ⲛⲭⲏⲙⲓ \"Met.Remenkími\") je posledním vývojovým stádiem egyptštiny. Jedná se o severní afroasijský jazyk, jímž se hovořilo v Egyptě přinejmenším do 17. století.\n\nEgyptština začala v 1. století užívat řecké alfabety, z níž se vyvinulo koptské písmo, řecká alfabeta doplněná o šest či sedm znaků démotického písma, které vyjadřovaly egyptské fonémy v řečtině nepřítomné. Koptština má několik dialektů, nejvýznamnější místo mezi nimi patří dialektu sahidskému a bohairskému.\n\nKoptština byla od 2. do 13. století literárním jazykem a bohairský dialekt je dodnes liturgickým jazykem koptské pravoslavné a koptské katolické církve. Koptština je však již mrtvým jazykem a jako takový nemá v Egyptě žádný oficiální status. Přesto lze část koptské slovní zásoby, syntaxe či morfologie vystopovat v egyptském dialektu arabštiny.\n\n\n"}
{"id": "382476", "url": "https://cs.wikipedia.org/wiki?curid=382476", "title": "DB Drag", "text": "DB Drag\n\ndB Drag je soutěž, jejímž cílem je vytvořit co nejvyšší akustický tlak v automobilu.\nHladina tlaku se měří čidlem připevněným na čelním skle a dosahované hodnoty činí průměrně 150 dB.\n\n"}
{"id": "382479", "url": "https://cs.wikipedia.org/wiki?curid=382479", "title": "NS", "text": "NS\n\nSpojení písmen N a S může mít různé významy:\n\n\n\n"}
{"id": "382480", "url": "https://cs.wikipedia.org/wiki?curid=382480", "title": "Kirsten Dunstová", "text": "Kirsten Dunstová\n\nKirsten Dunstová, celým jménem nepřechýleně Kirsten Caroline Dunst, (* 30. dubna 1982 Point Pleasant, New Jersey) je americká herečka známá především díky roli Mary Jane Watsonové v trilogii o Spider-Manovi.\n\n\n"}
{"id": "382482", "url": "https://cs.wikipedia.org/wiki?curid=382482", "title": "Žimrovice", "text": "Žimrovice\n\nŽimrovice (německy \"Zimrowitz\") je vesnice, část města Hradec nad Moravicí, v okrese Opava v Moravskoslezskoslezkém kraji. Rozkládá se po levém břehu řeky Moravice zhruba 2,5 km jihozápadně od Hradce nad Moravicí. V Žimrovicích žilo k roku 2001 734 obyvatel. V obci se nachází Základní škola a Mateřská škola Žimrovice. Sídlo základní školy se nachází na ulici Meleček. \n\nJiž od roku 1891 v obci funguje papírna, kterou založil podnikatel Karel Weisshuhn a v současnosti je součástí mezinárodní skupiny Smurfit Kappa. Unikátem této papírny je vodní náhon, který je dlouhý 3,6 km. Původně sloužil k plavení metrových polen („vajzunek“), dodával papírně vodu a byl zdrojem energie. Dnes se papír v Žimrovicích vyrábí ze 100% ze sběrového papíru. \n\nDo katastru Žimrovic zasahuje národní přírodní rezervace Kaluža.\n\n\nSonnek, Ladislav: Žimrovice, vydalo Město Hradec nad Moravicí v roce 2004\n\n"}
{"id": "382484", "url": "https://cs.wikipedia.org/wiki?curid=382484", "title": "Dunaliella salina", "text": "Dunaliella salina\n\nDunaliella salina je jednobuněčná zelená řasa z třídy zelenivek, vyskytující se ve velkém množství v extrémně slaných vodách (je tedy halofilní). Byla pojmenována po francouzském vědci Michel Felix Dunalovi, který ji roku 1838 objevil nedaleko Montpellier. Obsahuje vysoké množství betakarotenu.\n\nMá dva bičíky, je schopná pohlavního rozmnožování. Chrání se proti silně hypertonickému prostředí produkcí glycerolu.\n\n\n"}
{"id": "382491", "url": "https://cs.wikipedia.org/wiki?curid=382491", "title": "AC Milán", "text": "AC Milán\n\nAC Milán je italský fotbalový klub hrající v sezóně 2019/20 ve nejvyšší ligu sídlící ve městě Milán v regionu Lombardie.\n\nKlub hraje již 109 sezonu v nejvyšší lize a nepřetržitě od sezony 1983/84. Ve druhé lize hráli jen ve dvou sezonách. Klub má na kontě již 18 prvenství v lize což jej řadí na druhé místo společně s rivalem z Interu co se týče počtu prvenství v lize.\n\nNa mezinárodní úrovni je nejúspěšnějším klubem z Itálie. Dokázalo získat sedm trofejí v lize mistrů z jedenácti účastí ve finále, pět trofejí v evropském superpoháru což je společně ze Španělským klubem FC Barcelona rekord. Získal také tři trofeje interkontinentálního poháru. Celkem dosáhl 48 trofejí (30 národních a 18 mezinárodních) což jej řadí na druhé místo v Itálii za klubem Juventus FC (67 trofejí). Byl také prvním klubem kdo vyhrál titul bez porážky (1991/92).\n\n\n\n\n\n\n\n\n\n\n\n\n\"Budeme týmem ďáblů. Naše barvy budou červené jako oheň a černé jako strach, který budeme podněcovat k našim oponentům!\"\n\nKlub byl založen 16. prosince 1899 díky podnětu lidí anglické a italské národnosti. Alfred Edwards (první prezident), Edward Berra Nathan (viceprezident a kapitán družstva kriketu), sekretář Samuel Richard Davies, David Allison (kapitán týmu), Daniele Angeloni, Giannino Camperio, Antonio Dubini, Guido Valerio a Herbert Kilpin se sešli v hotelu \"Du Nord e des Anglai\" aby založili klub \"Milan Foot-Ball & Cricket Club\"\n\nAlfred Edwards byl bývalý vice konzul Británie ve městě Milán a známá osobnost, je první zvolený prezident klubu. Klub zpočátku zahrnoval kromě fotbalové sekce ovládané Allisonem také kriketovou sekci svěřenou Berrem. Herbert Kilpin je první trenér a první kapitán klubu, přináší s sebou řadu inovací z Británie. Od té doby bude klub nosit klasické červeno-černé svislé pruhované tričko. Prvním hřištěm je v \"Piazza Doria\" v centru Milána.\n\nV lednu 1900 je klub registrován k Italské fotbalové federaci. Klub hraje okamžitě v ročníku 1900 nejvyšší soutěž, ale prohrává v semifinále 0:3 s klubem FC Torinese: jedná se o první oficiální zápas v historii klubu. První titul v historii klubu získává v ročníku 1901 když ve finále poráží obhájce titulu z Janova 3:0. Jako obhájce titulu byl přímo zařazen do finále ročníku 1902. V něm prohrál 0:2 klubem z Janova. Druhý titul si klub připsal v ročníku 1906 když ve finále porazil klub Juventus ve dvou hraných utkání (0:0, 3:0). Ročník 1907 vyhráli finálovou skupinu a obhájili tak titul.\n\nV roce 1908, po interních neshodách týkajících se registrování či nezaregistrování zahraničních hráčů, se vedení oddělilo od klubu \"Rossoneri\" a 9. března založil nový klub s názvem FC Internazionale. V tomto roce se klub, stejně jako ostatní kluby, nezúčastnili ročníku 1908. V ročníku 1909 již opět hrají nejvyšší soutěž a vyhrají první derby s klubem FC Internazionale. Je také předáno předsednictví klubu. Piero Pirelli střídá Edwardse. Současně dochází k změně sídla klubu: z Fiaschetteria Toscana ve \"Via Berchet 1\", do pivovaru Spatenbräu ve \"Via Foscolo 2\".\n\nV roce 1910 dorazil do klubu belgický Louis Van Hege, první velmi úspěšný střelec, který zůstal v klubu do roku 1915 a zaznamenal 97 branek z 88 zápasech. Do začátku první války se klub nejlépe umístil v sezoně 1911/12 na druhém místě v semifinálové skupině, když na první místo zaručující postup do finále chyběl jeden bod. Během války klub vyhrál Federální pohár v sezoně 1915/16, který nahradil nejvyšší soutěž, pozastavený kvůli válce. Nejedná se však o trofej oficiálně uznanou federaci jako titul, a proto není zahrnuta do výpočtu mistrovství.\n\nKlub se po válce přejmenovává na fotbalovější název \"Milan Football Club\". V roce 1922 do klubu přichází první zahraniční trenér na lavičce \"Rossoneri\" Ferdi Oppenheim. Po dvou sezónách je nahrazen slavným trenérem Pozzou, který v následujícím desetiletí vedl národní tým k triumfu na MS. Jenže výsledky se nekonají a trenér odchází. V roce 1926 byl postaven díky tehdejšímu prezidentu Pirellim stadion Stadio San Siro, který zůstal ve vlastnictví klubu až do roku 1935, kdy byl prodán městu Milán. Byl slavnostně otevřen s městským rivalem FC Internazionale. Prvním střelcem na novém stadionu byl Giuseppe Santagostino. V nejvyšší soutěži se klubu do sezony 1928/29 nedaří a nejlépe se umístí na šestém místě ve finálové skupině v sezonách 1926/27 a 1927/28.\n\nV roce 1929 odchází Pirelli z předsednictví. V čele klubu bude za více než deset let následovat pět prezidentů (Ravasco, Benazzoli, Annoni, Colombo a Invernizzi). Přichází i změna systému hraní v lize. Je založena Serie A s 18 kluby a hrálo systémem každý s každým doma a venku. Klub končí sezonu 1929/30 na 11. místě. Během sezony klub zasáhne předčasná smrt kapitána Sgarbiho na tyfus. V sezóně 1930/31 utrpěl 15 porážek: to je dosud negativní rekord klubu.\n\nV roce 1936 se klub na dvě sezony změní název na \"Milan Associazione Sportiva\". Do téhle doby se klub v nejvyšší lize nejlépe umístil na děleném čtvrtém místě v sezoně 1931/32. V sezoně 1936/37 se klub umisťuje na třetím místě a hraje i Středoevropský pohár kde dokráčí do osmi finále, když jej vyřadil rumunský klub FC Ripensia Temešvár. Již s novým názvem \"Associazione Calcio Milano\" se klub v sezoně 1940/41 umisťuje na třetím místě. To jíž za \"Rossoneri\" hraje miláček národa Giuseppe Meazza který přichází po zranění z klubu Inter. Také hráč Aldo Boffi je v klubu také (od roku 1936) a stává se během svého působení v klubu tři krát nejlepším střelcem ligy (1938/39, 1939/40 a 1941/42. Během let 1943 až 1945 se nehrálo a na konci války se klub vrací ke starému jménu \"Milan Football Club\"\n\nVe čtyřech sezonách po válce, ve kterých dominoval tým \"Grande Torino\", se tým s trenérem Bigognem a prezidentem Trabattonim, vždy řadí mezi první tři nejlepší kluby s výjimkou čtvrtého místa (1946/47). V tomto období jsou v \"Rossoneri\" hráči jako kapitán Giuseppe Antonini,Andrea Bonomi, Renzo Burini, Mario Foglia, Aredio Gimona, Omero Tognon, Carlo Annovazzi, Paolo Todeschini, Riccardo Carapellese, Paddy Sloan a Héctor Puricelli.\n\nPro sezónu 1949/50 klubu kupuje Švédské fotbalisty a olympijské vítěze Liedholma a Grena. Jejich krajan Gunnar Nordahl již v klubu od ledna 1949 hraje. Švédské útočné trio se formuje a je jim vytvořena přezdívka Gre-No-Li. Střelec Gunnar Nordahl vstřelil 35 branek a do sezony 2015/16 to byl rekord Serie A. Klub vstřelí v sezoně 118 branek (nejvíce v historii klubu) a končí na druhém místě. Díky této změně samozřejmě jak úspěchům, tak i příchodům nových hráčů které byli v následujících desetiletích, se počet fanoušků \"Rossoneri\" znásobil, překročil hranice Lombardie a nabude světových rozměrů.\n\nPříchody těchto tří hráčů znamená zlom v klubu: po 44 letech klub získává v sezoně 1950/51 titul. První titul, který získali od zavedení Serie A. V červnu 1951 klub vyhrává Latinský pohár, nejdůležitější evropskou fotbalovou soutěž té doby: je to první získaná mezinárodní trofej. Titul v sezoně 1951/52 se obhájit nepodaří. Končí na druhém místě o sedm bodů za Juventusem. Příštích třech sezonách se klub umístí na medailových příčkách a v Latinském poháru v ročníku 1953 prohrává ve finále. Sezona 1952/53 je poslední tria Gre-No-Li, protože Gunnar Gren odchází po sezoně do Fiorentiny.\n\nNa sezonu 1954/55 klub koupí budoucí ikonu nejen klubu ale také pro celou fotbalovou Itálii. Ten mladý talent se jmenoval Cesare Maldini. S spolu s ním do klubu přichází i uruguayský hráč Juan Alberto Schiaffino. \"Rossoneri\" získává pátý titul v nejvyšší lize a zajistil si účast prvního ročníku o pohár PMEZ. V nové Evropské soutěže dokráčel do semifinále když jel vyřadil budoucí vítěz ročníku Real Madrid (2:4, 1:2). V lize se klub umístil v sezoně 1955/56 na druhém místě o 12 bodů od vítěze ligy Fiorentiny.\n\nV červnu 1956 se v Miláně konalo předposlední vydání Latinského poháru a v něm \"Rossoneri\" zvítězili. I když před sezonou 1956/57 klub opouští Gunnar Nordahl který odchází do AS Řím, klub získává pošesté titul když vyhrává před klubem ACF Fiorentina o šest bodů. S tímto výsledkem \"Rossoneri\" uzavřeli období deseti po sobě jdoucích sezon (1947/48 - 1956/57), ve kterém skončil ligu na prvních třech místech tabulky, zaznamenal tak historicky počin klubu a také to byl druhý nejlepší po sobě jdoucích \"pódií\" v lize, překonal jej pouze Juventus FC (1971/72 - 1983/84).\n\nSezona 1957/58 se v lize nepovede, klub končí na devátém místě. V Evropských pohárech hrají o pohár PMEZ a dokráčejí do finále. V něm prohrávají s Realem 2:3 v prodloužení. Na novou sezonu 1958/59 se klub vyzbrojí o brazilského hráče Altafiniho. Klub získává již sedmí titul, když získal o tři body více než druhá Fiorentina. Titul se jim v sezoně 1959/60 obhájit nepodaří a skončí na třetím místě. V poháru PMEZ se klub probojoval do osmi finále. \n\nLetní trh před sezonou 1960/61 vede k revoluci: klub získává teprve šestnáctiletého talentu Riveru, který svou kariéru spojí jen s \"Rossoneri\". S klubu odchází Juan Alberto Schiaffino (AS Řím). Sezonu ukončí na druhém místě za šampionem Juventusem o čtyři body. Na začátku sezóny 1961/62 je najat trenér Nereo Rocco. S ním klub slaví osmé vítězství v lize před svými rivaly \"Nerazzurri\". Na novou sezonu 1962/63 se klub vyzbrojí o dalšího brazilského hráče Amarilda. Ale i s posilou se klubu obhájit titul nepodaří a končí na třetím místě. Zato v Evropském poháru o pohár PMEZ se daří. Probojují se do finále a v něm poráží portugalský klub Benfiku 2:1 a získávají tak první trofej, která se již jmenuje pohár Ligy mistrů. Altafini je první \"Rossoneri\" který zvítězil v tabulce střelců této soutěže díky 14 brankám. Tento počet branek vstřelené v jedné sezoně Ligy mistrů zůstane absolutním rekordem soutěže až do sezóny 2011/12, kdy bude vyrovnán Messim a nakonec překonán Ronaldem v sezoně 2013/14.\n\nJako obhájci trofeje PMEZ se klub zúčastnil i sezony PMEZ. Probojoval se do čtvrtfinále a tam jej vyřadil Real Madrid (1:4, 2:0). Klub sehrál i zápasy o Interkontinentální pohár s brazilským klubem FC Santos i s Pelém. První utkání klub hrál doma a zvítězil 4:2. Druhé utkání se hrálo v Brazílii na stadionu Maracana a prohráli 2:4. Třetí rozhodující utkání prohráli 0:1 též hrané na stadionu Maracana. V tomhle roce poprvé vyšel klubový časopis \"Forza Milan!\". Na domácí scéně se \"Rossoneri\" se umístili na třetím místě. Dvě sezony 1964/65 a 1965/66 se trenérské lavičky ujímá po odchodu Rocca bývalí hráč Nils Liedholm. V první sezoně se klubu daří v lize. Do 31. kola vede tabulku, ale pak ztrácí a nakonec se umístí na druhém místě za Interem o tři body. Krátká je cesta v Evropských pohárech (Veletržní pohár), končí v 1. kole.\nSezonu 1965/66 končí na sedmé příčce. To už za \"Rossoneri\" nehraje José Altafini který odešel do Neapole. Hraje i o Veletržní pohár a dostává se do osmi finále kde prohrává po třech utkání nad FC Chelsea (1:2, 2:1, 1:1). Vypadnutí ale došlo losem hodem mincí. Klub se znovu přestěhoval své sídlo. Na ulici \"Via Filippo Turati 3\" zůstane do roku 2014.\n\nPrvního vítězství v italském poháru se klub dočkal v sezoně 1966/67. Ve finále poráží 1:0 klub z Padovy. To již za klub nehraje Cesare Maldini který odešel dohrát kariéru do Turína. Na novou sezonu 1967/68 se klub rozhodne po minulé sezoně které skončilo na osmém místě vyměnit Amarilda do Fiorentiny za Hamrina a trenéra. Vrací se Nereo Rocco a díky 15 brankám Pratiho získávají o devět bodů před SSC Neapol devátý titul. Hrají i o pohár PVP a díky vítězství ve finále 2:0 nad německým klubem Hamburger SV jej získávají. V italského poháru končí ve finálové tabulce na druhém místě.\n\nSezonu 1968/69 končí na děleném druhém místě s Cagliarim. \"Rossoneri\" se účastní o trofej PMEZ a dokráčejí do finále kde poráží nizozemský klub AFC Ajax díky třem brankám Pratiho 4:1. Šedesátá léta \"Rossoneri\" uzavřou vítězstvím prvního Interkontinentálního poháru. Poráží argentinský klub Estudiantes (3:0, 1:2). V Serie A|lize sezonu 1969/70 dokončuje na čtvrtém místě. Jako obhájce titulu klub hraje PMEZ, ale v osmi finále jej vyřadí budoucí vítěz Feyenoord (1:0, 0:2). V roce 1969 získává Gianni Rivera Zlatý míč jako první Ital.\n\nZískat desátý titul v Itálii znamená nosit zlatou hvězdu na dresu, tak jako Juventus FC a FC Inter Milán. Tým \"Rossoneri\" jí chtělo získat již na začátku desetiletí. Již v sezoně 1970/71\nvyhrává zimní tabulku, jenže na jaře prohrává pár zápasů a městský rival Inter vyhrává o čtyři body. V italském poháru se dostávají do finále ale prohrají v něm s Turínem smolně na penalty. Sezonu 1971/72 ligu prohrává o jeden bod s Juventusem. Naštěstí si vyhrávají Italský pohár nad SSC Neapol (2:0). Klub hraje i první ročník poháru UEFA. Dokráčí do semifinále a tam jej vyřadí budoucí vítěz Tottenham Hotspur FC (1:2, 1:1).\n\nV sezóně 1972/73 se klub v čele s Maldinim a Roccem (technický ředitel) vedl v březnu tabulku ligy o tři body před konkurenty, přišla ale porážka 22. dubna z Laziem. Pak přišla remíza s Turínem a před posledním kolem hráli finálový zápas poháru PVP proti Leedsu kde uspěli výhrou 1:0. Po finálovém zápasu jsou hráči unavení a v lize tak prohráli ve Veroně 3:5. Rival s Juventus FC tak v posledním kole musel vyhrát aby získal titul. To se podařilo když v 89. minutě vstřelil branku. Juventus FC poráží ve finále italského poháru po penaltovém rozstřelu a vyhrávají svůj třetí Italský pohár.\n\nSezóna 1973/74 nebyla úspěšná. V únoru Nereo Rocco, opět jako trenér od začátku sezóny, opustil lavičku po sedmi letech, byl nahrazen nejprve Maldinim a poté Trapattonim. \"Rossoneri\" končí na sedmém místě. V Evropských pohárech klub hraje dva krát finále. V lednu prohrává s Ajaxem Evropský superpohár (1:0, 0:6). V poháru PVP prohrává s Magdeburgem 0:2. Finále si zahrají i italském poháru v sezoně 1974/75, ale prohrávají s Fiorentinou 2:3. \n\nVelmi špatnou sezonu v lize 1976/77. Na posledních 14 kol je nahrazen trenér Giuseppe Marchioro navrátilcem Roccem. Ale i ten nezabrání špatné hře \"Rossoneri\". Klub se naštěstí vyhýbá sestupu do druhé ligy o tři body. Klub alespoň vyhrává opět Italský pohár když poráží ve finále Inter 2:0. To je poslední vítězství trenéra Rocca, který končí nadobro v klubu. Místo něj je angažován bývalí hráč Nils Liedholm. Trenér se rozhodne na konci sezony 1977/78 nasadit poprvé do zápasu budoucí legendu Baresiho, ale ani ten nepomůže klubu k lepšímu místu. Končí na čtvrtém místě se vstupenkou do poháru UEFA. Tam se dostává do osmi finále když jej vyřadí Manchester City FC (2:2, 0:3). V lize klub získává vytoužený desátý titul a může na dresu nosit zlatou hvězdu nad logem klubu. Po vítězné sezoně končí kariéru Gianni Rivera.\n\nNa konci sezóny 1979/80, byl odhalen sázkařský skandál. I když klub skončil na třetím místě, byl v skandálu zapleten a byl potrestán sestupem do druhé ligy. Tresty padli i na hráče i presidenta klubu Colomba. \"Rossoneri\" hraje Pohár PMEZ, kde se nedostává přes první kolo, když jej vyřadil portugalský klub FC Porto (0:0, 0:1).\n\nSezona ve druhé lize dopadla na výbornou. vyhráli soutěž a postoupili zpět do nejvyšší ligy. Na sezonu 1981/82 se stává trenérem Luigi Radice. Jenže po 16. kole je nahrazen Galbiatim. Klub se umístil na 14. místě a sestoupil do druhé ligy. Klub alespoň vyhraje Středoevropský pohár. Druhé sezona ve druhé lize byla též úspěšná. Klub jej vyhrál a postoupil zpět do nejvyšší ligy. Zasloužil se o to trenér Ilario Castagner. Ten byl ale propuštěn po 24. kole v sezoně 1983/84 a nahrazen opět Galbiatim. Klub skončil na osmém místě. I když za \"Rossoneri\" hráli posily ze zahraničí jako Luther Blissett (Watford FC) a Eric Gerets (Standard Liège). Po sezoně odešli. \n\nNa novou sezonu 1984/85 se stal trenérem po pěti letech strávené v AS Řím opět Nils Liedholm. Kupují se hráči z Anglie: Mark Hateley (Portsmouth FC) a Ray Wilkins (Manchester United) a z Udinese Pietro Paolo Virdis. Na jeden zápas dostává šanci i mladík Paolo Maldini. Sezona se dokončí na pátém místě, která zaručuje účast v poháru UEFA. V italském poháru se dostávají do finále. UC Sampdoria je poráží po výsledcích 0:1 a 1:2. Nová sezona 1985/86 se do zimy klub umísťoval do třetího místa. V prosinci roku 1985 se prezident Giuseppe Farina po vyřazení v osmi finále poháru UEFA s belgickým klubem Waregemem setkal s tvrdými protesty fanoušků. S příchodem nového roku se zjistí těžká ekonomická situace: klub je plná dluhů a riskuje bankrot, pokud vše nebude splaceno. V této situaci odstoupí Giuseppe Farina a střídají se prezident: Rosario Lo Verde se stává prezidentem po dobu 51 dnů. Pak přichází milánský podnikatel Silvio Berlusconi, který klub kupuje 20. února 1986 a stává se jeho prezidentem 24. března. Generálním ředitelem klubu se stává Adriano Galliani a sportovním ředitelem Ariedo Braida. V lize končí klub na sedmém místě.\n\nNový prezident Silvio Berlusconi omlazuje klub a jeho první nákup je z Atalanty talentovaný záložník Roberto Donadoni. Přichází i Galli, Bonetti, Galderisi a Massaro, Po pouze jedné sezóně v \"Rossoneri\" končí Paolo Rossi výměnou za Galderisiho. Sezona 1986/87 končí pátým místem zaručující účast v poháru UEFA. Trenér Nils Liedholm po 24. kole odchází a místo něj je dočasně nahrazen Fabio Capello. Sezóna je úspěšná jen jako vítězství Virdise v tabulce střelců se 17 brankami.\n\nPro období 1987/88 si vedení vybere nového trenéra v Parmě. Arrigo Sacchi je cesta k úspěchu. Přicházejí hráči jako je Ancelotti (AS Řím), nizozemské duo Gullit (PSV Eindhoven) a van Basten (AFC Ajax), Roberto Mussi (Parma). Klub hraje \"totální fotbal\" na rychle kombinaci s míčem a útočným stylem. První úspěchy se dostaví ihned, když se vyhrává titul o 3 body před SSC Neapol. To v poháru UEFA je vyřazen již ve druhém kole.\n\nV sezóně 1988/89 se k nizozemskému duu přidává třetí nizozemec: Frank Rijkaard, záložník převzatý ze Zaragozy. Téměř po čtyřiceti letech po Gre-No-Li se formuje další trio zahraničních hráčů. Umísťuje se na třetím místě o 12 bodů za Interem. Účastní se poháru PMEZ a celkově jej vyhraje. Vyhrává jí celkově potřetí a ve finále poráží rumunský klub z Bukurešťe 4:0. Po dvou brankách se podělilo nizozemské duo Gullit a van Basten. Vyhrávají i první ročník v italském superpoháru. Poráží klub Sampdorii 3:1.\n\nV sezóně 1989/90 \"Rossoneri\" se umísťují na druhém místě o 2 body za SSC Neapol. Všechny síly jsou ale věnovány pro obhajobu titulu v Poháru PMEZ. Ji taky vyhrávají když ve finále poráží Benfiku Rijkaardovou brankou 1:0. Jako nejlepší klub na světě v roce 1989 klub potvrdí ve finále o Interkontinentální pohár. Poráží kolumbijský klub Atlético Nacional 1:0. Vyhrává též Evropský superpohár když poráží Barcelonu (1:1, 1:0). Postoupí i do finále italského poháru, jenže lepším klubem byl Juventus FC (0:0, 0:1).\n\nV sezóně 1990/91 chybělo pět bodů do vítězství, jenže lepší byl klub UC Sampdoria. Hráli o Evropský superpohár a o Interkontinentální pohár. obě trofeje získali. První získali po výhrách nad Sampdorií (1:1, 2:0) a druhou trofej klub získal díky vítězství 3:0 nad paraguayským klubem Olimpia Asunción. V Poháru PMEZ kde útočí na třetí titul v řadě jsou \"Rossoneri\" vyřazeni ve čtvrtfinále francouzským klubem Olympique de Marseille (1:1, 0:3). Druhý zápas byl zkontumován protože když běžela 88 minuta hry za stavu 1:0 pro Marseille zhasla světla na stadionu a na popud generálního ředitele Gallianiho jsou hráči vyvedeni ze hřiště do šaten. I když se světla opět rozsvítí hráči již na hřiště nepřijdou. Po incidentu je klub diskvalifikován na jeden rok ze všech poháru. . Po čtyřech úspěšných sezónách se Arrigo Sacchi rozhodl přijmout trénovat reprezentaci.\n\nNáhrada za Sacchiho je vybrán Fabio Capello. Když klub nemohl hrát evropské poháry po událostech v předchozím ročníku poháru PMEZ, věnoval se lize a v ní vyhrál titul bez prohry a s náskokem o osm bodů. V Coppa Italia 1991/92|italském poháru klub končí v semifinále, když prohraje s Juventusem. Díky tom se klub stane neporazitelným (\"Invincibles\"), což se stane klubová přezdívka pod vedením Capella do sezony 1995/96. \n\nPřed sezonou 1992/93 klub posiluje: Papin, Boban, Savićević a hlavně nejdražší přestup v té době Gianluigi Lentini (32 miliard lir). Klub natáhne sérii v lize bez porážky až na 58 zápasů a nastaví tak rekord ligy. Získává 13 titul když poráží o čtyři body své rivaly z města Inter, získává též italský superpohár. Hraje i po roce vyhnanství evropské poháry. Zúčastní se druhého ročníku Ligy mistrů. V ní exceluje, z deseti utkání vyhrává všechny a skore je 23:1! Postupuje do finále a narazí na klub Olympique de Marseille. Hraje se na stadionu v Mnichově. \"Rossoneri\" utkání prohrává 0:1, jedinou branku vstřelil Basile Boli. Pro fotbalistu van Bastena je to poslední zápas kariéry.\n\nNová sezona 1993/94 je již bez van Bastena, Lentiniho (zranění z těžké autonehody), Rijkaarda (AFC Ajax) a Gullita (UC Sampdoria), přichází mladý hráč Christian Panucci (Janov), Florin Răducioiu, první rumunský fotbalisty v historii klubu, Marcel Desailly (Olympique de Marseille) a dánský útočník Brian Laudrup (Fiorentina). Získává titul číslo 14, když tabulku vyhrál o tři body před Juventusem. Díky korupci která se konala v klubu Olympique de Marseille , směly \"Rossoneri\" hrát o Evropský superpohár a Interkontinentální pohár. Klub nezvládl vyhrát žádnou. V prvním prohráli až v prodloužení s klubem AC Parma (1:0, 0:2) a ve druhém je porazil brazilský obhájce titulu São Paulo FC 2:3. V Lize mistrů opět dominuje, když z deseti zápasů má pět výher a pět remíz. V semifinále poráží AS Monaco 3:0 a ve finále poráží FC Barcelonu 4:0 a stává se pěti násobným vítězem Ligy mistrů. Úspěch je doprovázen dalšími rekordními čísly, mezi nimiž vynikají dva: brankář Sebastiano Rossi, ustanovil nový rekord bez obdržených branek (929 minut), tento rekord vydrží 22 let a překoná jej Gianluigi Buffon a druhý rekord je co se týče počet obdržených branek v sezoně (15 ze 34 zápasů). AC Milán a FC Inter Milán (1964/65 a 2009/10) jsou jediné italské kluby, které v témže roce vyhrály ligu a Ligu mistrů. Klub ještě vítězí v italském superpoháru, když poráží Juventus FC.\n\nLigová sezona 1994/95 je jíž bodována třemi body za výhru. Klubu se nedaří i přes odchody hráčů jako Papin a Laudrup. Čtvrté místo v tabulce je nejhorší umístění od sezony 1986/87. Na začátku sezony klub poráží UC Sampdoria ve finále italského superpoháru na penalty. Utkání skončilo 1:1 a jedinou branku vstřelil navrátilec Ruud Gullit který s klubem vyhrál poslední trofej v kariéře, jelikož jej klub v listopadu 1994 prodal do UC Sampdoria. V prosinci 1994 v Tokiu se hraje o Interkontinentální pohár proti argentinském klubu CA Vélez Sarsfield a prohrává s nimi 0:2. Vítězství oslavují v Evropském superpoháru, když poráží ve druhém utkání Arsenal FC 2:0. V Lize mistrů klub dosáhne pátého finále za posledních sedmi let (třetí v řadě). Na stadionu ve Vídni, klub prohrává díky brance Kluiverta v 85 minutě 0:1.\n\nPřed sezonou 1995/96 je klub posílen o dva špičkové útočníky. Přichází Roberto Baggio (Juventus FC) a George Weah (PSG), ten na konci roku 1995 získává Zlatý míč. Získávají již 15 titul (4 titul za 5 sezon). Hrají o Pohár UEFA a dokráčejí až do čtvrtfinále kde podlehnou Bordeaux ze Zidanem v sestavě (2:0, 0:3). Na konci sezony se Capello rozhodl odejít do Realu Madrid a končí tak nejúspěšnější trenér v historii klubu a též končí nejúspěšnější období klubu které trvalo devět let.\n\nNovým trenérem se stává pro sezonu 1996/97 uruguayský Óscar Tabárez (naposled Cagliari Calcio). Z klubu odchází talent Patrick Vieira (Arsenal FC) a Roberto Donadoni (Metrostars). Velmi povedené příchody měli bít i nizozemské příchody z klubu AFC Ajax: Edgar Davids a Michael Reiziger na základě Bosmanově pravidlu. Na začátku prohrává klub s Fiorentinou 1:2 v italském superpoháru. Po jedenáctém kole po porážce s Piacenzou je odvolán trenér Óscar Tabárez a je nahrazen Sacchim. Několik dní po návratu na lavičku \"Rossoneri\" byl klub vyřazen z Ligy mistrů ve skupinové fázi kvůli porážce 1:2 v rozhodující domácím utkání proti norskému klubu Rosenborg BK. V lize končí na 11. místě (nejhorší umístění od sezony Serie A 1981/82|1981/82). Na konci sezóny opouštějí klub ikony \"Rossoneri\", kapitán Franco Baresi a Mauro Tassotti, kteří se po 20 a 17 letech nepřetržité kariéry v dresu \"Rossoneri\" rozloučili s fotbalem. Poprvé v historii italského fotbalu, je na počest kapitána, který strávil celou svou kariéru jako \"Rossoneri\", vyřazeno číslo 6. \n\nMísto trenéra Sacchiho je povolán další navrátilec z vítězné éry Fabio Capello. Ale i příchod talentu z klubu AFC Ajax Kluiverta se nedaří navázat na úspěšné roky. V lize končí na 10. místě a jediné světlé okamžiky jsou v italském poháru. V něm postoupí do finále kde prohrává po výsledcích 1:0 a 1:3 s Laziem. Po sezoně Fabio Capello končí na lavičce \"Rossoneri\".\n\nNovým trenérem pro sezonu 1998/99 je vybrán Alberto Zaccheroni. Spolu sním z klubu Udinese přicházejí hráči Oliver Bierhoff a Thomas Helveg. Nový trenér, pevný zastánce modelu 3-4-3, senzačně vyhraje titul, šestnáctého v historii, a navíc ke stému výročí klubu. Podařilo se to díky sedmi vítězství v posledních sedmi zápasů a pár proher klubu SS Lazio.\n\nJiž v květnu 1999 se klub dohodl s Dynamem Kyjev o přestupu mladého ukrajinského útočníka Ševčenka za 23 000 000 Euro, nejlepšího střelce Ligy mistrů. Sezona 1999/00 začala porážkou v italském superpoháru 1:2 s Parmou. V Lize mistrů se klub umístil na dně své skupiny když jen jednou zvítězil. V rozhodujícím utkání proti Galatasaray SK, vede 2-1, a mohl postoupit do dalšího kola, jenže v 87 minutě je srovnáno a je tak alespoň zaručena účast v Poháru UEFA, ale v 90 minutě dává branku Ümit Davala a Galatasaray SK nakonec vítězí a postoupí do Poháru UEFA. Nakonec ji i celou vyhraje. Kromě Ševčenka přichází do klubu i další budoucí ikona Gennaro Gattuso. Sezona se zakončí na třetím místě s 11 bodovou ztrátou.\n\nPo pěti sezonách už neoblékne dres \"Rossoneri\" George Weah. Rozhodl se před sezonou 2000/01 odejít do Manchester City FC. Ligu mistrů vyhraje svoji skupinu ale v osmi finálové skupině skončí na nepostupové třetí příčce. Po neuspěchá je odvolán trenér Alberto Zaccheroni a je nahrazen Cesarem Maldinim. Ale i tak na lepší než šesté místo v lize to nabylo. \"Rossoneri\" vyhráli v derby proti Interu 6:0 (nejvíc od sezony 1929/30).\n\nPro sezonu 2001/02 jsou koupeni špičkový hráči: Inzaghi (Juventus FC), Pirlo (Inter) a Rui Costa s trenérem Terimem (Fiorentina). Jenže po desátém kole je odvolán a na jeho místo je přiveden bývalí hráč klubu Carlo Ancelotti. Ten \"Rossoneri\" dovede do semifinále Poháru UEFA kde nestačí na Dortmund (0:4, 3:1). V lize končí na čtvrtém místě s odstupem 16 bodů nad vítězným klubem Juventus FC.\n\nSezona 2002/03, je návrat na vrchol. Klub koupí skvělého obránce Nestu (SS Lazio) a záložníka Seedorfa (Inter). Z klubu FC Barcelona přichází též útočník Rivaldo. V lize se po skvělém startu ocitá na prvním místě, jenže v jarních zápasech ztrácí a nakonec skončí na třetím místě. V Lize mistrů klub táhne skvělí útočníci Inzaghi a Ševčenko, až do semifinále, kde se setkávají s Interem. Je to první derby v historii v Evropských pohárech. Po výsledcích 0:0 a 1:1 \"Rossoneri\" postupují do finále kde se střetávají ze sokem z ligy Juventusem. Po penaltovém rozstřelu vyhrává již šestý titul ve své historii. Po 26 letech klub vítězí i v italském poháru když ve finále poráží AS Řím po výsledcích 4:1 a 2:2.\n\nKlub prohrává v italském superpoháru, když jej poráží Juventus FC po penaltovém roztřelu. V Evropském superpoháru poráží FC Porto 1:0 a získává trofej již počtvrté. Ve městě Tokio se hraje o Interkontinentální pohár proti argentinském klubu CA Boca Juniors. Utkání končí 1:1 a nakonec \"Rossoneri\" prohrávají zase na penalty. Díky Ševčenkovi nejlepšímu střelci sezony 2003/04 s 24 brankami klub získává titul číslo 17. První sezonu v dresu \"Rossoneri\" hraje budoucí držitel Zlatého míče Kaká. Jako obhájce trofeje se zúčastní Ligy mistrů a dostává se do čtvrtfinále.\n\nNež začala sezona 2004/05 klub poráží SS Lazio 3:0 v italském superpoháru. V lize (prvně 20 klubů) se umísťuje na druhém místě ze ztrátou sedmi bodů na Juventus FC. Titul se pak zruší po skandálu v roce 2006. V Lize mistrů dosáhl klub opět finále. Ve čtvrtfinále opět vyřadil rivala Inter po výsledcích 2:0 a 3:0 kontumačně. Finále se konalo na stadionu v Istanbulu. Po 45 minutách hry byl stav 3:0 por \"Rossoneri\", jenže na druhý poločas se klub z Liverpoolu zabral a vstřelil během šesti minut tři branky a srovnal stav na 3:3. \"Rossoneri\" penalty nezvládli a prohráli. Andrij Ševčenko získal Zlatý míč pro rok 2004.\n\nPo sezoně 2005/06 vypukl v celé fotbalové Itálii korupční skandál. Klub končí na druhém místě o tři body méně než Juventus FC. Jenže po soudu se rozhodlo že se klubu odečte 30 bodů a končí tak na třetím místě. V Lize mistrů jej vyřadí v semifinále budoucí vítěz FC Barcelona (0:1, 0:0). Sezona 2006/07 začíná odečtem osmi bodů za korupční skandál z roku 2006 a také bez fotbalisty Ševčenka který byl prodán do Chelsea FC. Ligu ukončí na čtvrtém místě když na vítězným Interem ztrácí propastných 36 bodů! Ligu mistrů musí hrát od 3. předkola, kterou zvládá. Postupuje až do finále, které je pro \"Rossoneri\" jedenácté ve své historii a třetí za posledních pěti let. Ve finále na stadionu v Aténách se utkají opět s Liverpoolem. Nyní je poráží 2:1 a získává tak již sedmou tuhle trofej.\n\nJako vítěz Ligy mistrů hraje o Evropský superpohár s Sevilla FC. Španělský klub poráží 3:1. Před MS klubů které se hraje v Japonsku se Kaká stává šestým hráčem \"Rossoneri\" který získá Zlatý míč, později získává i ocenění Fotbalista roku za rok 2007. Na MS klubů postoupí do finále kde narazí na argentinský klub CA Boca Juniors a poráží jej 4:2. V Lize mistrů je vyřazen v osmi finále klubem Arsenal FC (0:0, 0:2). V lize klub končí na pátém místě zaručující postup do poháru UEFA. V poháru UEFA je vyřazen jíž v šestnácti finále (3. kole) německým klubem Werder Brémy (1:1, 2:2), který nakonec postoupil až do finále. Do klubu přichází brazilský fotbalista Ronaldinho z klubu FC Barcelona a od ledna i David Beckham z klubu Los Angeles Galaxy. I díky nim se klub v lize umístí na třetí příčce zaručující účast opět v Lize mistrů. Po sezoně končí trenér Carlo Ancelotti a kapitán Paolo Maldini. Vedení číslo 3 které nosil kapitán vyřadí.\n\nNa novou sezonu 2009/10 se vedení rozhodne angažovat na trenérskou židli bývalého hráče nezkušeného Leonarda. O několik dní později byl oznámen odchod fotbalisty Kaká do Realu. Prodej se provádí za účelem vyvážení rovnováhy klubu . Toto rozhodnutí vyvolává široký nesouhlas mezi fanoušky. Vedení se rozhodne neinvestovat částku do příchodu nových hráčů a přiřadí jej k rozpočtu. Na jarní část opět dorazí David Beckham. I tak klub skončil na třetím místě když ztratil na vítěze 12 bodů. V Lize mistrů je vyřazen i Beckhamem na hřišti Manchester United FC v osmi finále (2:3, 0:4).\n\nMísto odvolaného trenéra Leonarda se najímá Massimiliano Allegri (Cagliari Calcio). Do klubu přicházejí hvězdy. Z FC Barcelona přichází na roční hostování Zlatan Ibrahimović a z Manchesteru City brazilský útočník Robinho. Po zimní přestávce odchází do rodné Brazílie Ronaldinho. Sezona 2010/11 začíná skvěle a od listopadu až do konce sezony vedou tabulku. Vyhrají již 18 titul šesti bodovým náskokem. V Lize mistrů je vyřazen už v osmi finále klubem Tottenham Hotspur FC (0:1, 0:0). \n\nJako obhájce trofeje se na sezonu 2011/12 klub rozhodne z hostování učinit přestup na Ibrahimoviće. Do Juventusu odchází po deseti sezonách Andrea Pirlo. Začátek sezony hrají o italský superpohár s Interem. Poráží jej 2:1 a získává tak po šesté tuhle trofej. V lize klub obsadí druhé místo za Juventusem o čtyři body. V Lize mistrů je vyřazen ve čtvrtfinále klubem FC Barcelona (0:0, 1:3). \n\nSezona 2012/13 je pro \"Rossoneri\" velice těžká hlavně pro fanoušky. Z klubu odchází mnoho hráčů: Thiago Silva a Ibrahimović (PSG), Cassano (Inter), Nesta (Montreal), Gattuso (FC Sion), Seedorf (Botafogo) a konec kariéry ohlásili: Zambrotta s Inzaghi. Naopak do klubu přichází Pazzini (Inter) a Montolivo (Fiorentina). Na jarní část přichází Mario Balotelli (Manchester City FC) za Pata (Corinthians). I tak končí v lize na skvělém třetím místě a v Lize mistrů dokráčí do osmi finále kde jej vyřadí FC Barcelona (2:0, 0:4).\n\nKlub se díky třetímu místu z ligy dostal do 4. předkola Ligy mistrů. Tam narazil na PSV Eindhoven a vyřadil jej po výsledcích 1:1 a 3:0. Nakonec jej vyřadí v osmi finále Atlético Madrid (0:1, 1:4). Do klubu se vrací zadarmo brazilský hráč Kaká ale i s ním se sezona 2013/14 hraje velmi špatně. Výsledky jsou špatné a v lednu to odskáče trenér. Je propuštěn když klub byl od sestupu jen šest bodů. Je nahrazen bývalým hráčem a nezkušeným trenérem Seedorfem který zrovna ukončil hráčskou kariéru. Sezonu ukončí s 57 body až na osmém místě (nejhorší umístění od sezony 1997/98) a po patnácti sezonách se nekvalifikoval do žádné Evropské soutěže. 19. května byla slavnostně otevřena „ Casa Milan “, nové sídlo klubu \"Rossoneri\" se sídlem v oblasti Portello.\n\nTrend trenérů z bývalých hráčů klubu je neúspěšný i v sezoně 2014/15 když klub vede Filippo Inzaghi (přišel z juniorky). Získají jen 52 bodů a v tabulce končí na desátém místě. Sezonu 2015/16 začíná trénovat Siniša Mihajlović, ale po neuspokojivých výsledcích je před koncem sezony nahrazen Brocchim. Nakonec klub končí na sedmém místě s 57 body. Po třetí za sebou nehrají Evropskou soutěž (to se naposled stalo v sezoně 1984/85 když nehrálo dokonce pět sezon). Malý úspěch je zaznamenán v italském poháru když dokráčí do finále a v něm se utká s Juventusem. Prohrává v prodloužení 0:1, ale smí se utkat se stejným klubem o italský superpohár protože Juventus FC získal i titul. Italský superpohár vyhrávají na penalty. To už klub vede trenér Vincenzo Montella (UC Sampdoria). 5. srpna čestný prezident Silvio Berlusconi schvaluje předběžnou smlouvu s Li Yonghong, o prodeji celého podílu ve výši 99,93%, které vlastní Fininvest za 740 milionů Euro. A tak od roku 1909 je vlastníkem klubu první cizinec. Končí i po 30 letech Adriano Galliani a místo něj je klub svěřen Fassonem. Sezona 2016/17 je lepší než minulá a končí na šestém místě zaručující 3. předkolo v Evropské lize.\n\nKlub investuje na novou sezonu 2017/18 astronomických 230 milionů Euro do posil. Přichází mnoho hráčů: Bonucci (Juventus), Conti a Franck Kessié, (Atalanta), André Silva (FC Porto), Hakan Çalhanoğlu (Leverkusen), Kalinić (Fiorentina), Biglia (Lazio), Musacchio (Villarreal CF), Ricardo Rodríguez (Wolfsburg) a další. Jenže výsledky jsou špatné a v listopadu je odvolán trenér a nahrazen opět bývalým hráčem \"Rossoneri\" Gattusem. V Evropské lize se klub probojuje do osmi finále, ale narazí na Arsenal FC a ten jej po výsledcích 0:2 a 1:3 vyřadí. Malý úspěch je prohrané finále v italském poháru nad Juventusem 0:4. V lize se nakonec v tabulce umístí na šestém místě zaručující účast v Evropské lize. Kvůli porušení finanční fair play je vyřazen ze soutěže, ale po arbitráži je povolána zpět.\n\n10. července 2018 Elliott Management Corporation světu oznámila, že převzala kontrolu nad klubem po nezaplacení závazků vůči americkému investičnímu fondu od prezidenta klubu Li Yonghong . Byl i zvolen nový prezident Paolo Scaroni. Klub po jednom roce opouští Bonucci (Juventus), Kalinić (Atlético Madrid) a na hostování André Silva (Sevilla FC). Naopak přichází na hostování střelec Gonzalo Higuaín (Juventus) ale vydrží v klubu jen půl roku. Na jarní část klub kupuje Piąteka (CFC Janov) a Paquetu (Flamengo). Hrají o italský superpohár s klubem Juventus které prohrají 0:1. V Evropské lize se klub neprobojoval do play off. Klub zakončil nejlepší sezonu za posledním šest sezon na 5. místě s 68 body, když chyběl jeden bod od kvalifikace pro Ligu mistrů. I tak se musel obejít bez Evropské ligy, protože UEFA je potrestala za špatné hospodaření. Klub se nakonec neodvolal .\n\nV celé své historii měl klub červenou a černou barvu jako své výrazné barvy. Tyto barvy byly, jak řekl Herbert Kilpin, vybrány tak, aby představovaly oheň ďáblů (červená) a strach u protivníků (černá).\n\nHráči nosí červenočerné pruhovaný dres, a proto dostali přezdívku Rossoneri, bílé trenky a černé ponožky. Velmi obvyklý dres je v bílé barvě; s tomto dresu klub vyhrál šest z osmi finále v Lize mistrů, prohrál pouze s Ajaxem (1994/95) a proti Liverpoolu (2004/05), zatímco s dresem \"Rossoneri\" vyhrál pouze jedno ze tří finále. Třetí dres byl naopak převážně černý, ale také žlutý, modrý, červený nebo stříbrný a dokonce zelený.\n\nPo několik let bylo logo klubu jednoduše vlajkou města Milán. Další přezdívka, která vychází z barev společnosti, je Il Diavolo, a proto byl jako logo klubu použit také obrázek stylizovaného červeného ďábla na pravé straně hvězdy (uznání za 10 titulů). Znak ukazuje červenou a černou sociální barvu vlevo a vlajku města Milán (červený kříž na bílém pozadí) vpravo, s zkratkou ACM nahoře a rokem založení (1899) níže.\n\nOd 16. února 2006 je oficiálním maskotem klubu, navržené společností Warner Bros. Milanello, červený ďábel v dresu \"Rossoneri\" a s fotbalovým míčem, jehož jméno také ctí jméno sportovního centra klubu.\n\nOd roku 2015 jsou interpretem oficiální milánské hymny rapper Emis Killa a basista Saturnino píseň \"Rossoneri\", který byl představen u příležitosti 116. narozenin klubu, aby nahradil píseň \"Milán, Milán\", napsaný skladatelem Renisem, fanouškem klubu, a Guantinim, s malými příspěvky v textu byl i prezident klubu Silvio Berlusconi .\n\nV prvních letech po vzniku klubu hráli domácí zápasy na různých hřištích. Od dubna 1900 do února 1902 hráli na stadionu Campo Trotter v \"Piazza Doria\" (kde byla poté postavena hlavní vlaková stanice v Miláně), od března 1903 do února 1905 hráli na Campo Acquabella v \"Indipendenza\", od ledna 1906 do března 1914 se hrálo na Campo Milan di Porta Monforte, od listopadu 1914 do března 1919 na Velodromo Sempione, od října až do listopadu 1919 na Campo Pirelli (v oblasti \"Bicocca\")), od listopadu do prosince 1919 klub hrál na různých městských stadionů protože čekali na výstavbu nového stadionu. V únoru 1920 začali hrát na Campo di viale Lombardia až do července 1926. Prezident klubu Piero Pirelli v roce 1925 slavnostně přestřihl pásku nového stadionu Stadio San Siro. Na něm \"Rossoneri\" hráli do roku 1941. V době 2. světová válka|války klub hrál v Arena Civica, od roku 1945 se pro klub stal domovem Stadio San Siro a je jím dodnes i s klubem FC Inter Milán. V roce 1980 byl stadion s kapacitou 80 018 míst pojmenován po bývalém fotbalistovi obou \"milánských\" klubů a reprezentace Meazzovi .\n\nV posledních letech se klub rozhodl postavit nový stadion. Projekt, který byl zahájen na konci roku 2014 a vyvinula jej společnost Arup, která postavila Allianz Arena v Mnichově a stadion v Pekingu, měla být postavena hned vedle sídla klubu \"Casa Milan\" . Nakonec bylo od projektu upuštěno. Přesto se oba \"milánské\" kluby rozhodli že nový stadion je nutný. .\n\nSportovní středisko se nazývá Milanello, které se nachází v Provincie Varese mezi obcemi Carnago, Cassano Magnago a Cairate . Byl slavnostně otevřen v roce 1963 a je ponořen do zelené oázy o rozloze 160 000 m², která zahrnuje také borový les a rybník. Má šest pravidelných fotbalových hřišť, umělé travnaté hřiště, zastřešené hřiště se syntetickým dnem a travnaté hřiště obklopené zdí, zvané \"klec\", kde se může hráč sám zatrénovat.\n\nSoučástí sportovního centra, jsou tělocvičny, lékařské místnosti, tisková kancelář, studijní programy a penzion s cílem ubytovat týmy mládeže. Vedle posilovny se nachází bazén sloužící k zotavení zraněných hráčů.\n\nOd roku 2002 je v Miláně také přítomno specializované zdravotnické středisko MilanLab. Laboratoř, která se prostřednictvím analýzy dat a individuálních fyzických parametrů zaměřených na vytvoření konkrétních přizpůsobených tréninkových relací snaží zabránit zraněním hráčů.\n\nOd roku 1899 klub vedlo 60 trenérů. První trenér, stejně jako kapitán a zakladatel klubu, byl Herbert Kilpin, který zůstal v čele týmu až do roku 1906, zatímco prvním profesionálním trenérem byl rakouský Ferdi Oppenheim, který byl také první zahraniční trenér v historii klubu. Zůstal v čele dvě sezóny.\n\nNejúspěšnějším a dlouhodobě trvajícím trenérem AC Milán byl Nereo Rocco, známý jako \"Paròn\", celkem 459 zápasů vedl z lavičky ve 13 sezónách (9 úplných a další 4 částečně). \"Rossoneri\" pod jeho vedením vyhrálo 10 trofejí (2x ligu, 3x domácí pohár, 2x PMEZ, 2x PVP a 1x Interkontinentální pohár).\n\nDalším úspěšným trenérem byl Arrigo Sacchi. V období 1987–91 pro klub získal 8 trofejí (1x ligu, 2x PMEZ, 2x Evropské superpoháry, 2x Interkontinentální pohár a 1x italský superpohár). Za jeho působení patřil klub k nejsilnějším klubovým týmem všech dob.\n\nArrigo Sacchi se v říjnu 1991 stal trenérem Italské reprezentace a v klubu byl nahrazen bývalým fotbalistou \"Rossoneri\" Capellem. Dříve trenér mládežnických týmů. V pěti sezónách vyhrál pro klub 9 trofejí (4x ligu, 1x LM, 3x Evropské superpoháry a 1x italský superpohár). Klubu se přezdívalo \"neporazitelný\", také založil rekord 58 zápasů bez porážky v lize.\n\nDruhým s nejvíce odtrénovaných zápasů má na svém kontě trenér Carlo Ancelotti: trenér který převzal klub v roce 2001 a vedl jej do roku 2009. Odtrénoval 420 zápasů z lavičky a je jediným hráčem AC Milán, který vyhrál dva krát LM jako hráč (1988/89, 1989/90) i jako trenér (2002/03, 2006/07). Pod jeho vedením klub vyhrál 8 trofejí (1x ligu, 1x domácí pohár, 1x italský superpohár, 2x LM, 2x Evropské superpoháry a 1x Mistrovství světa klubů).\n\nZa více než 100 let své klubové historie se vystřídalo 23 prezidentů. Prvním prezidentem klubu byl Alfred Edwards, jeden ze zakládajících členů klubu. Od 21. července 2018 tuto pozici zastává Paolo Scaroni.\n\nNejdéle sloužící prezident v historii klubu byl Silvio Berlusconi . V klubu zastával funkci celkem 31 let od 20. února 1986 do 13. dubna 2017. Pozice zůstala formálně neobsazená od 21. prosince 2004 do 15. června 2006 a od 8. května 2008 do 29. března 2012 z důvodu rezignace Berlusconiho po schválení zákona o střetu zájmů v období jeho předsednictví státu Itálie a od 29. března 2012 do 13. dubna 2017, kdy zastával funkci čestného prezidenta . \n\nBerlusconi je také nejúspěšnější co se týče trofejí: klub pod jeho vedením stal 8x mistr ligy, 5x vyhrál LM, 2x vyhrál Interkontinentální pohár a 1x Mistrovství světa klubů, též vyhrál také 7x italský superpohár, 5x Evropské superpoháry a jednou domácí pohár. Celkem 29 oficiálních trofejí za 31 let (26 z nich během 20 let předsednictví).\n\nNíže je uveden seznam 54 fotbalistů zařazených do síně slávy na oficiálním webu AC Milán \n\nNíže je uveden seznam 44 fotbalistů kteří nosili kapitánskou pásku od začátku sezony. Nejsou zde uvedeni hráči, kteří ji nosili jako zástupci kapitána.\n\nDo 4. října 2019 bylo povoláno do své reprezentace již 109 fotbalistů co patřilo klubu, z nichž 99 skutečně nastoupilo alespoň na jeden zápas. Pouze Juventus FC má více hráčů v reprezentaci (145) a Inter (114). Nejvyšší počet zápasů za reprezentaci má Paolo Maldini (126) .\n\nPrvní fotbalisté \"Rossoneri\" co nastoupili za reprezentaci byli Aldo Cevenini a Pietro Lana (Itálie) 15. května 1910 v Miláně proti Francii. Zápas skončil 6:2 a Lana byl autorem prvního gólu v historii Itálie a prvního hattricku .\n\nAktuální k 01. 02. 2020\n\n"}
{"id": "382501", "url": "https://cs.wikipedia.org/wiki?curid=382501", "title": "MFK Topvar Topoľčany", "text": "MFK Topvar Topoľčany\n\nMFK Topvar Topoľčany (celým názvem: Mestský futbalový klub Topvar Topoľčany) je slovenský fotbalový klub, který sídlí ve městě Topoľčany. Založen byl v roce 1912 pod názvem Nagytapolcsanyi LTE. Od sezóny 2008/09 působí ve třetí fotbalové lize, sk. Západ.\n\nSvé domácí zápasy odehrává na městském stadionu Vojtecha Schotterta s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "382502", "url": "https://cs.wikipedia.org/wiki?curid=382502", "title": "Liza Weil", "text": "Liza Weil\n\nLiza Weil, rozená Liza Rebecca Weil (* 5. červen 1977, New Jersey, USA) je americká herečka. Je známá především svou rolí Paris Geller v televizním seriálu \"Gilmorova děvčata\" a rolí Bonnie Winterbottom v seriálu \"Vražedná práva\".\n\nV listopadu roku 2006 se provdala za herce Paula Adelsteina, se kterým pracovala na několika projektech. Dvojice se narodila dcera Josephine 20. dubna 2010. Weil zažádala o rozvod v březnu roku 2016.\n\nV roce 2016 začala chodit s hercem Charlie Weberem, se kterým se seznámila na natáčení seriálu \"Vražedná práva.\" V únoru 2019 dvojice oznámila, že spolu již nejsou.\n\n"}
{"id": "382507", "url": "https://cs.wikipedia.org/wiki?curid=382507", "title": "Landsat 5", "text": "Landsat 5\n\nLandsat 5 je pátý vypuštěný satelit Země z programu Landsat agentury NASA v roce 1984, byl určen obdobně jako předchozí Landsaty k podrobnému snímkování naší planety.\n\nDružice byla vypuštěna 1. března 1984 s pomocí nosné rakety Delta 3920 na kosmodromu Vandenberg Air Force Base. Byla katalogizována v COSPAR pod číslem 1984-021A. Létá po téměř kruhové dráze, ve výši 698-707 km nad Zemí. Hmotnost je 1938 kg.\n\nV roce 2005 (tedy po 11 letech provozu) družici selhal servopohon, který natáčel fotovoltaické baterie vůči Slunci. Snímkování bylo načas přerušeno.\n18. listopadu 2011 byly oznámeny problémy se zesilovačem a drastické snížení přenosové kapacity pro přenos dat na pozemní stanice s tím, že by mohlo jít o známky brzkého konečného selhání družice. Bylo přerušeno snímání (původně na tři měsíce, později prodlouženo) a zahájena diagnostika problému. 12.4.2012 bylo oznámeno úspěšné sejmutí snímků pokusně znovu zapnutým snímačem MSS a 25.4. zahájení testování snímání senzorem TM. Rutinní snímání nebylo zatím (k 27.4.2012) obnoveno.\n\nPůvodně projektovaná životnost byla tři roky. Družice je stále, přes určité problémy, funkční.\n\nDružice Landsat je vybavena dvěma optickými senzory: sedmikanálový mechanický skener TM (Thematic Mapper), čtyřkanálový mechanický skener MSS (shodný s těmi na družicích Landsat 1 a Landsat 2, vypnut v r. 1995) a zařízením pro přenos dat na příslušné monitorovací stanice na Zemi.\n\nParametry senzoru MSS:\n\n\nParametry senzoru TM:\n\n"}
{"id": "382508", "url": "https://cs.wikipedia.org/wiki?curid=382508", "title": "Fotbal na Slovensku", "text": "Fotbal na Slovensku\n\nTermín fotbal na Slovensku se vztahuje na fotbalové dění na Slovensku v letech 1939 až 1945, kdy bylo Slovensko samostatným státem, a po roce 1993 po rozpadu Československa.\n\nSlovenský fotbalový svaz je od roku 1993 členem FIFA. Předtím byl členem FIFA v letech 1939 - 1945.\n\nSoučasným trenérem A-mužstva slovenské reprezentace je Ján Kozák.\n\nSlovenské fotbalové mistrovství oddílů se hraje v 1. slovenské fotbalové lize.\n\nMistři Slovenska ve fotbale v 1. slovenském státě:\n\nMistři Slovenska ve fotbale od roku 1993:\n\nZatím se neprobojovala.\n\n\n\n\n"}
{"id": "382509", "url": "https://cs.wikipedia.org/wiki?curid=382509", "title": "Viktor Orbán", "text": "Viktor Orbán\n\nViktor Orbán (* 31. května 1963, Székesfehérvár) je maďarský politik, předseda nejsilnější parlamentní strany Fidesz-MPS a od roku 2010 premiér Maďarska, kterým byl také v letech 1998 až 2002.\n\nViktor Orbán, podle maďarského zvyku Orbán Viktor, se narodil dne 31. května 1963 v Székesfehérváru v župě Fejér. Jeho otec je inženýr, matka logopedka. Má dva mladší bratry Győza a Árona. Dětství strávil ve dvou nedalekých vesnicích Alcsútdoboz a Felcsút, a to až do roku 1977, kdy se jeho rodina přestěhovala do Székesfehérváru. \n\nRoku 1981 zde absolvoval Gymnázium Blanky Telekiové, a to ve třídě anglického jazyka. Ve stejném roce nastoupil povinnou dvouletou vojenskou službu ve městě Zalaegerszeg. Poté začal studovat práva na budapešťské Univerzitě Eötvöse Loránda (ELTE), studium dokončil roku 1987. Další dva roky žil v Szolnoku, ale dojížděl do Budapešti, kde pracoval na Ministerstvu zemědělství a výživy. V roce 1989 obdržel stipendium od \"Soros Foundation\", nadace amerického finančníka George Sorose v anglickém Oxfordu, kde studoval na \"Pembroke College\". V Británii ale vydržel jen necelé čtyři měsíce, protože se po zhroucení východního bloku vrátil do Maďarska, aby úspěšně kandidoval na poslance v prvních svobodných volbách v zemi po pádu komunistického režimu.\n\nOrbán je ženatý s právničkou Anikó Lévai a má s ní celkem pět dětí (Ráhel, Gáspár, Sára, Róza, Flóra).\n\nOrbánova politická dráha začala 30. března 1988, kdy spolu s třiceti šesti mladými intelektuály a univerzitními studenty založil hnutí mladých demokratů – Maďarská občanská unie - Fidesz. Ve svém projevu 16. června 1989 na smuteční slavnosti na počest rehabilitovaného předsedy vlády v období maďarského povstání proti komunismu v roce 1956, Imreho Nagye, se Orbán vyslovil pro uspořádání svobodných voleb a odchod sovětských vojsk z Maďarska (v té době Maďarské lidové republiky). Za svá slova sklidil bouřlivý potlesk. Tento akt se stal symbolem rozbřesku nové maďarské éry.\n\nV prvních svobodných volbách v březnu 1990 získal Fidesz 21 křesel a Orbán se stal předsedou parlamentní frakce. Tuto funkci zastával až do roku 1993, kdy byl v rámci přeměn uvnitř strany zvolen jejím předsedou. V této době vystupoval ještě jako liberální politik, ovšem po volbách 1994, kdy Fidesz získal jen 7 % hlasů, rozhodl o výrazné přeměně ideologie Fideszu, spočívající v přechodu od liberalismu k národně-konzervativní orientaci. Od této chvíle vystupoval Orbán mnohem více jako nacionalista, například prohlásil, že se - stejně jako József Antall - chce \"\"stát premiérem 15 milionů Maďarů\"\". Orbán tehdy začal obhajovat \"zájmy všech Maďarů\".\n\nDo voleb 1998 šel Fidesz jako hlavní pravicová strana s programem obhajoby zájmů \"celého maďarského národa\", a to včetně Maďarů žijících v zahraničí, požadoval ochranu maďarského jazyka a kultury, hájil význam církví pro soudržnost společnosti, a trval na důsledném hájení národních zájmů při vyjednávání vstupu do Evropské unie. Tyto volby Fidesz vyhrál a Viktor Orbán se stal na čtyři roky čtvrtým premiérem Maďarské republiky.\n\nPod jeho vedením vstoupilo Maďarsko roku 1999 do NATO a dostalo se o krůček blíže ke vstupu do Evropské unie. Jeho vláda kladla větší důraz na podporu zahraničních Maďarů, což vyvrcholilo dne 19. června 2001 přijetím takzvaného Krajanského zákona, který dává Maďarům žijícím mimo území země v Maďarsku stejná práva, jako mají maďarští občané.\n\nPo celou dobu jeho tehdejší první vlády se úspěšně rozvíjela ekonomika, snížila se nezaměstnanost a vzrostla spotřeba obyvatelstva. Většina ministrů jeho vlády byla ve věku zhruba 30 let a měla tak blízko k mladé generaci a rodinám s dětmi, ale brala v úvahu i potřeby starších občanů. Dále však také existovalo napětí mezi Orbánovou vládou a primátorem Budapešti Gáborem Demszkym z politické strany SZDSZ. Kromě osobního nepřátelství Orbána s Demszkym, které sahalo až do jejich studentských let na univerzitě ELTE, se zde obrážel také tradiční konflikt hlavního města Budapešti s ostatními oblastmi Maďarska.\n\nV lednu 2000 Orbán, jako premiér, odstoupil z funkce předsedy své strany. Jeho nástupcem se stal László Kövér. V září téhož roku se Fidesz rozešel s Liberální internacionálou a v listopadu získal přidružené členství v Evropské lidové straně.\n\nI přesto, že v dalších volbách 2002 získal Fidesz v koalici s MDF 188 křesel a MSZP jen 178 křesel, stal se opoziční stranou, jelikož vládu utvořila MSZP a SZDSZ, které měly dohromady 198 mandátů. Viktora Orbána ve funkci premiéra vystřídal Péter Medgyessy. Ještě v témže roce se Orbán stal místopředsedou Evropské lidové strany a o rok později opět předsedou Fideszu. Následně tvrdě kritizoval vládu MSZP a její čím dál méně realistické ekonomické sliby.\n\nFidesz v čele s Orbánem zůstal v opozici i po volbách 2006, které doprovázela masivní kampaň. Následně však po velkých demonstracích na podzim 2006 proti premiérovi Ferenci Gyurcsánymu (MSZP), které Orbán organizoval, a v důsledku stále se zhoršující hospodářské krize, která od roku 2008 zasáhla maďarskou ekonomiku, popularita Fideszu a Viktora Orbána samotného před volbami 2010 silně vzrostla.\n\nPo ohlášeném odstoupení premiéra Ference Gyurcsányho dne 21. března 2009 Orbán, stejně jako prezident republiky László Sólyom, opakovaně žádal vypsání předčasných voleb.\nKdyž se 14. dubna 2009 rozhodovalo o zvolení Gordona Bajnaie do úřadu premiéra, shromáždilo se asi 5000 příznivců Orbánova Fideszu na náměstí před parlamentem a vyzývali poslance, aby Bajnaie při hlasování nepodpořili. Poslanci MSZP a SZDSZ však Bajnaie zvolili premiérem a očekávalo se od něj, že povede úřednickou vládu až do termínu řádných voleb na jaře 2010. Popularita jeho Maďarské socialistické strany, hlavního rivala Fideszu, se však tehdy pohybovala na historicky nejhorší úrovni od vzniku této strany. Viktor Orbán, který veřejně prohlásil, že podpoří snahy Maďarů žijících za hranicemi Maďarska o vytvoření jejich autonomie, se už v květnu 2009 cítil příštím maďarským premiérem.\n\nDne 23. května 2009 Orbán prohlásil na předvolebním shromáždění slovenské Strany maďarskej koalície - Magyar Koalíció Pártja, která se konala v maďarském městě Esztergom, že nadcházející volby do Evropského parlamentu jsou záležitostí všech Maďarů žijících v Karpatské kotlině. Orbán prohlásil během svého výstupu: \"Každého Maďara, který 7. června odevzdá svůj hlas, bude s očekáváním sledovat jiný Maďar za hranicemi.\" . Slovenský premiér Robert Fico následně tato slova tvrdě kritizoval a dokonce označil Orbána a předsedu SMK-MKP Pála Csákyho za hrozbu pro Slovensko. Orbánova slova zkritizoval i bývalý slovenský premiér Mikuláš Dzurinda, jehož vláda si s Orbánovou vládou v letech 1998–2002 poměrně dobře rozuměla.\n\nRůst popularity Fideszu a Viktora Orbána se projevil během voleb do Evropského parlamentu 2009, kdy Fidesz (v koalici s KDNP) získal 16 mandátů a hlavní rival MSZP jen 4 mandáty. Do Evropského parlamentu se dostala také krajně pravicová strana Jobbik se 3 mandáty a liberálně konzervativní MDF obhájilo svůj 1 mandát.\n\nViktor Orbán byl kandidátem strany na post premiéra pro Parlamentní volby 2010. Již podle předvolebních průzkumů se preference Fidesz pohybovaly od 53% do 68%, zatímco preference levicové MSZP byly jen od 17% do 23%. Bylo tedy již předem vcelku jasné, že se Fidesz stane vítězem voleb.\n\nParlamentní volby 2010 se pak pro stranu Fidesz podle očekávání staly nejúspěšnějšími volbami od jejího samotného vzniku. Fidesz zvítězil se ziskem 263 mandátů, což je 68,13%. Získal tak ústavní dvoutřetinovou většinu nutnou ke změně ústavních zákonů. Měl takto otevřenou cestu nejen k reformám v hospodářství, ale také k dalekosáhlým změnám ve struktuře státního aparátu a jeho personálního obsazení.\n\nPo oznámení oficiálních výsledků tehdejší prezident republiky László Sólyom pověřil Orbána sestavením nové vlády. Dne 29. května 2010 složil Viktor Orbán v parlamentu slib a stal se tak po osmi letech v opozici v pořadí již osmým premiérem Maďarska. Pod jeho vedením byla vypracována nová maďarská ústava, která vstoupila v platnost k 1. lednu 2012. Touto ústavou byl mimo jiné změněn název státu z \"Maďarské republiky\" na Maďarsko. Kritiku opozice a Evropské komise vyvolaly nacionalistické prvky ústavy a zvýšení vládní kontroly nad justicí a ekonomikou, mj. oslabení pravomocí ústavního soudu.\n\nV květnu 2015 se dostal do konfliktu s Evropskou komisí, když odmítl její návrh na přerozdělování afrických uprchlíků v zemích EU na základě kvót a návrh Evropské komise vedené Junckerem označil za \"absurdní, téměř šílený.\"\n\nFidesz zvítězil i ve volbách v roce 2018 a Orbán se stal v květnu tohoto roku počtvrté premiérem.\nJeho manželkou je právnička Anikó Lévai a mají pět dětí (čtyři dcery a syna). Je členem Kalvinistické reformované církve . Aktivně se věnuje sportu - fotbalu . Hrál na FC Felcsút . V roce 2007 byl zakladatelem fotbalové akademie Ferenca Puskáse.\n\n\n\n\n\n"}
{"id": "382511", "url": "https://cs.wikipedia.org/wiki?curid=382511", "title": "Přímětice", "text": "Přímětice\n\nPřímětice (německy \"Brenditz\") jsou bývalá vesnice, dnes okrajová čtvrť města Znojma, rozšířená o sídliště a čtvrť s rodinnými domky. Působiště Prokopa Diviše. Ve staré části se nachází Křížový sklep.\n\nPrvní zmínky o obci pocházejí z roku 1220, kdy se obec stala majetkem Louckého kláštera.\n\nOd osmdesátých let 20. století jsou Přímětice místní částí Znojma tvořenou rodinnými domy, bývalými vesnickými domy, paneláky, obchody atd. Počet obyvatel místní části v roce 2008: 4300.\n\n\n\n"}
{"id": "382517", "url": "https://cs.wikipedia.org/wiki?curid=382517", "title": "Lukáš Topinka", "text": "Lukáš Topinka\n\nLukáš Topinka (29. března 1988, Jihlava) je český kulturista. Je vysoký 174 cm. Jeho soutěžní váha je 73 kg, objemová váha 94 kg.\n\nV roce 2006 na Mistrovství Moravy a Slezska v kulturistice juniorů v kategorii do 70 kg získal zlato, stejnou medaili pak obhájil také na Mistrovství České republiky juniorů, kde se rovněž stal absolutním vítězem. V témže roce získal stříbrnou medaili na Mistrovství světa v klasické kulturistice. V roce 2007 obhájil loňský úspěch na Mistrovství České republiky a vyhrál Mistrovství Evropy. V roce 2008 pak vyhrál Mistrovství světa juniorů a masters, které se konalo v Plzni. \n\nV roce 2018 obdržel třetí místo v kategorii dospělí muži v soutěži Sportovec kraje Vysočina.\n\nJeho vzorem je Lukáš Osladil.\n\n\n"}
{"id": "382519", "url": "https://cs.wikipedia.org/wiki?curid=382519", "title": "Furutaka (1925)", "text": "Furutaka (1925)\n\nFurutaka () byla druhý těžký křižník japonského císařského námořnictva třídy \"Furutaka\". Byla dokončena v březnu 1926 jako první ze dvou jednotek třídy \"Kako\", která byla později přejmenována na třídu \"Furutaka\". V období od dubna 1937 do dubna 1939 byl křižník výrazně přestavěn: dostal novou výzbroj, kotle, systém řízení palby a protitorpédovou obšívku.\n\n\"Furutaka\" sloužila spolu se svojí sesterskou lodí \"Kako\" a obě jednotky se společně (až do potopení \"Kako\") zúčastnily první fáze druhé světové války v Tichomoří. Na začátku druhé světové války podporovala \"Furutaka\" obsazení Guamu, druhý pokus o vylodění na atolu Wake, vylodění v Rabaulu a v Lae a Salamaua. Počátkem května 1942 podporovala vylodění na Tulagi a po bitvě v Korálovém moři doprovázela poškozenou \"Šókaku\" na Truk. V srpnu 1942 se \"Furutaka\" zúčastnila bitvy u ostrova Savo, ve které se Japoncům podařilo potopit čtyři spojenecké těžké křižníky. Během bitvy u východních Šalomounů poskytovala \"Furutaka\" vzdálené krytí konvoji s posilami pro Guadalcanal. V noci z 11. na 12. října 1942 se zúčastnila bitvy u mysu Esperance, během které byla potopena americkými křižníky a torpédoborci.\n\nPo dokončení nesla \"Furutaka\" šest 200mm kanónů typu 3. roku v jednohlavňových nepravých dělových věžích v ose plavidla: po třech na přídi a zádi lodě, přičemž prostřední věž v každé trojici byla vyvýšená.\n\nV období od dubna 1937 až do dubna 1939 byla \"Furutaka\" rekonstruována. Původní 200mm kanóny byly nahrazeny za 203,2mm kanóny typu 3. roku ve třech dvouhlavňových dělových věžích.\n\nDne 10. listopadu 1942 byla \"Furutaka\" vyškrtnuta ze seznamu lodí japonského císařského námořnictva.\n\n\n"}
{"id": "382522", "url": "https://cs.wikipedia.org/wiki?curid=382522", "title": "Irena Kočí", "text": "Irena Kočí\n\nIrena Kočí (* 17. září 1955) je česká politička, v letech 2008–2010 poslankyně Parlamentu České republiky za ČSSD.\n\nMaturovala na gymnáziu v Moravském Krumlově a vystudovala také střední ekonomickou školu v Brně. Poté pracovala na oddělení bezpečnosti a krizového řízení Fakultní nemocnice u sv. Anny v Brně. Od roku 2003 je ředitelkou Domova s pečovatelskou službou v Moravském Krumlově.\n\nDo ČSSD vstoupila v roce 1998. Dle údajů k roku 2008 byla předsedkyní místní organizace strany v Moravském Krumlově a členkou okresního výkonného výboru strany ve Znojmě.\n\nV komunálních volbách roku 1998 byla zvolena do zastupitelstva města Moravský Krumlov za ČSSD. Neúspěšně sem kandidovala v komunálních volbách roku 2002 a opětovně byla do tamního zastupitelstva zvolena v komunálních volbách roku 2006 a komunálních volbách roku 2010. Profesně se k roku 1998 uvádí jako účetní, následně k roku 2002 coby THP, v roce 2006 a 2010 jako vedoucí DPS. Na této pozici působila i během svého poslaneckého angažmá a setrvala v ní i po odchodu z Poslanecké sněmovny.\n\nV krajských volbách roku 2008 byla zvolena do Zastupitelstva Jihomoravského kraje za ČSSD. V krajských volbách roku 2012 nekandidovala.\n\nVe volbách v roce 2006 kandidovala do poslanecké sněmovny za ČSSD (volební obvod Jihomoravský kraj). Nebyla zvolena, ale do sněmovny usedla v prosinci 2008, když po rezignaci nahradila Michala Pohanku, který, ač zvolen za ČSSD, později hlasoval s vládními stranami. Její nástup do sněmovny tam výrazně změnil početní poměry v dolní komoře ve prospěch opozice. Byla členkou sněmovního výboru pro zdravotnictví.\n\nKočí je vdaná a má dvě děti. Syn je akademický malíř a dcera učitelka.\n\n"}
{"id": "382524", "url": "https://cs.wikipedia.org/wiki?curid=382524", "title": "Kako (1925)", "text": "Kako (1925)\n\nKako () byl první těžký křižník japonského císařského námořnictva třídy \"Furutaka\". Byl dokončen v červenci 1926 jako druhá a poslední jednotka třídy \"Kako\", která byla později přejmenována na třídu \"Furutaka\". V období od července 1936 až do prosince 1937 byl křižník výrazně přestavěn: dostal novou výzbroj, kotle, systém řízení palby a protitorpédovou obšívku.\n\n\"Kako\" sloužil spolu se svojí sesterskou lodí \"Furutaka\" a obě jednotky se společně zúčastnily první fáze druhé světové války v Tichomoří. Na začátku druhé světové války podporoval \"Kako\" obsazení Guamu, druhý pokus o vylodění na atolu Wake, vylodění v Rabaulu a v Lae a Salamaua. Počátkem května 1942 podporoval vylodění na Tulagi a koncem bitvy v Korálovém moři kryl ústup japonského konvoje. V srpnu 1942 se \"Kako\" zúčastnil bitvy u ostrova Savo, ve které se Japoncům podařilo potopit čtyři spojenecké těžké křižníky. Druhý den ráno byl ale při návratu \"Kako\" torpédován a potopen ponorkou USS \"S-44\".\n\nPo dokončení nesl \"Kako\" šest 200mm kanónů typu 3. roku v jednohlavňových nepravých dělových věžích v ose plavidla: po třech na přídi a zádi lodě, přičemž prostřední věž v každé trojici byla vyvýšená.\n\nV období od července 1936 až do prosince 1937 byl \"Kako\" rekonstruován. Původní 200mm kanóny byly nahrazeny za 203,2mm kanóny typu 3. roku ve třech dvouhlavňových dělových věžích.\n\nKdyž se japonská 6. divize křižníků (4 těžké křižníky bez eskorty) vracela z bitvy u ostrova Savo na základnu v Kaviengu, napadla ji dne 10. srpna 1942 u ostrova Simbari americká ponorka S-44 a vypálila proti křižníku Kako čtyři torpéda, tři z nich zasáhla v 7:08 cíl. Kako se převrátil na pravobok a v 7:15 se přídí napřed potopil zhruba v pozici 2° 28´ j. š., 152° 11´ v. d. Americká ponorka přežila útok hlubinnými náložemi a unikla. Navzdory rychlosti potopení byly ztráty posádky nízké, zahynulo 34 námořníků. Většinu posádky, včetně velitele, zachránily těžké křižníky Aoba, Furutaka a Kinugasa hned po potopení. Několik trosečníků vzal na palubu ještě následujícího dne torpédoborec Uzuki, který na místo připlul z Rabaulu.\n\nDne 15. září 1942 byl \"Kako\" vyškrtnut ze seznamu lodí japonského císařského námořnictva.\n\n\n"}
{"id": "382532", "url": "https://cs.wikipedia.org/wiki?curid=382532", "title": "NHL 1972/1973", "text": "NHL 1972/1973\n\nSezóna 1972/1973 byla 56. sezonou NHL. Vítězem Stanley Cupu se stal tým Montreal Canadiens. V této sezoně vznikla lize NHL poprvé od zániku Western Canada Hockey League (1926) vážná konkurence - WHA. Narychlo tak byly do NHL přijaty týmy Atlanta Flames a New York Islanders, aby nově zbudované arény v těchto městech nepadly do rukou některého z klubů WHA.\n"}
{"id": "382535", "url": "https://cs.wikipedia.org/wiki?curid=382535", "title": "NHL 1971/1972", "text": "NHL 1971/1972\n\nSezóna 1971/1972 byla 55. sezonou NHL. Vítězem Stanley Cupu se stal tým Boston Bruins.\n"}
{"id": "382536", "url": "https://cs.wikipedia.org/wiki?curid=382536", "title": "Romanesco (zelenina)", "text": "Romanesco (zelenina)\n\nRomanesco (česky kvěkolice) je jedlá rostlina druhu brukev zelná \"(Brassica oleracea)\", která je variantní formou květáku, jemuž se, stejně jako brokolici, podobá. Je to zelenina bohatá na vitamin C, vitamin B9 neboli kyselinu listovou, vlákninu a karoten.\n\nRomanesko bylo poprvé popsáno v Itálii v 16. století jako \"broccolo romanesco\".\n\nRomanesko je poněkud pevnější než květák i brokolice, takže se hodí nejen jako příloha, ale i do nákypů a k zapékání. Jinak je lze připravovat stejně jako brokolici. Existuje však i celá řada dalších možností.\n\nTato zelenina se podobá květáku, ale jeho světlezelená barva a květenství má přibližný charakter přírodního fraktálu s rozvětveným meristémem, který tvoří logaritmickou spirálu podle zlatého řezu.\n\n\n"}
{"id": "382539", "url": "https://cs.wikipedia.org/wiki?curid=382539", "title": "NHL 1970/1971", "text": "NHL 1970/1971\n\nSezóna 1970/1971 byla 54. sezonou NHL. Vítězem Stanley Cupu se stal tým Montreal Canadiens.\n\nPřed play off vypukl skandál z důvodu, že Minnesota North Stars vypustila několik posledních zápasů základní části, aby se v play off vyhnula celku Chicago Black Hawks. Po sezoně tak byl mírně změněn systém play off, již nebyl nadále užíván systém tým1 vs. tým3 a tým2 vs. tým4, ale tým1 vs. tým4 a tým2 vs. tým3.\n"}
{"id": "382541", "url": "https://cs.wikipedia.org/wiki?curid=382541", "title": "HMS Hermes (95)", "text": "HMS Hermes (95)\n\nHMS Hermes byla letadlová loď Royal Navy. Stavba lodi byla objednána v roce 1917, ve službě od 1924, potopena Japonci během náletů v Indickém oceánu v dubnu 1942.\n\nPro \"Hermes\" byl použit křižníkový trup, měl letovou palubu po celé délce lodi, dva výtahy ve tvaru „T“, jeden hangár a velitelský ostrov na pravoboku s jedním komínem. Složení lehké výzbroje se u lodi později mírně měnilo. Za války loď obvykle nesla dvanáct bombardérů Fairey Swordfish.\n\nPo vypuknutí druhé světové války loď nejprve sloužila u \"Home Fleet\", později operovala v Atlantiku a po francouzské kapitulaci se podílela na neutralizaci francouzské flotily – Operace Catapult. Dne 6. července letadla z \"Hermes\" jedním torpédem poškodila francouzskou bitevní loď \"Richelieu\".\n\nPozději byla loď přesunuta na Dálný Východ. \"Hermes\" byl jednou z obětí japonského výpadu do Indického oceánu. Byl potopen 9. dubna 1942 poblíž Cejlonu po zásahu desítek pum japonských palubních střemhlavých bombardérů. Společně s ním byla potopena i jeho doprovodná plavidla – australský torpédoborec HMAS \"Vampire\", korveta HMS \"Hollyhock\" třídy \"Flower\" a dva tankery.\n\n\n\n"}
{"id": "382547", "url": "https://cs.wikipedia.org/wiki?curid=382547", "title": "1000 (číslo)", "text": "1000 (číslo)\n\nTisíc (1000) je přirozené číslo, za nímž následuje číslo 1001 a jemuž předchází číslo 999.\n\n\n\nČasto je ale mylně na základě podobnosti (shoda v počáteční číslici a v počtu míst čísla) přiřazován do 2. tisíciletí.\n\n\nV české hovorové mluvě se někdy pod pojmem \"1 litr\" uvádí 1000 Kč. Podobně má stejný význam \"hadr\", \"klacek\", \"papír\", \"tác\", \"talíř\".\n\n\n"}
{"id": "382551", "url": "https://cs.wikipedia.org/wiki?curid=382551", "title": "Židé v asijských zemích", "text": "Židé v asijských zemích\n\nŽidovské komunity v Asii procházejí v současné době vylidňovacím procesem. Mezi hlavní a celosvětově významné komunity patří Židé v Izraeli. V minulosti byla významná komunita v Sovětském svazu a i dnes existují v postsovětských zemích nemalé židovské komunity. Mimo země bývalého SSSR stojí za zmínku židovská komunita v Indii.\n\n\"Zdroj dat: American Jewish Committee Archives (rok 2005), Izraelský centrální statistický úřad - Izrael v číslech (rok 2007), Ministerstvo zahraniční USA - Zpráva o mezinárodní náboženské svobodě (rok 2007),NCSJ: Advocates on Behalf of Jews in Russia, Ukraine, the Baltic States & Eurasia, Beth Hatefutsoth\"\n\nUvedená data jsou přibližná a liší se v závislosti na jednotlivých průzkumech. Na těchto stránkách jsou k naleznutí demografické populační tabulky týkající se židovské populace:\n\n"}
{"id": "382552", "url": "https://cs.wikipedia.org/wiki?curid=382552", "title": "Nicrophorinae", "text": "Nicrophorinae\n\nNicrophorinae je podčeleď brouků, kterým se obecně říká hrobaříci nebo mrchožrouti. Je v ní 65 druhů žijících a tři fosilní.\n\nObsahuje jediný rod \"Nicrophorus\".\n\n"}
{"id": "382555", "url": "https://cs.wikipedia.org/wiki?curid=382555", "title": "Fürstenried West (stanice metra v Mnichově)", "text": "Fürstenried West (stanice metra v Mnichově)\n\nFürstenried West je západní konečná stanice mnichovského metra. Leží na konci linky U3.\n"}
{"id": "382557", "url": "https://cs.wikipedia.org/wiki?curid=382557", "title": "Oparno", "text": "Oparno\n\nOparno (německy \"Wopparn\") je místní část obce Velemín v okrese Litoměřice v Ústeckém kraji. Nad vesnicí se nachází zřícenina hradu Opárno a pod ním zastávka lokální železnice Lovosice – Teplice vedené Opárenským údolím (od roku 2013 je následkem sesuvu půdy na neurčito zavedena náhradní autobusová doprava, jejíž spoje zastavují na opačném konci vsi).\n\nDo poloviny dvacátého století v obci převládalo německy mluvící obyvatelstvo. Po druhé světové válce byla většina Němců z obce vysídlena.\n\nVes leží v údolí Oparenského potoka, drobného pravého přítoku potoka Milešovského, 4 km zsz. od Lovosic v Chráněné krajinné oblasti České středohoří. Ve vsi stojí pozdně barokní kaple ze 2. poloviny 18. století. Sochy sv. Floriána a sv. Anny ve výklencích domu čp. 3. V polích stojí socha sv. Jana Nepomuckého z roku 1718. Lidové stavby upravené na rekreační chalupy. Severně nad vsí se nachází gotický hrádek Opárno, který byl opuštěn okolo roku 1520. Je zde dochován klenutý sklep a obvodové hradby. U hrádku jsou patrné stopy příkopů z 1. poloviny 14. století. Skalní ostroh je tvořen křemitým porfyrem, vypreparovaným erozí potoka, jenž souvisí s protaženým hřebenem masívu Lovoše (570 m n. m.), který spolu se stejnojmennou národní přírodní rezervací leží též na katastrálním území Oparna. Od hradu jsou výhledy ke Kletečné a do Opárenského údolí. Přes obec vede modré turistické značení s \"naučnou stezkou Lovoš\".\n\nSeverovýchodně od obce nad údolím potoka jsou pozůstatky téměř 400 lomových jam po těžbě kamene na výrobu žernovů (ze 2. až 1. století př. n. l. a z 8. až 15. století našeho letopočtu).\n\nPrvní písemná zmínka o Oparnu, označovaném též jako Opárno, Oparen nebo Voparna, je ze záznamů Přeslava z Újezda z roku 1276 o vymezování hranic pozemků vsi Veselí uvádí, že ves Oparno byla od roku 1270 pustá.\n\nVe 14. století existovala ves jako podhradí hradu Opárno, který zanikl v první polovině 16. století. Dobové záznamy pak hovoří mimo jiné o pěstovaní jedlých kaštanů a vinné révy a o existenci šesti oparenských mlýnů, které se podle svých majitelů jmenovaly Horákův, Nový, Vavřincův, Havelkův, Vokurkův a Doušův mlýn. Sousední ves Veselí zanikla v době třicetileté války.\n\nOd roku 1802 je historie Oparna spojená s Vchynicemi. V uvedeném roce zakoupil Vchynice i s Oparnem kníže Josef Schwarzenberg a vlastnil tyto vsi až do roku 1920.\n\nV Opárenském údolí byl dostavěn v roce 2010 nový železobetonový dálniční most.\n\n\n\n"}
{"id": "382561", "url": "https://cs.wikipedia.org/wiki?curid=382561", "title": "Izraelská stezka", "text": "Izraelská stezka\n\nIzraelská stezka (hebrejsky: שביל ישראל, \"Švil Jisra'el\") je turistická stezka, vedoucí po celém Izraeli, která začíná u města Dan, při libanonských hranicích a končí u města Ejlat u Rudého moře. Celková délka je 940 km a ujít tuto trasu souvisle trvá 30–70 dní.\n\nIzraelská stezka je označována třemi pruhy (bílým, modrým a oranžovým), které jsou malovány na kameny či jiné objekty podél cesty. V současnosti neexistuje v angličtině mnoho průvodců, které tuto trasu zmiňují. To se však snaží napravit oficiální internetové stránky, které poskytují užitečné informace v angličtině.\n\nPro ty, kteří by si chtěli projít jen část stezky připravily internetové stránky Izraelské stezky rozdělení celé trasy do dvanácti menších částí:\n\n\n\n"}
{"id": "382563", "url": "https://cs.wikipedia.org/wiki?curid=382563", "title": "I Love You", "text": "I Love You\n\nVirus I Love You, označovaný také jako ILOVEYOU, VBS/Loveletter nebo Love Bug, je počítačový červ vytvořený v jazyce VBScript. Rozsah a následky infekce tímto virem byly tak rozsáhlé, že virus sám byl označován jako nejničivější na světě. Agresivnějším byl v květnu 2017 prohlášen virus WannaCry. První infekce tímto virem byla zaznamenána 4. května 2000 na Filipínách.\n\nVirus byl vytvořen v jazyce VBScript. Z tohoto důvodu byly tímto virem ohroženy pouze počítače s operačním systémem z rodiny Microsoft Windows. Ke svému přenosu využíval celosvětové sítě internet a k jeho spuštění bylo třeba zásahu uživatele, který musel spustit přílohu infikovaného e-mailu.\n\nPo spuštění se virus rozeslal na všechny adresy, které měla oběť uložené v adresáři aplikace Microsoft Outlook. Tím bylo zabezpečeno rychlé a neustávající šíření viru. Při tomto rozesílání kopií rovněž přikládal spustitelný soubor, nazývaný \"WIN-BUGSFIX.exe\" nebo \"Microsoftv25.exe\", který běžel na pozadí a vyhledával v počítači čísla a hesla kreditních karet a zasílal je e-mailem zpět útočníkovi.\nJako předmět infikovaného e-mailu byl uveden text \"ILOVEYOU\" (odtud pochází jeho název). Ke zprávě byl rovněž přiložen soubor \"LOVE-LETTER-FOR-YOU.TXT.vbs\" a případně další výše zmíněné spustitelné soubory. Ke spuštění přílohy bylo zapotřebí zásahu uživatele.\nVirus rovněž vytvářel nové vstupy v systémových registrech Windows a zajišťoval si tak opakované spouštění se startem operačního systému.\n\nPo spuštění škodlivého kódu došlo kromě rozeslání a úprav registrů také k provedení velkého počtu změn systémových souborů a odstranění specifických souborů: obsah souborů s příponou \".jpeg\", \".vbs\", \".vbe\", \".js\", \".jse\", \".css\", \".wsh\", \".sct\", \".doc\" nebo \".hta\" nahradil škodlivým kódem a k původnímu názvu přidal příponu \".vbs\". Soubory s příponou \".mp3\" nebo \".mp2\" nastavoval navíc jako skryté.\n\nInfekce propukla 4. května 2000 na Filipínách, odkud se rozšířila do Hong-Kongu, poté do Evropy a nakonec zasáhla Spojené státy americké. V součtu infikovala 10% všech počítačů připojených k celosvětové síti internet.\nDíky obrovskému množství rozesílaných e-mailových zpráv kolabovaly některé e-mailové servery; některé vládní instituce, mimo jiné i Pentagon, CIA a britský parlament, musely své servery odstavit, aby odstranily virus ze svých počítačů.\nTak neobvyklé rozšíření viru bylo možné díky několika následujícím faktům:\n\nNarinnat Suksawat, tehdy 25letý softwarový inženýr z Thajska, byl prvním, kdo vydal program, který byl schopen odstranit soubory viru z počítače a obnovit původní systémové soubory, takže systém opět fungoval normálně. Tento program, nazvaný \"Rational Killer\", byl uvolněn veřejnosti 5. května 2000, tedy již 24 hodin po propuknutí nákazy. O dva měsíce později mu bylo nabídnuto místo konzultanta ve společnosti Sun Microsystems.\nSpolečnost Kenyan, výrobce antivirového programu Skeptic, vytvořila e-mailovou schránku, na kterou byly zasílány e-mailové zprávy s infikovanými přílohami, které viry šířily. Díky napojení na program Skeptic tak byli všichni zákazníci využívající produkt této společnosti automaticky chráněni. Společnost si tak získala značný zájem předního britského tisku, několikrát se dokonce objevila na BBC TV. První e-mailová zpráva infikovaná virem I Love You byla jejich antivirovým programem zachycena 4. května 2000 v 00:43:26 a pocházela z e-mailové adresy na Filipínách. Je pravděpodobné, že se jednalo o výsledek jednoho z prvních replikačních cyklů viru.\n\nCelkové škody, které virus způsobil, byly vyčísleny na 5.5 miliardy amerických dolarů. Největší podíl na tom měl právě fakt, že bylo nutné odpojit většinu serverů, aby bylo umožněno odstranění jednotlivých instancí viru z počítačů.\n\nÚdajnými autory viru byli sourozenci Onel de Guzman, Irene de Guzman a přítel Reomel Lamores , který byl v květnu 2000 krátce zadržen v souvislosti s propuknutím infekce. Popřel spoluúčast na tvorbě viru, později řekl, že rozšíření viru byla nehoda. Protože v té době nebyly na Filipínách ustanoveny zákony proti tvorbě malware, byl propuštěn a v říjnu roku 2000 byly staženy všechny obvinění proti Irene de Guzman, jejímu příteli a majiteli počítače, který byl zdrojem infekce. Obvinění ze zneužívání hesel kreditních karet a nelegálních bankovních převodů proti Irene de Guzman však stažena nebyla. Od data 30.5.2017 dále ve vývoji díky Onie Volkme a Arman Tair Saiti ze skupiny GRAMMER Soft Group.\n"}
{"id": "382565", "url": "https://cs.wikipedia.org/wiki?curid=382565", "title": "NHL 1969/1970", "text": "NHL 1969/1970\n\nSezóna 1969/1970 byla 53. sezonou NHL. Vítězem Stanley Cupu se stal tým Boston Bruins.\n\nV sezoně třikrát nastoupil za St. Louis Blues československý reprezentant Jaroslav Jiřík, první Čech v historii soutěže.\n"}
{"id": "382566", "url": "https://cs.wikipedia.org/wiki?curid=382566", "title": "Landsat 6", "text": "Landsat 6\n\nLandsat 6 byl šestý vypuštěný satelit Země z programu Landsat agentury NASA v roce 1993, byl určen obdobně jako předchozí Landsaty k podrobnému snímkování naší planety.\n\nDružice byla vypuštěna 5. října 1993 s pomocí nosné rakety Titan II na kosmodromu Vandenberg Air Force Base. Nebyla katalogizována v COSPAR , protože se raketě nepodařilo dostat ji na oběžnou dráhu Země, spolu s družicí zanikla.\n\nDružice Landsat byla vybavena několika druhy kamer, měla tematický mechanický skener TMS a zařízení pro přenos dat na příslušné monitorovací stanice na Zemi.\n\n"}
{"id": "382570", "url": "https://cs.wikipedia.org/wiki?curid=382570", "title": "Středověká strava", "text": "Středověká strava\n\nPrvním a jedním z nejdůležitějších faktorů odrážejícím se ve výsledné podobě stravy je určitě půda. Na schopnosti náležitě ji zpracovat a relevantně využít její možnosti závisel tehdejší život všech sedláků.\n\nV období konce raného středověku už byl lidem znám trojhonný úhorový systém. Hospodáři svá pole rozdělovali na tři části, které osévali v závislosti na ročním období a náročnosti plodin. Klasické rozdělení jařina, ozima a úhor podstatně zvýšilo výnosy půdy.\nPráce na poli byla náročná a vyžadovala značnou fyzickou zdatnost. Tíha všech zemědělských prací ležela především na muži, ale za časů sklizně pomáhala na poli také žena. Nástroje sloužící k obdělávání půdy byly stále primitivní. Pole se oralo jednoduchým pluhem a vláčelo brázdami. Často se zapřahal hovězí dobytek.\n\nNa přípravě samotného pokrmu se podílela již jen žena. Suroviny, které k přípravě potřebovala, získala především ze sklizně na poli a drobnými výpěstky ze zahrady. Mnohé užitečné potraviny nabídl les. Sbíraly se houby, lesní plody, plané ovoce a zelenina, ale také některé druhy kůry a listí. Je známo, že na dvoře středověkých usedlostí bylo chováno mnohé zvířectvo. Především tur a drobná drůbež. Avšak s masem, mlékem a vejci se nakládalo velice opatrně. Většina takto získaných surovin byla určena k prodeji. Jen výjimečně byla strava obohacena o ulovenou zvěř nebo nachytané ryby.\n\nV raném středověku jsou už známy téměř všechny druhy obilí. Na polích se pěstovalo především proso, pšenice, žito, ječmen a oves. Jejich kvalitu samozřejmě nemůže srovnávat s dnešním šlechtěným zrnem. Klásky středověkého obilí byly tenké, slabé a často podléhaly krupobití, či jen prudšímu dešti. Výnosy zrna byly taktéž velmi chabé. Ve dvanáctém století se na českém území rozšířila pohanka.\n\nV Kosmově kronice nalezneme zmínku z poloviny jedenáctého století, vysvětlující poměr stravy rostlinného a masitého původu v klášteře. Kaplan Marek rozděloval desátky tak, aby každý z církevních bratří měl ročně třicet měr pšenice, stejné množství ovsa a k tomu ještě čtyři peníze každý týden na maso.\n\nNejběžnějším masem ve středověku bylo maso drůbeží a hovězí. Kromě krav s telaty a slepic se na středověkých usedlostech chovali také vepři, ovce, kozy a koně. Předpokládá se, že maso koňské bylo konzumováno jen ve výjimečných situacích a u lidí nebylo oblíbeno. Chov hus a kachen nebyl běžný a na českém území se rozběhl až mnohem později.\n\nDobytek a drůbež, kromě masa, poskytoval další důležité suroviny. Především mléko bylo ve středověku hojně využíváno a dále zpracováváno na smetanu, tvaroh, máslo, sýr nebo syrovátku. Lidé pili jak mléko kravské a kozí, tak ovčí i mléko kobylí.\n\nNa středověkých zahrádkách, s pomocí rýče a motyčky hospodyňky okopávaly různé druhy zeleniny. Z překladu slovanských textů máme doloženo pěstování čeledi brukvovité (ředkve, kapusty a zelí), tykvovité (dýně, tykve, okurky), amarylkovité (cibule a česneku), mrkve, řepy. Křen byl známý všem Slovanům, kteří ho následně rozšířili dále do Evropy. Od poloviny dvanáctého století se písemné prameny zmiňují také o celeru.\n\nV sadech se sadily především jabloně, hrušně a broskvoně. Již od desátého století jsou na území dnešního Česka doloženy švestky, třešeň a ořešák.\n\nZvláštní skupinou bylo divoké ovoce rostoucí v lese a na pastvinách. Sbíraly se plody dřínu, borůvky, maliny, jahody a moruše. Vodní ořechy, neboli plody kotvice plovoucí, byly vítanou pochoutkou středověkých lidí. Svůj význam měly i bukvice a žaludy, ze kterých se za časů hladu drtila mouka namísto obilí.\n\nNejtypičtějšími rybami prohánějícími se středověkými rybníky byli pstruzi a úhoři. Archeologických nálezů rybích kostí je poměrně málo, a tak se můžeme jen domnívat, jak častou součást jídelníčku ryby ve středověku tvořily. Zpráva z Kosmovy kroniky v druhé polovině jedenáctého století popisuje příděl slaných ryb s chlebem chudině v postních dnech. Dá se tedy uvažovat o hojném rozšíření, nicméně tato ojedinělá zmínka nám nedává poznat, jednalo-li se o štiku, kapra či jinou rybu.\nZvěřina byla poměrně vzácná. Chudí lidé s ní přišli do styku jen málo. Za pytláctví byly ve středověku hrdelní tresty, a tak se jen málokdo opovážil ukrást z panského. Nicméně v lesích se proháněla stáda jelenů, srn, zubrů a buvolů, stíhaná vlky, medvědy a liškami. Na stráních se běžně vyskytoval zajíc a v mezích se schovávaly křepelky.\n\nPřes veškerou prostotu jídla existovala řada možností jak pokrmy dochutit. Příroda nabízela bohaté množství divoce rostoucího koření. Lidé mohli jako ochucovadlo využít jalovec, luční hořčici, kmín, planý kopr, několik druhů šalvěje a bezpochyby také základ tvořila divoká cibule či česnek. V Kosmově kronice je v druhé polovině jedenáctého století zmiňován kmín a cibule jako ochucovadlo k sýru se skývou chleba. Stejnou úlohu, jako koření při ochucování slaných pokrmů, mělo lesní ovoce při dochucování pokrmů sladkých.\n\nZ dané doby jsou známy tři základní druhy pokrmů vyrobených z rostlinných surovin. Do misky tak zemědělci nejčastěji od svých žen dostali kaši, polévku nebo noky.\n\nSytá polévka byla jedním z nejdůležitějších raně středověkých pokrmů. Vařila se v různým obměnách a často se jedla i vícekrát za den. Její základní podoba se skládala z mouky a drobeného chleba.\n\nOblíbená byla forma tzv. kyselé polévky. Základ této polévky tvořila stále ještě mouka, ale ochucovala se kváskem, nálevem z kyselého zelí nebo syrovátkou. Přidat se mohlo také samotné zelí.\n\nZ druhé poloviny dvanáctého století pochází nepřímý náznak o existenci masové polévky. Podle etnografů se jednalo o vývar s kousky masa, do něhož se zavařovaly kroupy. S jistotou to ale nevíme.\n\nKaše se připravovala z mouky, která byla vyrobena z hrubě nadrceného obilí vařeného ve vodě, v lepším případě v mléce. Téměř každodenním pokrmem středověku byla kaše prosná, ale hojně se vařila také kaše pšeničná či ovesná.\n\nTento vařený pokrm byl dosti složitý na přípravu, a tak se uvažuje, že pravděpodobně nebyl součástí běžné stravy. Těsto na noky se dělalo z kvalitněji umleté mouky, než jaká se používala na kaši nebo polévku.\n\nPlacky se vyráběly z nekvašeného těsta uhněteného z hrubě namleté mouky. Pojídaly se nejen jako hlavní pokrm, ale konzumovaly se v průběhu celého dne. Prostý lid často pojídal placky sušené z ovesné, či z ječmenné kaše.\n\nChléb byl obvykle tmavý, pečený z hrubé mouky, často i s otrubami. Bílý chléb se používal zejména pro církevní účely. Chléb je doložen v Čechách nálezem zuhelnatělých zbytků z 9. století. Kosmas zmiňuje také tzv. bulky - tedy z bílé mouky pečené koláče. Podle etnografických pozorování jeho výroba trvala více jak třináct hodin a byla značně náročná. Chléb se nikdy nejedl čerstvý, pekl se do zásoby.\n\n"}
{"id": "382577", "url": "https://cs.wikipedia.org/wiki?curid=382577", "title": "Trať 253", "text": "Trať 253\n\nŽelezniční trať 253 v České republice může být:\n"}
{"id": "382578", "url": "https://cs.wikipedia.org/wiki?curid=382578", "title": "Železniční trať Vranovice–Pohořelice", "text": "Železniční trať Vranovice–Pohořelice\n\nŽelezniční trať Vranovice – Pohořelice (v jízdním řádu pro cestující naposledy označená číslem 253, do 80. let označením 25d) je jednokolejná vlečka o délce 8 km. Původně se jednalo o regionální dráhu, na níž byla osobní doprava provozována v letech 1895–2008.\n\nDoprava na dráze byla zahájena 17. září 1895.\n\nPřed zastavením dopravy byla pravidelná osobní doprava na trati provozována pouze v pracovní dny. K jejímu zastavení došlo 12. prosince 2008. V nákladní dopravě je od jízdního řádu 2008/2009 veden jeden pár manipulačních nákladních vlaků denně. V roce 2012 byla dráha přeřazena do kategorie vleček.\n\nOd roku 2011 jsou na trati při různých příležitostech (Mikulášské jízdy, Den železnice, výročí tratě, apod.) pořádány mimořádné veřejné jízdy motorových i parních vlaků.\n\n\n\n"}
{"id": "382579", "url": "https://cs.wikipedia.org/wiki?curid=382579", "title": "Landsat 7", "text": "Landsat 7\n\nLandsat 7 je sedmý vypuštěný satelit Země z programu Landsat agentury NASA v roce 1999, byl určen obdobně jako předchozí Landsaty k podrobnému snímkování naší planety.\n\nDružice byla vypuštěna 15. dubna 1999 s pomocí nosné rakety Delta II na kosmodromu Vandenberg Air Force Base. Byla katalogizována v COSPAR pod označením 1999-020A. Postavila ji firma Lockheed Martin Missiles & Space. Létá po téměř kruhové dráze ve výši zprvu 672, nyní zhruba 704 km nad Zemí. Na Zem dodává velmi kvalitní snímky, které jsou distribuovány i přes Internet.\n\nData v programu Landsat zajišťovala družice Landsat 5, která svým patnáctiletým působením mnohonásobně přesáhla plánovanou životnost. Obě družice pracují současně a přes dané území budou přelétávat s odstupem 8 dní. Pozemní segment Landsatu 7 má hlavní pozemní stanici pro příjem dat z ETM+ v Eros Data Center a sekundární stanice ve Fairbanks na Aljašce a ve Svalbard v Norsku\n\nLandsat 7 pořizuje data z 8 spektrálních pásem s prostorovým rozlišením od 15 do 60 metrů.\n\nDružice Landsat byla vybavena mj. panelem slunečních baterií, radiometrem ETM, stereoskopickou kamerou HRMSI. Její hmotnost při startu byla 2200 kg, nyní na oběžné dráze je 1969 kg.\n\n"}
{"id": "382581", "url": "https://cs.wikipedia.org/wiki?curid=382581", "title": "Mezinárodní velrybářská komise", "text": "Mezinárodní velrybářská komise\n\nMezinárodní velrybářská komise (The International Whaling Commission, IWC) je mezinárodní organizace založená na základě Mezinárodní konvence o regulaci lovu velryb (International Convention for the Regulation of Whaling, ICRW), která byla podepsána ve Washingtonu 2. prosince 1946.\n\nV roce 1986 přijala IWC moratorium na komerční lov velryb, které platí dodnes. V roce 1994 vyhlásila IWC mezinárodní oblast Southern Ocean Whale Sanctuary.\n\nPo vstupu do Evropské unie se členem IWC stala v roce 2005 i Česká republika.\n\nJaponsko, tradiční významný spotřebitel velrybího masa, sice bylo členem organizace, ale velryby lovilo i přes moratorium dál pod záminkou vědeckých účelů a maso se tak i nadále dostávalo do restaurací. Odvolávalo se přitom na tradice, i když velká většina Japonců toto maso nejí. Na konci roku 2018 z organizace Japonsko vystoupilo a 1. července 2019 vypluly první lodě v rámci obnoveného komerčního lovu plejtváků malých.\n\n\n"}
{"id": "382587", "url": "https://cs.wikipedia.org/wiki?curid=382587", "title": "IWC", "text": "IWC\n\nIWC má více významů:\n\n"}
{"id": "382588", "url": "https://cs.wikipedia.org/wiki?curid=382588", "title": "NHL 1968/1969", "text": "NHL 1968/1969\n\nSezóna 1968/1969 byla 52. sezonou NHL. Vítězem Stanley Cupu se stal tým Montreal Canadiens.\n"}
{"id": "382590", "url": "https://cs.wikipedia.org/wiki?curid=382590", "title": "Konrád Wallenrod", "text": "Konrád Wallenrod\n\nKonrád Wallenrod je poema Adama Mickiewicze z roku 1828.\n\nOdehrává se okolo 14. století v Litvě – válka pohanské Litvy s Řádem německých rytířů. Děj není chronologicky poskládán. \n\nPři drancování litevské vesnice unesou Němci mj. chlapce, kterého později pojmenují Alf, vychovávají jej jako Němce, křesťana. Ujal se jej dokonce sám velmistr Winrich. Alf však nezapomíná na to, že jeho otčinou je Litva. Často prchá za litevským bardem, který byl také dříve zajat a posléze sloužil jako tlumočník. Ten v něm neustále podněcuje lásku k vlasti a nenávist k Řádu, avšak připomíná mu, že se má nejdříve všemu od němců naučit a poté to použít proti nim, protože, jak říkal, jedinou zbraní otroka, ke kterému Alfa přirovnával, je zrada. Při první bitvě, do které se Alf s Řádem dostal, však přebíhá na litevskou stranu a pomáhá Litevcům vyhrát. Za jeho zásluhy v bitvě a jeho schopnosti velet v bitvě svolil vůdce litevců – Kiejstut – k sňatku Alfa a jeho (Kiejstutovy) dcery Aldony, kterou Alf miloval (a ona jeho). Alf ji naučil víře v boha.\n\nPokračuje však válka Litvy s Němci a Litva prohrává čím dál tím víc. Nakonec, po poradě s Kiejstutem a starým bardem je nucen pro záchranu otčiny obětovat lásku k Aldoně a využívá svého německého vychování. Přidává se do družiny hraběte Konráda Wallenroda, který táhne do Jeruzaléma. Za neznámých okolností Wallenrod v Palestině umírá. Alf si vezme jeho šaty a prchá z Palestiny do Španělska. Starý bard putuje s ním a převléká se za mnicha Halbana. Přidal se do války s Maury a vítězil v turnajích, avšak všichni si mysleli, že on je hrabě Wallenrod. Za skutky ve válce s Maury je zvolen velmistrem Řádu německých rytířů. Všichni od něj čekají hrdinskou válku s Litvou a doufají ve vítězství. Alf – Wallenrod se vrací do Litvy na hrad v Marienburgu – sídlo velmistra.\n\nMezitím Aldona vstupuje do kláštera, později se nechá zazdít ve věži nedaleko Marienburgu. Poté co se Wallenrod usídlí v Marienburgu ji často navštěvuje v noci a rozmlouvá s ní pod okny její věže. Na nátlak Řádu se pouští do války s Litvou, ovšem úmyslně se nechá vlákat do léčky, kdy je Řádové vojsko vlákáno na pustinu a oblehnuto ze všech stran. Wallenrod jako první uteče z bojiště a prohrané bitvy. Vojsko je stále uvězněno a hladoví, protože posily i zásoby jsou ničeny Litevci. Nakonec ještě přichází zima. Wallenrod však jen jezdí na lovy, nestará se o uvězněné vojsko, nevydá rozkaz k pokusu o probití obležení a velká část vojska umírá hlady a mrazem.\n\nPoté je však odhalen. Tuší to, proto se pokusí přesvědčit Aldonu, aby spolu uprchli pryč. Aldona však odmítá, nechce kazit Wallenrodovi jeho představu o tom jak vypadá a sama se přiznává, že si nechce kazit představu o tom jak vypadá její milý po tolika letech, s tím, že se setkají až po smrti. Wallenrod ji nakonec řekne, že ji aspoň bude dávat znamení o tom, že je naživu, a dokud bude z okna jeho ložnice, na které Aldona z věže vidí, viset černý šátek a v noci rozžhnutá lampa, je živ. Přijde zpět do hradu a rozmlouvá s Halbanem – jediným starým přítelem. Poté se však do hradu dostávají zbrojnoši s cílem Wallenroda zatknout za jeho zradu Řádu. Wallenrod opevní svůj pokoj a zatímco se zbrojnoši snaží dostat dovnitř nalije do dvou číší vino s jedem. Jednu pro sebe, jednu pro Halbana. Ten však odmítne s tím, že se opět stane bardem a roznese zprávu o Wallenrodově skutku po celé Litvě, ať se na něj nikdy nezapomene. Wallenrod vypije jed a následně se k němu probijí zbrojnoši. Jed nestihne působit, chtějí jej zatknout a tak radši skočí z okna své ložnice. Zároveň sráží lampu za oknem – značku pro Aldonu. Ta když spatřila, že lampa padá k zemi, umřela žalem.\n"}
{"id": "382591", "url": "https://cs.wikipedia.org/wiki?curid=382591", "title": "Carla Bruniová-Sarkozyová", "text": "Carla Bruniová-Sarkozyová\n\nCarla Bruni-Sarkozy rozená Carla Gilberta Bruni Tedeschi (* 23. prosince 1967, Turín, Itálie) je francouzská modelka a zpěvačka italského původu, manželka bývalého francouzského prezidenta Nicolase Sarkozyho. Narodila se v Itálii, ale od roku 1973 žije ve Francii. Navštěvovala střední školu ve Švýcarsku. Poté se vrátila do Paříže, aby zde studovala umění a architekturu. Avšak studia ve svých 19 letech zanechala kvůli kariéře modelky.\n\nUmělecký ředitel společnosti Guess? Paul Marciano si vybral Carlu Bruni jako modelku pro předvádění džínů této značky. Následně pracovala pro módní domy Christian Dior, Givenchy, Paco Rabanne, Sonia Rykiel, Christian Lacroix, Karl Lagerfeld, John Galliano, Yves Saint-Laurent, Chanel a Versace. V devadesátých letech 20. století patřila mezi dvacet nejlépe placených světových modelek, přičemž její roční příjem činil zhruba 7,5 miliónu amerických dolarů. V době své kariéry modelky měla známost s Ericem Claptonem, Mickem Jaggerem a Donaldem Trumpem.\n\nV roce 1997 skončila s modelingem a vydala sa na dráhu zpěvačky. Její debutové album bylo vydáno v roce 2002 pod názvem \"Quelqu'un m'a dit\" a zaznamenalo velký úspěch ve frankofonních zemích. Tři skladby z tohoto alba zazněly ve filmu \"Conversations with Other Women.\" Píseň s názvem \"Le plus beau du quartier\" byla použita ve vánoční reklamě společnosti H&M v roce 2006 .\n\nDruhé album pod názvem \"No Promises\" bylo vydáno v lednu 2007. Carla Bruni se i navzdory funkci první dámy Francie nepřestala věnovat hudbě a její nejnovější album s názvem \"Comme si de rien n'était\" spatřilo světlo světa 11. června 2008. Všechny zisky z prodeje alba mají být věnovány na charitativní účely.\n\n\n\n\nV únoru 2008 se provdala za francouzského prezidenta Nicolase Sarkozyho. Dne 19. října 2011 se jim narodila dcera Giulia, tedy ještě za doby úřadování Sarkozyho jako prezidenta.\nNa její počest byla na pařížském předměstí Nogent-sur-Marne postavena její socha coby dělnice - socha je však považována za symbol chtivosti po penězích a necitlivosti, jaká charakterizovala Sarkozyho vládu (prezidentský pár si údajně posílal soukromé letadlo pro speciálně pečený chléb, denně se kupovaly čerstvé květiny za 20.000 Kč, atd.).\n\nOtec Alberto vlastnil prosperující firmu na pneumatiky, vedle toho skládal opery. Maminka Marisa Borini koncertovala jako klavíristka a je také herečka. Otec zemřel v roce 1996.\n\nZ prvního manželství s profesorem filozofie Raphaëlem Enthovenem má syna Aureliena (2000). S bývalým francouzským prezidentem Nicolasem Sarkozym má dceru Giulii, která se narodila 19. října 2011.\n\nJejí sestrou je herečka Valeria Bruni Tedeschi (nar. 1964). Bratr Virginio Bruni Tedeschi (nar. 1959) zemřel v roce 2006 na AIDS. Má také nevlastní sestru Consuelo Remmert.\n\n"}
{"id": "382594", "url": "https://cs.wikipedia.org/wiki?curid=382594", "title": "Peter Grajciar", "text": "Peter Grajciar\n\nPeter Grajciar (* 17. září 1983 Zvolen, Československo) je slovenský fotbalový záložník a bývalý reprezentant, od léta 2017 hráč klubu 1. FK Příbram. Od léta 2018 na hostování v Českých Budějovicích. Mimo Slovensko působil v ČR, Turecku, Gruzii a Polsku.\n\nS fotbalem začínal v pěti letech v MFK Lokomotíva Zvolen. V roce 2004 přestoupil do prvoligového klubu FC Nitra. Na začátku sezóny 2008/09 podepsal kontrakt se Slavií Praha s platností od roku 2009, načež mu hrozilo přeřazení do rezervního týmu. Vedením obou klubů se ale podařilo dojednat podmínky pro přestup již pro podzimní část sezóny. V sezoně 2008/09 získal se Slavií Praha mistrovský titul a další sezonu se stal stabilním členem základní sestavy týmu. Díky svým výkonům se v roce 2010 dostal do tureckého Konyasporu. Od léta 2011 do zimy 2012 oblékal dres s číslem 37 v českém týmu AC Sparta Praha.\n\nV únoru 2013 přestoupil do gruzínského FC Dinamo Tbilisi, kde podepsal dvouletý kontrakt. S Dinamem vyhrál v sezoně 2012/13 tzv. double, čili první gruzínskou ligu a gruzínský fotbalový pohár.\n\nPřed sezonou 2013/14 si vážně poranil koleno a nemohl se tak zúčastnit předkol Evropské ligy 2013/14. Zranění ho vyřadilo ze hry na celý rok.\n\nRehabilitoval v Praze a trénoval s juniorkou SK Slavia Praha. V létě 2014 dostal nabídku na rozehrání od českého druholigového klubu FC Graffin Vlašim, kterou přijal. Dohoda zněla na půl roku. Za Vlašim debutoval ve třetím kole Poháru České pošty 2014/15 proti 1. FK Příbram (porážka 0:1).\n\nV prosinci 2014 se dohodl na půlroční smlouvě s možností prodloužení s polským prvoligovým klubem Śląsk Wrocław, kde se setkal s krajanem Róbertem Pichem. V červnu 2015 prodloužil v klubu smlouvu.\n\nV létě 2017 se dohodl na kontraktu s druholigovým českým klubem 1. FK Příbram.\n\nPrvní reprezentační start v A-mužstvu Slovenska si odbyl 16. října 2007 v druhé půli přátelského zápasu Slovenska proti domácímu Chorvatsku, Slovensko podlehlo soupeři 0:3. První reprezentační trefu zaznamenal 17. listopadu 2010 v domácím přátelském střetnutí proti Bosně a Hercegovině, v 63. minutě upravoval stav na konečných 2:3 (prohra Slovenska). Celkem nastoupil v letech 2007–2011 ke třem reprezentačním startům (po jednom v letech 2007, 2010 a 2011).\n\nGóly Petera Grajciara za A-mužstvo Slovenska\n\n"}
{"id": "382596", "url": "https://cs.wikipedia.org/wiki?curid=382596", "title": "Audi TT", "text": "Audi TT\n\nAudi TT je malý dvoudveřový sportovní automobil vyráběný Volkswagen Group, značkou Audi od roku 1998, vyráběný v maďarském městě Győr za pomoci skeletů vyrobených a nabarvených v továrně Audi v německém městě Ingolstadt. To se změnilo s třetí generací, která používá výhradně součásti vyrobené maďarskou továrnou.\nKaždá z generací je dostupná jako dvoumístné kupé a jako dvoumístný roadster, postavený na platformě Volkswagen Group A. Jako výsledek sdílení platformy má Audi TT identickou pohonnou soustavu a odpružení jako svoji příbuzní z koncernu; včetně napříč umístěného motoru vpředu, pohonu předních nebo všech kol a nezávislého odpružení kol s nápravou typu MacPherson.\n\nAudi TT je pojmenováno z úspěšné tradice motocyklových závodů automobilky NSU na britském ostrově Man TT (Tourist Trophy).\nNSU začalo soutěžit v TT v roce 1911 a později se začlenilo do společnosti známé jako Audi\n\nAudi TT také odkazuje na NSU 1000TT, 1200TT a TTS z šedesátých let, která byla také pojmenovaná podle tohoto závodu.\n\nJméno TT bylo také přisuzováno sloganu \"Technology & Tradition\", neboli \"technologie a tradice\".\n\nVýroba modelu (označení 8N) začala jako kupé v září 1998, poté začala i výroba karoserie roadster v srpnu 1999. Je postavená na platformě skupiny VW A4 (PQ 34) používané ve VW Golf čtvrté generace, první Audi S3, Škodě Octavii a dalších. Design se mírně lišil od konceptu, až na pozměněné nárazníky a přidání malého brzdového světélka za dveře.\n\nPrvní verze modelu TT získaly pozornost po sérii nehod ve vysokých rychlostech. Oznámené nehody a další problémy se objevovaly při rychlostech nad 180 km/h během náhlých změn směru nebo při ostrých zatáčkách. Oba modely kupé a roadster byly svolány do servisů na přelomu let 1999 a 2000, aby se zlepšila ovladatelnost a předvídavost řízení ve vysokých rychlostech. Audi's Electronic Stability Programme, a zadní spoiler byly přidány, navíc se změnilo odpružení. Všechny změny byly aplikovány do výroby dalších verzí.\n\nV srpnu 2004 Audi oznámilo že další generace modelu TT bude vyrobena z hliníku a že půjdu do výroby v roce 2007. Ukázka druhé generace modelu TT byla představena ve formě konceptu Audi Shooting Brake, ukázané na autosalonu v Tokyu v roce 2005. Tento koncept byl vhledem do nové generace Audi TT, ale byl hranatější a měl dvoudveřovou karoserii \"shooting brake\".\n\nJako svoji předchůdci, i Audi TT třetí generace bylo předznamenáno ve formě konceptu Audi Allroad Shooting Brake, ukázané na autosalonu v Detroitu v roce 2014.\n\n"}
{"id": "382601", "url": "https://cs.wikipedia.org/wiki?curid=382601", "title": "Rīgas Melnais balzams", "text": "Rīgas Melnais balzams\n\nRīgas Melnais balzams je tradiční lotyšský likér skládající se z 24 různých druhů přísad smíchaných ve 45 % vodce. Tento likér je obecně považován za krále lotyšských likérů, je černý a velmi hořký.\n\nRiga Black Balsam byl původně lék, který v 18. století vyrobil lékárník žijící v Rize a údajně tento lék vyléčil ruskou carevnu Kateřinu Velikou, která během návštěvy Lotyšska onemocněla.\n\nRiga Black Balsam se dá pít teplý v čaji nebo kávě nebo studený jako přísada v míchaných nápojích nebo na zmrzlinových pohárech nebo samozřejmě i samostatně.\n"}
{"id": "382602", "url": "https://cs.wikipedia.org/wiki?curid=382602", "title": "Tyler", "text": "Tyler\n\nPříjmení Tyler nosí více různých osobností:\n\n\n\n"}
{"id": "382606", "url": "https://cs.wikipedia.org/wiki?curid=382606", "title": "Michal Konopka", "text": "Michal Konopka\n\nMichal Konopka (* 14. března 1966) je český šachista, mezinárodní mistr, úspěšný trenér mládeže a kapitán české šachové reprezentace. Michal Konopka je výborným šachovým stratégem, jeho partie mají logiku a jasně danou strukturu. Patří k velmi pracovitým šachistům, kteří mají svůj repertoár zahájení svědomitě připraven a málokdy bývá v zahájení něčím překvapen.\n\nMichal Konopka je odchovanec šachového klubu Slavoj Vyšehrad. Později působil v české extralize v oddílech Holdia Praha, ŠK Mahrla Praha, TJ Zikuda Turnov a Polabiny 2222.\n\nNejvětší úspěchy:\n\nK velkým trenérským úspěchům Michala Konopky patří spolupráce s Viktorem Lázničkou.\nRovněž působil jako sekundant Davida Navary.\nV roce 1994 vedl jako trenér reprezentační tým žen Slovenska na olympiádě v Moskvě.\nByl trenérem mužské reprezentace na Šachových olympiádách v Bledu 2002, v Calvii 2004, v Turíně 2006, v Drážďanech 2008 , v Chanty Mansijsku 2010 a Istanbulu 2012, a na Mistrovstvích Evropy družstev v Plovdivu 2003, v Goteborgu 2005, v Heraklionu 2007, v Novém Sadu 2009 a v Porto Carras 2011.\n\nJako hráč se zúčastnil v sestavě českého týmu Šachové olympiády v Elistě 1998.\n\nAutor knihy \"Magické pozice\" (2012). Od roku 2013 manažer české šachové reprezentace.\n\nV říjnu 2019 obdržel Michal Konopka od světové šachové organizace FIDE trenérskou cenu Tigrana Petrosjana.\n\n"}
{"id": "382608", "url": "https://cs.wikipedia.org/wiki?curid=382608", "title": "Bosák", "text": "Bosák\n\nBosák má několik významů:\n\n\nPříjmení nebo přízvisko Bosák má více nositelů:\n\n\n"}
{"id": "382610", "url": "https://cs.wikipedia.org/wiki?curid=382610", "title": "NHL 1967/1968", "text": "NHL 1967/1968\n\nSezóna 1967/1968 byla 51. sezonou NHL. Vítězem Stanley Cupu se stal tým Montreal Canadiens.\n\nDošlo k rozšíření původní šestice (Original Six), která byla neměnná od sezony 1942/43. Nováčky se stali: St. Louis Blues, Oakland Seals, Philadelphia Flyers, Minnesota North Stars, Pittsburgh Penguins, a Los Angeles Kings. Týmy byly rozděleny do dvou divizí - východní (v té zůstaly týmy originální šestice) a západní (tam byli zařazeni nováčci).\n\nRozšíření si také vyžádalo změnu hracího systému. Nejlepší čtyři týmy z každé divize postupovaly do play off, kde se nejprve utkali v rámci divizí a následně se vítězové play off obou divizí potkali ve finále Stanley Cupu. Všechny série byly čtyřzápasové.\n"}
{"id": "382616", "url": "https://cs.wikipedia.org/wiki?curid=382616", "title": "Konopka (rozcestník)", "text": "Konopka (rozcestník)\n\nKonopka může být:\n\n\n\n\n"}
{"id": "382617", "url": "https://cs.wikipedia.org/wiki?curid=382617", "title": "HMS Unicorn (I72)", "text": "HMS Unicorn (I72)\n\nHMS Unicorn byla opravárenská, cvičná a zásobovací loď, s koncepcí lehké letadlové lodi, určená pro podporu letadlových lodí Royal Navy. Operačně byla používána během druhé světové války a po reaktivaci i v Korejské válce. V několika případech se přímo zapojila do bojových operací.\n\nLoď byla postavena v loděnicích Harland & Wolff v Belfastu. Měla letovou palubu, chráněnou 51mm silným pancířem a vybavenou katapultem. Na jejím pravoboku se nacházel velitelský ostrov. Letouny byly neseny ve dvou hangárech. Byla vybavena k opravám jakéhokoliv letounu Fleet Air Arm. Loď také chránila protitorpédová obšívka.\n\n\"Unicorn\" nejprve sloužila s \"Home Fleet\" a ve Středomoří. \"Unicorn\" se podílela na spojeneckém vylodění v Salernu v roce 1943. V letech 1944–1945 operovala na Dálném Východě. Po válce byla na několik let vyřazena z aktivní služby, přičemž v letech 1950–1953 byla reaktivována, aby podporovala britská plavidla v korejské válce. V jednom případě zde přímo ze svých 102mm děl ostřelovala nepřátelské pozice. V roce 1959 byla prodána do šrotu a v následujícím roce sešrotována.\n\n\n\n"}
{"id": "382618", "url": "https://cs.wikipedia.org/wiki?curid=382618", "title": "Šaty (rozcestník)", "text": "Šaty (rozcestník)\n\nSlovo šaty může označovat:\n\n\n"}
{"id": "382624", "url": "https://cs.wikipedia.org/wiki?curid=382624", "title": "Model M", "text": "Model M\n\nModel M je druh počítačové klávesnice vyráběný společnostmi IBM, Lexmark a Unicomp. Výroba byla zahájena roku 1984. Existuje mnoho různých variant tohoto druhu klávesnice. Každá varianta má vlastní charakteristické rysy, velká většina pracuje se systémem buckling spring a má vyměnitelné klávesy. Modelu Ms si cenili zejména počítačoví fandové a také lidé, kteří byli zvyklí psát na psacím stroji. Upřednostňovaná byla zejména pro svoji dotekovou a sluchovou odezvu při stisknutí klávesy, která byla podobná jako na psacím stroji.\n\nModel M je považovaný za klávesnici s extrémně dlouhou životností a odolností. Mnoho klávesnic, vyráběných od poloviny 80. let dvacátého století, se používá ještě dnes, zatímco stejně staré počítače a monitory jsou považovány za historické kusy. Společnost Unicomp, která nyní vlastní práva na design, stále tyto klávesnice prodává.\n\nVýroba originálního Modelu M začala v roce 1984. V 80. letech byly klávesnice často trvale připojené k novému počítači. Tyto klávesnice byly vyráběny pod značkou IBM, většina jich byla vyrobena v USA. Převážně byly označeny shodným výrobním číslem a to: 1391401. Do roku 1987 byly klávesnice vybaveny odpojitelným kabelem s DIN konektorem na straně počítače a proprietárním konektorem na straně klávesnice. Později při uvedení nové řady počítačů - IBM PS/2 byl DIN konektor nahrazen menším konektorem PS/2. Kabely byly dostupné v délce 5 a 10 stop.\n\nV březnu 1991 ukončila IBM výrobu některých svých produktů. Výrobu klávesnic přenechala IBM společnosti Clayton & Dubilier, Inc., kterou poté koupila společnost Lexmark International, Inc. Výroba Modelu M probíhala pod značkou Lexmark a rozšířila se i do dalších zemí: USA, Mexika, Brazílie a Skotska. Největším odběratelem těchto klávesnic byla společnost IBM. Výrobní číslo většiny klávesnic bylo opět IBM, např. 52G9658, 83G2383, 42H1292, a další. V rámci snížení výrobních nákladů byla většina klávesnic Modelu M vyrobena v levnějším provedení než do té doby. Hlavními důvody byla konkurenceschopnost na trhu s klávesnicemi. Mezi změny patřil např. integrovaný kabel klávesnice a jednotná barva, tisknutá na jednotlivé klávesy.\n\nV roce 1996, společnost Unicomp koupila od Lexmarku design Modelu M. Klávesnice, podobná té s výrobním číslem 42H1292 je stále v prodeji, její označení je 42H1292U. Unicomp nabízí různé konfigurace klávesnic. Např. aktualizované rozvržení kláves 104/105 nebo model uzpůsobený pro \"Linux\", kde jsou prohozeny klávesy Ctrl, Caps Lock, Esc a Tilda. Dále klávesnice s integrovaným Trackpointem, a další specifické modely, např. integrované čtečka magnetických karet. Ačkoli aktuální model klávesnice od Unicompu můžete pořídit okolo 50 USD. Původní vyráběné modely si drží vysokou hodnotu, zejména mezi sběrateli a počítačovými fandy. Není neobvyklé vidět tyto klávesnice za cenu vyšší než 150 USD za kus.\n\nModel M má nespočet verzí, ale většina z těchto verzí je velmi vzácná. Někdy nastává problém, že tyto klávesnice nedokáží plně komunikovat s moderním počítačem. Pro počítače bez PS/2 portu by byl nutný USB adaptér. Model Ms potřebuje pro připojení AT konektor, popřípadě AT/USB adaptér. Některé PS/2 adaptéry nejsou dostatečné spolehlivé, protože Model M inklinuje k větší spotřebě elektrické energie, což některé adaptéry neumožní. Jako odpověď na tyto stížnosti přidal Unicomp do své nabídky USB modely.\n\nPři zmínce o Modelu M lidé obvykle mluví o výrobním čísle 1391401, které bylo nejběžnější. Tento rozšířený model klávesnice obsahoval patentovaný buckling spring systém, vyměnitelné klávesy (kloboučky), robustní a odolný vzhled podobný modelu Ms. Tato klávesnice je chválena pro své kvalitní dílenské zpracování. Jedním důvodem může být to, že se vzhled klávesnice za posledních dvacet let takřka nezměnil, na rozdíl od designu všeho ostatního, co se počítačů týká. Robustní design (klávesnice má mimo jiné plechovou spodní část a kvalitní plastový rámeček) klávesnice dovoluje dokonce nejhorší možné zacházení, při kterém se klávesnice nepoškodí. Mezi různými verzemi této klávesnice najdeme pouze malé rozdíly, například mechanismus pro stisknutí klávesy zůstává stále stejný, což ji činí unikátním. Například model 1391472 nemá oddělenou numerickou část klávesnice, ale čísla jsou přiřazena na klávesy s jinými znaky, jako je tomu např. u notebookových klávesnic.\nDalším příkladem jsou modely ze série 1390120, které neměly LED diody signalizující stisknutý Caps Lock, Num lock a Scroll Lock.\n\nVětšina fanoušků Modelu M si ho cení zvláště pro pocit při psaní a pro jeho zvuk. Ne jako běžné (ale levnější) mechanické klávesy s gumovou membránou, které se v dnešní době hojně používají. Systém buckling spring u Modelu M dává uživatelům zřetelnou dotykovou (zřetelný odpor při stisknutí klávesy) a zvukovou (charakteristické, hlasité \"klapy-klap\") odezvu při psaní. V tomto se Model M podobá klávesnicím používaných u řady Selectric typewriter od IBM. Navíc, Model M je méně náchylný k nečistotám a opotřebení, na rozdíl od mechanické klávesnice s gumovou membránou - u ní budou nečistoty znemožňovat práci. Design mechanismu buckling spring je takový, že žádná špína, která zapadne pod klávesu nemůže poškodit pružinu a tím znemožnit práci na klávesnici. Selhání mechanismu, kvůli nahromaděným nečistotám v prostoru pružinky pod klávesou, by nastalo pouze za velmi nepravděpodobných okolností.\n\nAčkoliv Model M má mnoho pozitiv, má samozřejmě i své nedostatky. Klávesnice je především těžká, není tedy tak dobře přenosná, jako moderní klávesnice. Stisknutí klávesy je velmi hlučné, v určitých situacích až nepřiměřeně (např. ve veřejné knihovně). Takovýto hluk by byl nepřijatelný. Konstrukce neumožňuje, aby tekutiny rozlité do klávesnice mohly odtéci. Tekutina by tedy zůstala v klávesnici, což by mohlo způsobit zkrat. Design u typů 42H1292, 1370477s (po roce 1993) a 1391401s, většinou vyrobeno společnostmi Lexmark a Unicomp, obsahuje odtokové kanálky k tomu, aby předešly případnému zkratu. Jakkoliv je toto uděláno, vždy je to na úkor celkové kvality klávesnice.\n\nVšechny klávesnice Modelu M byly vyrobeny buď společností IBM nebo společností Lexmark, mají na spodní straně klávesnice identifikační štítek. ID štítek ukazuje montážní číslo součástky, jednotlivé sériové číslo a datum, kdy byla klávesnice sestavena. Typ klávesnice je uveden na vrchní straně klávesnice. První modely Ms (čísla součástek 1390120 nebo 1390131) byly označeny malým hliníkovým čtverečkem s logem IBM. Tento čtvereček byl umístěn v pravém horním rohu klávesnice. Typy s číslem součástky 1391401 měly bílé, oválné logo IBM s šedým označením IBM. Toto logo bylo umístěno v levém horním rohu klávesnice. Na začátku 90. let měly klávesnice IBM (vyráběných společností Lexmark) podobný oválný znak jako typy 1391401, s tím rozdílem, že pozadí bylo šedé a písmo modré.\n\n"}
{"id": "382627", "url": "https://cs.wikipedia.org/wiki?curid=382627", "title": "Operace Valkýra", "text": "Operace Valkýra\n\nOperace Valkýra může označovat:\n\n\n\n"}
{"id": "382628", "url": "https://cs.wikipedia.org/wiki?curid=382628", "title": "Kleptomanie", "text": "Kleptomanie\n\nKleptomanie (Řecky: κλέπτειν, kleptein, \"krást\", μανία, \"mánie\") je chorobná a nezadržitelná touha po odcizování věcí.\n\nJedinci s touto poruchou cítí nutkání odcizovat věci, které mají obvykle malou či nulovou hodnotu, jako například pera, balíčky cukru, kancelářské svorky atd. Někteří si svého jednání nejsou ani vědomi. Porucha obvykle začíná v pubertě a přetrvává do vyššího věku. Mnohdy je kleptomanie provázena dalšími psychickými poruchami. Pro léčbu poruchy je doporučována kognitivně behaviorální terapie, jako podpůrná léčba se někdy indikují psychofarmaka. Nejedná se o krádež pro vlastní obohacení nebo pro zvýšení adrenalinu při činu.\n\n\n"}
{"id": "382634", "url": "https://cs.wikipedia.org/wiki?curid=382634", "title": "NHL 1966/1967", "text": "NHL 1966/1967\n\nSezóna 1966/1967 byla 50. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382636", "url": "https://cs.wikipedia.org/wiki?curid=382636", "title": "Jeremy Rifkin", "text": "Jeremy Rifkin\n\nJeremy Rifkin (* 26. ledna 1943) je americký ekonom, prognostik a environmentalista, politolog, publicista a filozof. \n\nTitul z ekonomie získal na Wharton School of Finance and Commerce na University of Pennsylvania v USA. Titul z mezinárodních vztahů získal na Fletcher School of Law and Diplomacy na Tufts University v USA. Jedná se o zakladatele a současného prezidenta Foundation on Economic Trends se sídlem ve Washingtonu, D.C. v USA. Je autorem šestnácti knih pojednávajících o dopadech technologických změn na ekonomiku, pracovní sílu, společnost a životní prostředí. Zaobírá se dokumentací dlouhodobých trendů rozvoje a analýzou hlavních problémových oblastí společnosti a civilizace. Je představitelem teoretické ekonomické školy nová ekonomie.\n\nDne 27. března 2009 vystoupil Jeremy Rifkin v Praze v Městské knihovně. Jeho přednáška byla součástí Fóra pro kreativní Evropu.\n\nJe autorem nebo spoluautorem knih :\n\n\n\n\n"}
{"id": "382639", "url": "https://cs.wikipedia.org/wiki?curid=382639", "title": "Briard", "text": "Briard\n\nBriard je velké psí plemeno, jedno z mnoha honáckých plemen. Briard je známý už po staletí. Karel Veliký, Napoleon, Thomas Jefferson, Lafayette a Kellerovi, ti všichni měli briarda. Tohoto starobylého pasteveckého psa také využívala francouzská armáda jako hlídače, posla a vyhledávače zraněných vojáků díky jeho dobrému sluchu. Briard se stal známým po výstavě psů v Paříži v roce 1863 zásluhou vylepšeného vzhledu dosaženého křížením s beauceronem a pudlem. Za jméno vděčí Aubrimu z Montdidieru, člověku, který doufal, že vlastní prvního briarda, nebo francouzské provincii Brie, ačkoliv z ní asi nepochází. Ještě dnes slouží jako pastevecký pes, stejně jako vyhledávaný společník. Některé z jeho skvělých vlastností se využívají u policie, armády, na statcích s dobytkem, na pozemcích, které je potřeba hlídat. V současnosti populace briardů roste.\nVědci říkají, že je příbuzný s berger picardem.\n\nBriard může mít několik jednotných barev (například černou nebo béžovou). Měří od 56 do 68 cm v kohoutku. Kupírování uší bylo u plemen běžné, ale víc chovatelů od tradice upouští a uši nechávají přírodní od té doby, co je kupírování v mnoha zemích včetně Francie zakázané. Jejich dlouhá srst vyžaduje náročnou péči.\n\nByli původně chováni pro pastevectví. V dnešní době jsou ale spíš hlídacími psy. Toto je odlišuje od ostatních plemen.Od těch, co jen vedou stádo a od těch, co jen hlídají. Psi z chovu jen pro pastevectví jsou menší, živější a rychleji jedí. Psi, kteří hlídají bývají větší a těžší.\n\nCharakteristikou plemene je střední velikost, temperament a hrubá srst.\n\nBriard je svému pánu velmi věrný a chrání ho. Je také nazýván srdcem zabaleným v kožichu. Upne se na celou rodinu svého majitele a od té doby ji bude navždy bránit. Mohou se stranit cizích – problém pro ně může být i nový nábytek či nové dítě v domě. Potřebují dokázat, že nový vetřelec je přátelský a nekonfliktní. Osvědčili se jako dobré plemeno k dětem.\n\nJe také důležité, aby se seznámili s různými situacemi a lidmi různého věku. Socializace ve velmi nízkém věku je nezbytná. Také chůze je nutná co možná nejčastěji.\n\nBriard byl po staletí chován, aby vedl a chránil stáda ovcí. Pro briarda jsou jeho lidé \"stádo\" a každá cizí osoba může být nepřítel – \"vlk\". Když ho necháte zjistit, že veřejnost je vcelku přátelská a neublíží, pomůžete mu k celoživotní socializaci a tím z něj vychováte šťastného psa. Tato socializace ale obvykle nezmění jeho snahu ochraňovat rodinu. Poznamenejte si, že jestli je briard sám déle jak 2 hodiny, dostane se do stresu o své \"stádo\" a může se poškrábat a pokousat. Je důležité s ním trávit veškerý čas.\nBriard má velmi dobrou paměť. Když se něco naučí, dobré nebo zlé, bude si to pamatovat ještě dlouho. Někdy se mohou zdát velmi paličatí, ale to patří k jejich povaze. Po staletí byli chováni sami, takže přemýšleli o samotě (jen se stádem) a rozhodovali se sami.\n\nToto jsou vlastnosti, které si briard udržel dlouho. Dokonce i když žije ve městě, zachovává si schopnost vedení stáda. Jestli se během života setkají se stádem dobytka, automaticky začnou dělat to, k čemu jsou stvořeni. Někdy dokonce jemně kousají lidi do kotníku, aby je dovedli domů.\n\n\n"}
{"id": "382640", "url": "https://cs.wikipedia.org/wiki?curid=382640", "title": "NHL 1965/1966", "text": "NHL 1965/1966\n\nSezóna 1965/1966 byla 49. sezonou NHL. Vítězem Stanley Cupu se stal tým Montreal Canadiens.\n"}
{"id": "382642", "url": "https://cs.wikipedia.org/wiki?curid=382642", "title": "Hybosoridae", "text": "Hybosoridae\n\nHybosoridae je čeleď brouků z nadčeledi Scarabaeoidea. Asi 210 druhů v 33 rodech se objevuje většinou v tropech a o jejich životě je toho zatím známo málo.\n\nHybosoridae jsou 5–7 mm velcí, oválného tvaru. Zbarveni jsou od světle hnědé až po černou. Jsou nápadní svými velkými kusadly s makadly a 10-článkovými tykadly. Na nohách mají výrazné ostruhy.\n\nLarvy mají tvar písmene „C“ a krémovou barvu, což je typické pro všechny vrubounovité brouky. Čtyřčlánkové nohy jsou dobře vyvinuté, přední nohy brouk používá ke stridulaci třením o okraj epipharynx, čímž je tato čeleď jedinečná.\n\nDospělí jedinci se živí na zdechlinách obratlovců a bezobratlých někdy jsou nalézáni v hnoji.\n\n\n"}
{"id": "382644", "url": "https://cs.wikipedia.org/wiki?curid=382644", "title": "NHL 1964/1965", "text": "NHL 1964/1965\n\nSezóna 1964/1965 byla 48. sezonou NHL. Vítězem Stanley Cupu se stal tým Montreal Canadiens.\n"}
{"id": "382645", "url": "https://cs.wikipedia.org/wiki?curid=382645", "title": "NHL 1963/1964", "text": "NHL 1963/1964\n\nSezóna 1963/1964 byla 47. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382646", "url": "https://cs.wikipedia.org/wiki?curid=382646", "title": "NHL 1962/1963", "text": "NHL 1962/1963\n\nSezóna 1962/1963 byla 46. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382647", "url": "https://cs.wikipedia.org/wiki?curid=382647", "title": "NHL 1961/1962", "text": "NHL 1961/1962\n\nSezóna 1961/1962 byla 45. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382648", "url": "https://cs.wikipedia.org/wiki?curid=382648", "title": "Lützow", "text": "Lützow\n\nLützow může být:\n\n\n"}
{"id": "382649", "url": "https://cs.wikipedia.org/wiki?curid=382649", "title": "NHL 1960/1961", "text": "NHL 1960/1961\n\nSezóna 1960/1961 byla 44. sezonou NHL. Vítězem Stanley Cupu se stal tým Chicago Black Hawks.\n"}
{"id": "382650", "url": "https://cs.wikipedia.org/wiki?curid=382650", "title": "NHL 1959/1960", "text": "NHL 1959/1960\n\nSezóna 1959/1960 byla 43. sezonou NHL. Vítězem Stanley Cupu se stal tým Montreal Canadiens.\n"}
{"id": "382651", "url": "https://cs.wikipedia.org/wiki?curid=382651", "title": "Obaysch", "text": "Obaysch\n\nObaysch (1849? – 11. března 1878) byl prvním hrochem na britských ostrovech od pravěku a prvním v Evropě od časů římského impéria. Turecký vicekrál Egypta, Abbás paša, se dohodl s britským generálním konzulem sirem Charlesem Augustusem Murraym (později známým jako „Hroch Murray“) na výměně několika greyhoundů a deerhoundů za méně než rok starého hrocha chyceného na Bílém Nilu (a pojmenovaném po ostrově, kde byl chycen).\n\nHroch byl poslán lodí do Káhiry. Spolu s ním cestovalo stádo krav, které jej zásobovaly mlékem. Odtud putoval parníkem společnosti P&O do Southamptonu a do londýnské zoo přijel 25. května 1850. V Londýně se z něj přes noc stala senzace. Každý den se na něj přicházelo podívat až 10000 lidí. Navíc inspiroval výrobce suvenýrů k výrobě předmětů spjatých s hrochy; dokonce byla složena \"Hroší polka\". Díky němu se počet návštěvníků londýnské zoo ten rok zdvojnásobil. Mezi návštěvníky byl i autor fotografie, Don Juan Carlos Maria Isidro de Borbón, conde de Montizón (1822 – 1887), pretendent španělského a později francouzského trůnu.\n\nAbbás paša poslal do Londýna druhého hrocha, tentokrát samici jménem Adhela, o čtyři roky později. Do zoo se dostala 22. července 1854. První potomek přišel na svět v roce 1871, ale po dvou dnech uhynul. Uhynulo i druhé mládě, narozené v následujícím roce. Až třetí, narozené 5. listopadu 1872, přežilo. Byla to samice, pojmenovaná Guy Fawkes. Adhela přežila Obaysche o čtyři roky; uhynula 16. prosince 1882.\n\n\n"}
{"id": "382652", "url": "https://cs.wikipedia.org/wiki?curid=382652", "title": "NHL 1958/1959", "text": "NHL 1958/1959\n\nSezóna 1958/1959 byla 42. sezonou NHL. Vítězem Stanley Cupu se stal tým Montreal Canadiens.\n"}
{"id": "382653", "url": "https://cs.wikipedia.org/wiki?curid=382653", "title": "NHL 1957/1958", "text": "NHL 1957/1958\n\nSezóna 1957/1958 byla 41. sezonou NHL. Vítězem Stanley Cupu se stal tým Montreal Canadiens.\n"}
{"id": "382654", "url": "https://cs.wikipedia.org/wiki?curid=382654", "title": "Liběna Séquardtová", "text": "Liběna Séquardtová\n\nLiběna Séquardtová (* 7. ledna 1960 v Pardubicích) je česká hobojistka.\n\nHru na hoboj začala studovat u prof. Voráčkové v Pardubicích. Poté absolvovalaKonzervatoř v Praze ve třídě prof. F. X. Thuriho a Hudební fakultu Akademie múzických umění u prof. Jiřího Mihule.\n\n\nZa soustavné vynikající provádění hobojového koncertu Bohuslava Martinů získala ocenění Českého hudebního fondu.\n\nOd roku 1985 je sólohobojistkou Symfonického orchestru hl. m. Prahy FOK, od roku 1987 působí jako zakládající členka v souboru Ars instrumentalis pragensis, s kterým zvítězila v mezinárodní soutěži komorních souborů v japonské Osace (1996). S tímto tělesem natočila řadu nahrávek. Od roku 1997 je členkou v souboru Česká dechová harmonie, dále koncertuje se souborem Barocco sempre giovane, varhaníkem Jaroslavem Tůmou nebo se svým manželem, Ivanem Séquardtem.\n\nOd roku 1999 vyučuje na Hudební fakultě AMU a na Konzervatoři v Plzni.\n\n"}
{"id": "382656", "url": "https://cs.wikipedia.org/wiki?curid=382656", "title": "Český slavík Mattoni 2008", "text": "Český slavík Mattoni 2008\n\nČeský slavík 2008 byl 43. ročník ankety popularity českých zpěváků a písní.\n\nLucie Bílá\n\n\n"}
{"id": "382658", "url": "https://cs.wikipedia.org/wiki?curid=382658", "title": "NHL 1956/1957", "text": "NHL 1956/1957\n\nSezóna 1956/1957 byla 40. sezonou NHL. Vítězem Stanley Cupu se stal tým Montreal Canadiens.\n"}
{"id": "382659", "url": "https://cs.wikipedia.org/wiki?curid=382659", "title": "NHL 1955/1956", "text": "NHL 1955/1956\n\nSezóna 1955/1956 byla 39. sezonou NHL. Vítězem Stanley Cupu se stal tým Montreal Canadiens.\n"}
{"id": "382662", "url": "https://cs.wikipedia.org/wiki?curid=382662", "title": "Lützow (těžký křižník)", "text": "Lützow (těžký křižník)\n\nLützow (těžký křižník) může být:\n\n"}
{"id": "382663", "url": "https://cs.wikipedia.org/wiki?curid=382663", "title": "Maryša", "text": "Maryša\n\nMaryša je dramatická divadelní hra-tragédie Aloise a Viléma Mrštíků z roku 1894. Jde o nejvýznamnější výsledek vzájemné spolupráce bratří Mrštíků a patří k vrcholům jejich tvorby. \n\nNámět, který si Alois přivezl z Těšan, původně zamýšlel zpracovat jako román, ale na Vilémův popud jej spolu napsali jako drama. Premiéra \"Maryši\", dramatu o pěti jednáních, byla v Národním divadle v Praze 9. května 1894 (účinkující v hlavní roli paní Benoniová, v dalších pak pánové Vojan v roli Francka, Slukov jako mlynář Vávra a Mošna v roli Lízala, režie pan Chvalovský), v Brně pak 27. října 1894. \n\nAutoři při vzniku divadelní hry vycházeli (velmi volně) z životních osudů Marie Horákové z Těšan, která se jako dvacetiletá provdala za Felixe Turka, o patnáct let staršího vdovce se třemi dětmi. Ve skutečnosti ho však neotrávila, ale naopak s ním prožila 39 let společného života a vychovali tři další děti (společně se jim narodilo 7 dětí, z nichž 4 zemřely v dětském věku). Je pohřbena v Těšanech se svým manželem ve společném hrobě, na kterém je nápis: \"\"Napsáno drama, prožito větší\"\".\n\nHra je řazena k tomu nejlepšímu z české realistické dramatické tvorby; dodnes je často uváděna na domácích scénách. Například v Městském divadle Zlín s premiérou 26. dubna 2008 (derniéra 9. března 2010) v režii Martina Františáka, hrají: Petra Hřebíčková (Maryša – za roli byla roku 2008 oceněna cenou Thálie), Dušan Sitek (Lízal), Radoslav Šopík (Vávra). \n\nPříběh řeší majetkové poměry a nerovný vztah muže a ženy; je ostrou kritikou poměrů na vesnici.\n\nDěj se odehrává na moravské vesnici. Mladá dívka – Maryša je dcerou bohatého sedláka Lízala, miluje však Francka, synka z chudé rodiny, který je právě odveden na vojnu do Brna. Přišel se za Maryšou rozloučit, Lízal ho však zle vyhnal (\"„takového lunta!“\"); má pro Maryšu vyhlédnutého jiného ženicha – bohatého mlynáře Vávru, vdovce se třemi dětmi. Přes Maryšin odpor, prosby a slzy přinutí Lízal za vydatné spolupráce své ženy (\"„budeš sa s ním mět dobře!“\") a její tety Maryšu, aby si Vávru vzala. Manželství není šťastné, Vávra tráví více času v hospodě než doma, nakonec Maryšu i bije, s Maryšiným otcem se soudí o věno. Lízal vidí, že udělal chybu a snaží se Maryšu přesvědčit, aby se vrátila domů. Je však pozdě, Maryša už o to nestojí, odmítá mu odpustit, že ji do manželství nutil. Po dvou letech se vrací Francek z vojny a veřejně prohlašuje, že bude za Maryšou chodit. Přijde dokonce i do mlýna, kde se Maryšu snaží přesvědčit, aby s ním utekla do Brna. Maryša odmítá, bojí se hanby, kterou by způsobila sobě i celé rodině. To, že se Vávra pokusí Francka zastřelit, nakonec Maryšu vyprovokuje k zoufalému činu – Maryša Vávru otráví jedem (otrušík) nasypaným do kávy.\nDo děje jsou začleněny kroje, lidové písně. Ve hře je často používáno nářečí, které je kombinací hanáckého, slováckého a brněnského dialektu.\n\nNa motivy dramatu bratří Mrštíků napsal Emil František Burian stejnojmennou operu, která měla premiéru v Brně 16. dubna 1940 \n\nNa motivy dramatu bratří Mrštíků napsali Alena Pešková a Petr Wajsar stejnojmenný balet, který měl premiéru v Plzni (Divadlo Josefa Kajetána Tyla) 14. března 2009. V hlavní rolích Zuzana Hradilová a Ivona Jeličová (Maryša).\n\nNa motivy dramatu bratří Mrštíků režisér Josef Rovenský natočil v roce 1935 stejnojmenný film. V hlavních rolích: Jiřina Štěpničková, František Kovářík, Hermína Vojtová, Jaroslav Vojta.\n\n\n"}
{"id": "382664", "url": "https://cs.wikipedia.org/wiki?curid=382664", "title": "Franz Antoine", "text": "Franz Antoine\n\nFranz Antoine (23. února 1815 Vídeň – 11. březen 1886) byl dvorní zahradník zahrad Hofburgu ve Vídni a rakouský botanik a fotograf.\n\nRoku 1865 se stal ředitelem všech dvorních zahrad v rakousko-uherské monarchii. Již v roce 1869, v rámci správní reformy, část svých pravomocí pozbyl, věnoval se však intenzivně vědecké práci a významné kolekci bromélií. Franz Antoine byl také dobrý amatérský fotograf. Jeho fotografie, převážně studie rostlin, zátiší a pohledy na Vídeň, byly představeny na třech výstavách: Vídeň 1864 a 1873, Paříž roku 1867. \n\n"}
{"id": "382665", "url": "https://cs.wikipedia.org/wiki?curid=382665", "title": "Ivan Séquardt", "text": "Ivan Séquardt\n\nIvan Séquardt je český hobojista.\n\nAbsolvoval konzervatoř a Hudební fakultu AMU v Praze. Nyní je profesorem Hudební fakulty JAMU v Brně a zasedá v porotách interpretačních soutěží (Mezinárodní soutěž Pražského jara, Concertino Prage atd.).\n\nOd roku 1979 hrál v České filharmonii na anglický roh, od roku 1991 je zde sólohobojistou. Jako komorní hráč spolupracuje s řadou souborů: Ars rediviva, Collegium musicum Pragensis, Česká dechová harmonie, Barocco sempre giovane. Sólově vystupuje i s velkými symfonickými orchestry. \n\n"}
{"id": "382670", "url": "https://cs.wikipedia.org/wiki?curid=382670", "title": "Židovská legie", "text": "Židovská legie\n\nŽidovská legie byla židovská sionistická armádní jednotka složená z dobrovolníků, která bojovala po boku britské armády za vyhnání Osmanské říše z Palestiny. V březnu 1915 schválil v Egyptě Výbor palestinských uprchlíků usnesení, které mělo za cíl „vytvořit Židovskou legii a navrhnout Anglii její nasazení v Palestině.“ Vůbec první vytvořenou jednotkou byl Sionský sbor mezkařů (), který byl v první světové válce nasazen v letech 1914 až 1916 na Gallipolském poloostrově při vylodění anglofrancouzských sil. Celkem existovalo pět praporů židovských dobrovolníků (s čísly 38 až 42).\n\n\n"}
{"id": "382673", "url": "https://cs.wikipedia.org/wiki?curid=382673", "title": "František Myslivec (malíř)", "text": "František Myslivec (malíř)\n\nFrantišek Myslivec (30. prosince 1890 Zábrdovice – 28. září 1965 Brno) byl český malíř.\n\n\nFrantišek Myslivec je impresionistický malíř, krajinář, svým životem i tvorbou bytostně spjatý s rodným Brnem. Zkušenosti sbíral v Paříži, Itálii a Jugoslávii. Zúročil je bohatou výstavní činností v období mezi válkami – vedle vlastních sedmi souborných výstav se účastnil šestnácti výstav s Klubem výtvarných umělců v Brně, kde působil jako člen výboru, místopředseda, jednatel a knihovník, řada jeho obrazů byla součástí výzdoby městských úřadů, poměrně velká kolekce jeho děl je ve sbírkách Muzea města Brna, vytvořil dva oltářní obrazy pro kostel sv. Augustina v Brně (obrazy sv. Rodiny a Božského Srdce Páně v postranních lodích kostela), v roce 1934 navrhl nový znak města Brna.\n\nVýznamnou součástí jeho činnosti je i pedagogické působení na Škole uměleckých řemesel v Brně.\n\n\n"}
{"id": "382675", "url": "https://cs.wikipedia.org/wiki?curid=382675", "title": "Bestiář", "text": "Bestiář\n\nBestiář (z lat. \"bestiarium\" od \"bestia\" - (dravé) zvíře) je kniha obsahující popisy skutečných i mytických zvířat. Nejstarší známý bestiář je anonymní řecké dílo \"Physiologus\" pocházející z 2. století; shrnuje starověké vědění a domněnky o takových zvířatech ve spisech klasických autorů, jako je Aristotelova \"Historia Animalium\" a v různých dílech Herodota, Plinia, Solina, Aeliana a dalších.\n\nVe středověku byly oblíbené bestiáře s ilustracemi, které zobrazovaly zvířata, ptáky a dokonce i kameny. Přírodní vývoj a ilustrace každého zvířete často doprovázela lekce z morálky, což odráželo, že svět sám o sobě hlásá Slovo Boží a že každá živá bytost má svůj význam. Bestiáře z 12. století oblíbené v Anglii a ve Francii byly většinou kompilacemi dříve vydaných textů. Bestiářem z moderní doby je například Borgesova Fantastická zoologie (v originále \"El libro de los seres imaginarios\")\n\n"}
{"id": "382677", "url": "https://cs.wikipedia.org/wiki?curid=382677", "title": "Julie Braná", "text": "Julie Braná\n\nJulie Braná je česká flétnistka.\n\nStudovala konzervatoř v Plzni ve třídě prof. M. Kroupové a v letech 1995 až 1996 působila v Karlovarském symfonickém orchestru. Současně se věnovala hře na zobcovou flétnu - mistrovské kurzy u řady flétnistů. V roce 1996 byla přijata na Hochschule für Musik und Theater Hamburg, kde pod vedením prof. P. Holtslaga studovala hru na zobcovou flétnu jako hlavní obor. Od roku 1987 pravidelně navštěvovala letní mistrovské kurzy zobcové flétny v Bechyni (nyní Prachatice) a nyní (od roku 1998) zde vede mistrovský kurz zobcové a barokní příčné flétny. Od roku 2003 vyučuje na Konzervatoři v Plzni a také na Pražské konzervatoři. Je členkou tria Tre fontane a vystupuje s řadou souborů, které se specializují na barokní hudbu: Collegium Marianum, Collegium 1704, Ensemble Accento (spoluzaložila v roce 2003), Barocco sempre giovane, Musica Florea a další. \n\n"}
{"id": "382681", "url": "https://cs.wikipedia.org/wiki?curid=382681", "title": "Günther Lützow", "text": "Günther Lützow\n\nGünther Lützow (4. září 1912, Kiel – 24. dubna 1945) byl stíhací pilot – letecké eso německé Luftwaffe během druhé světové války.\n\nPři více než 300 bojových nasazeních sestřelil Günther Lützow 108 letadel. Na západní frontě zaznamenal 20 sestřelů, z čehož minimálně jednou šlo o čtyřmotorový bombardér. Na východní frontě byl úspěšný 85 krát.\n\nV období března až září 1937 během španělské občanské války sestřelil oberleutnant Lützow jako \"Staffelkapitän\" Legie Condor 5 letadel, byl vyznamenán Španělským křížem ve zlatě s meči a diamanty.\n\n18. září 1940 byl Günther Lützow po 15 vzdušném vítězství povýšen do hodnosti hauptmann (kapitán) a vyznamenán Rytířským křížem Železného kříže. Od srpna 1940 byl Kommodorem Jagdgeschwader 3 (JG 3) „Udet“. Po dosažení 42 sestřelů byly majoru Lützowovi 20. července 1941 uděleny dubové ratolesti k Rytířskému kříži a po 92 vítězství k nim získal i meče (11. října 1941). Svého 100. vítězství dosáhl 24. října 1941.\n\nOd 24. dubna 1945 byl Günther Lützow pohřešován, z bojového nasazení s letounem Messerschmitt Me 262 patřící Jagdverband 44 (JV 44) proti americkým bombardérům B-26 v prostoru Donauwörth se nevrátil. Zda byl sestřelen, či jeho stroj selhal, není dodnes objasněno, jeho tělo ani letoun se nikdy nenašel.\n\n\n\n"}
{"id": "382685", "url": "https://cs.wikipedia.org/wiki?curid=382685", "title": "Memphis Open", "text": "Memphis Open\n\nMemphis Open byl profesionální tenisový turnaj mužů a žen pořádaný v Memphisu, největším městě amerického státu Tennessee. V sezóně 2014 se obě události ATP a WTA přesunuly do brazilského Rio de Janeira. Mužský memphiský turnaj pak pokračoval v nižší kategorii ATP World Tour 250 do sezóny 2017, kdy práva na pořadatelství v únorovém termínu získal nově založený New York Open.\n\nTurnaj mužů byl založen v roce 1975 jako součást okruhu World Championship Tennis (WCT). O dvě sezóny později došlo k přemístění halového národního mistrovství Spojených států U.S. National Indoor Tennis Championships z marylandského Salisbury do Memphisu, rozpočet byl navýšen na 220 tisíc dolarů a událost následně probíhala až do roku 1989 na okruhu Grand Prix, do nějž se WCT v roce 1978 včlenila. \n\nMužské halové národní mistrovství se v roce 1990 začalo konat v rámci nově založeného okruhu ATP Tour a premiérový ročník byl vyhlášen i turnajem roku. Mezi roky 2009–2013 řadila do kategorie ATP World Tour 500, od sezóny 2014 sestoupila do kategorie ATP World Tour 250. Premiérový ročník se uskutečnil roku 1975. Dříve byl turnaj známý pod názvy Federal Express International, Kroger St. Jude Championship, Volvo Championships a Regions Morgan Keegan Championships.\n\nV roce 2002 se k mužskému turnaji připojil ženský pod názvem Cellular South Cup. Do té doby se odehrával v Oklahoma City, odkud byl odkoupen a přesunut do Memphisu. Obě akce se konaly na tvrdém povrchu v aréně soukromého klubu Racquet Club of Memphis.\n\nRoli hlavního sponzora mužského turnaje do roku 2012 plnila firma Regions Financial. Do sezóny 2011 pak ženskou část sponzorovala společnost Cellular South. Událost byla také známa jako Memphis International. \n\nV dubnu 2017 řídící organizace ATP oznámila, že pořadatelství se od sezóny 2018 přesunulo do haly Nassau Veterans Memorial Coliseum na Long Islandu, kde došlo k založení New York Open. Memphiští organizátoři nenalezli generálního partnera pro zajištění finančního zázemí. \n\nV mužské dvouhře turnaj vyhrálo devět tenistů, kteří se během kariéry stali světovými jedničkami na konečném žebříčku, a to Björn Borg, Jimmy Connors, John McEnroe, Stefan Edberg, Andre Agassi, Ivan Lendl, Jim Courier, Pete Sampras a Andy Roddick. V sezóně 2016 triumfoval Japonec Kei Nišikori počtvrté v řadě, čímž vyrovnal Connorsův rekord v celkovém počtu titulů.\n\n"}
{"id": "382689", "url": "https://cs.wikipedia.org/wiki?curid=382689", "title": "Benzalkoniumchlorid", "text": "Benzalkoniumchlorid\n\nBenzalkoniumchlorid (též známý jako alkyldimethylbenzylamoniumchlorid, N-alkyl-N-benzyl-N,N-dimethylamoniumchlorid nebo ADBAC; CAS 68424-85-1) je směs alkylbenzyldimethylamoniových chloridů s různými sudými délkami alkylových řetězců. Tento produkt je dusíkatá kationtová povrchově aktivní látka (tenzid) patřící do kvartérní amoniové skupiny. Má tři hlavní oblasti použití: jako biocid, kationový tenzid a činidlo fázového přenosu v chemickém průmyslu.\n\nBenzalkoniumchlorid je dobře rozpustný v ethanolu a acetonu. I když je rozpouštění ve vodě pomalé, s vodnými roztoky se snadněji zachází a jsou proto preferovány. pH roztoků se pohybuje od neutrální do mírně zásadité oblasti, od čiré barvy po bledě žlutou; při protřepání silně pění, mají hořkou chuť a slabou mandlovou vůni, která je zjistitelná jen v koncentrovaných roztocích.\n\nV Evropské unii je ADBAC schválen pro použití v konzervačních přípravcích na dřevo, konzervantech pro plechové konzervy (kromě potravin a krmiv), konzervantech kapalin pro obrábění kovů, insekticidech, akaricidech, repelentech, atraktantech a protihnilobných přípravcích. Používá se také jako účinná látka v antiseptických přípravcích.\n\nADBAC je vysoce toxický pro ryby (LC = 280 μg/l a.i.), velmi vysoce toxický pro vodní bezobratlé živočichy (LC = 5,9 μg/l a.i.), mírně toxický pro ptáky (LD = 136 mg/kg) a slabě toxický pro savce.\n\nRoztoky benzalkoniumchloridu o koncentraci 10 % a více jsou pro člověka toxické, způsobují podráždění kůže a sliznic, a případně až smrt při vnitřním podání.\n\nBenzalkoniumchlorid je alergenní a různé studie mají pochybnosti o jeho reputaci ohledně bezpečnosti. U některých produktů bylo ve světle těchto výzkumů změněno složení, stále se však ADBAC široce používá v očních lázních, nosních sprejích, čističích rukou a obličeje, ústních vodách, spermicidních krémech a různých dalších čističích, sanitizérech a dezinfekčních přípravcích. Výrobci volně prodejných umělých slz a očních lázní se začali obávat chemické citlivosti při jejich dlouhodobém denním používání a proto v některých výrobcích použili namísto ADBAC jako konzervant látku EDTA. Někteří vyrábějí oční kapky pro citlivé oči v lahvičkách k jednorázovému použití bez jakékoli chemické konzervace. Existují i obavy, že dlouhodobé používání ADBAC jako konzervantu v nosních sprejích může způsobovat zduření sliznice a vést k medikamentózní rýmě (rhinitis medicamentosa).\n"}
{"id": "382702", "url": "https://cs.wikipedia.org/wiki?curid=382702", "title": "Philipp Holzmann", "text": "Philipp Holzmann\n\nPhilipp Holzmann AG byla celosvětově působící německá stavební společnost se sídlem v Frankfurtu nad Mohanem.\n\nFirmu s názvem \"Philipp Holzmann & Cie\" založil Johann Philipp Holzmann (1805–1870) ve Dreieichenhainu u Frankfurtu nad Mohanem v roce 1849. Původně se jeho společnost soustředila na výstavbu železnic v jižním Hesensku (Taunusbahn, Main-Neckar-Bahn), ve Spessartu (1852). Stavěla trať Hanau-Aschaffenburg (1855), Homburger Bahn (1859) a přístav v Oberlahnsteinu (1860).\n\nAktivity firmy se rychle rozšířily i do ostatních oblastí stavebnictví. Koncem 19. století nastala prudká expanze firmy. První velkou zakázkou byla stavba hlavního amsterdamského nádraží Amsterdam Centraal v roce 1882. Následovala stavba Alte Oper ve Frankfurtu, budovy justičního paláce v Mnichově, radnice v Hamburku a různé projekty železnic ve Východní Africe a Asii. Od roku 1906 působila i v Argentině, Brazílii, Chile, Kolumbii, Peru a Uruguayi.\n\n30. října 1917 se Philipp Holzmann & Cie sloučila s \"Internationale Baugesellschaft\" a stala se akciovou společností s názvem \"Philipp Holzmann Aktiengesellschaft\".\n\nV roce 1938 zaměstnávala firma 20 800 pracovníků. Velká poptávka po stavebních pracích v době nacistické Třetí říše učinila ze společnosti Philipp Holzmann AG jednoho z největších německých dodavatelů. V období od roku 1933 do roku 1939 získal Holzmann řadu zakázek na stavbu průmyslových budov významných společností, jako například továrních hal Brandenburgische Motorenwerke, ale také se podílel na mnoha stavebních projektech nacistického režimu. Mezi tyto projekty patří Carinhall, reprezentativní sídlo maršála a předního nacisty Hermanna Göringa, nová budova Reichsbank a Nové říšské kancléřství v Berlíně, Kongresová hala v Norimberku a komlex KdF Prora na Rujáně. Firma se podílela i na budování dálniční sítě, získala 22 zakázek a vybudovala 300 km dálničního tělesa. Holzmann postavil i most Theißtal a ve spolupráci most \"Rheinbrücke Frankenthal\" přes Rýn nedaleko Frankenthalu. Philipp Holzmann AG stavěla i Siegfriedovu linii, 630 km dlouhé opevnění na západní hranici Německé říše. Od konce června 1938 do dubna 1939 vybudovala přibližně 100 kilometrů dlouhou část mezi městy Weil am Rhein a Nonnenweier. Spolu s 85 subdodavateli zde pracovalo 14 000 pracovníků a při výstavbě 621 budov bylo užito 440 000 m³ betonu a železobetonu. Tato zakázka měla hodnotu 30 milionů Říšských marek.\n\nPo roce 1939 byla jedním z hlavních zadavatelů firmy Organizace Todt. Holzmann měl ze všech stavebních firem největší podíl na budování Atlantického valu. Celková hodnota této zakázky byla 33,6 milionu Říšských marek (16 % celého objemu stavebních prací). V roce 1941 zaměstnával Holzmann přibližně 21 300 zaměstnanců, z nichž asi 9 000 bylo zahraničních civilních pracovníků a 1300 válečných zajatců. Holzmann byl také zapojen do výstavby Bunawerk IG Farben v koncentračním táboře Auschwitz Monowitz. Velikost zakázky není známa. Na důležitých válečných stavbách byli nasazováni váleční zajatci, nuceně nasazení dělníci a vězni koncentračních táborů. Ti byli za odpovídající odměnu zpravidla poskytováni organizací Todt, Wehrmachtem nebo SS.\n\nMezi významné stavby lze mimo jiné uvést:\n\nPo válce se firma podílela na obnově německých měst, například ve Frankfurtu znovu stavěla Goethův dům, radnici a Paulskirche, později budovala zdejší metro a novou část letiště.\n\nPhilipp Holzmann zanikla pro nesolventnost v roce 2002. Na vrcholu své slávy v roce 1994 měla 43 000 zaměstnanců a s obratem 13,1 miliard DM byla největší německou stavební společností. I přes zánik firmy jsou její akcie i v roce 2017 kotovány na burze.\n\nCentrála firmy se nachází ve Frankfurtu na Taunusstraße, u paty mrakodrapu Skyper, s nímž je původní sídlo koncernu – památkově chráněná reprezentační vila z roku 1915 spojena atriem.\n\nHlavní pobočky byly kromě jiných měst v Berlíně, Düsseldorfu, Hamburku, Hannoveru, Stuttgartu a Mnichově.\n\n\n\n"}
{"id": "382706", "url": "https://cs.wikipedia.org/wiki?curid=382706", "title": "Marina Anissinová", "text": "Marina Anissinová\n\nMarina Anissinová, , francouzsky \"Marina Anissina\", (* 30. srpna 1975, v Moskvě) je francouzská krasobruslařka ruského původu, tanečnice na ledě. Jedná se o olympijskou vítězku se Salt Lake City\na mistryni světa v tancích na ledě z roku 2000.\n\nSvoji krasobruslařskou kariéru začala v Rusku spolu se svým partnerem Sergejem Sachnovským a později s Iljou Averbuchem. Poté co se Ilja Averbuch zamiloval a začal bruslit s Irinou Lobačevovou si Marina hledala nového partnera. Našla jej v podobě Gwendala Peizerata, mladého Francouze, se kterým bruslila od roku 1993.\n\nSpolu se svojí trenérkou hledala vhodného partnera. Dopisem oslovila Gwendala Peizerata a Victora Kraatze. Odpověděl jí jen Gwendal, a tak odjela na pár týdnů do francouzského Lyonu, kde už zůstala. Tak se zrodila taneční dvojice, která nadlouho zůstala v paměti příznivců tohoto sportu. Právě táto dvojice přišla s originálním nápadem zdvihané figury, když partnerka nese svého partnera. Tyto bruslařské kreace pokaždé uchvátily publikum.\n\nJe známo, že Marina a Gwendal se k sobě chovají a spolupracují čistě na profesionální úrovni, v soukromí se téměř vůbec nestýkají.\n\nPoprvé vyhráli soutěž Memoriál Ondreje Nepely v Bratislavě. jejich dlouholetou trenérkou byla Muriel Boucher-Zazoui, která jim připravila výjimečné programy a figury, kterými si tito dva tanečníci získal mnoho příznivců po celém světě. Svoji společnou kariéru ukončili na zimních olympijských hrách 2002 v Salt Lake City, kde zvítězili.\n\n\n\n\n"}
{"id": "382710", "url": "https://cs.wikipedia.org/wiki?curid=382710", "title": "Čestice (okres Rychnov nad Kněžnou)", "text": "Čestice (okres Rychnov nad Kněžnou)\n\nObec Čestice () se nachází v okrese Rychnov nad Kněžnou, kraj Královéhradecký. Žije zde  obyvatel. K Česticím patří i Častolovické Horky, které byly původně samostatným katastrálním územím se svým starostou, ke sloučení došlo později.\n\nNejnižší nadmořská výška je v okolí Divoké Orlice, kde činí 254 m. Postupně k severní části až k úpatí vrchu Chlum, který dosahuje výšky 343 m, se zvyšuje, a tak v těchto místech dosahuje asi 270 m. Severovýchodním směrem mezi Olešnicí a Častolovicemi sousedí druhý kopec zvaný Strýc, s výškou 313 m. Celý terén obce od severní části po jižní hranici je v mírném sklonu. Východním a západním směrem tvoří katastr obce rozsáhlá pole a louky, připomínající, že vesnice byla v minulosti převážně zemědělská. Byla tu však spíše menší hospodářství.\n\nPřed mnoha staletími byla v Česticích pustá krajina, porostlá pravěkými rostlinami. Přírodu narušovaly jen tlupy pravěkých lidí, kteří se snažili obstarat si potravu, té tu bylo dost, proto tu některé tlupy zůstávaly a začaly si stavět provizorní ubytování. Nejvhodnější polohou pro ubytování byl břeh Divoké Orlice. Zde vznikly první stavby a postupně se rozšiřovaly ke kopci Chlum. Podle vlastivědného sborníku Antonína Svobody se již první obyvatelé nazývali Čestici. Název byl několikrát upraven, ale i přesto je úřední název \"Čestice\". Dr. Antonín Profous ve svém díle \"Místní jména v Čechách\" uvádí, že jméno obce se objevilo již v roce 1398. Název obce byl pojmenován podle jedné osoby jménem Česta, který byl tak nazván pro jeho čestné jednání.\n\nČestice prošly mnoha útrapami. V 1. polovině 15. století byly drancovány husity a v období třicetileté války císařskými Chorvaty a švédskými vojsky. Čestice patřily pod častolovické panství, které koupil roku 1695 Vratislav ze Šternberka. K osamostatnění obce došlo v roce 1849. V letech 1873 až 1874 byla vybudována železniční trať Severozápadní dráhy z Prahy přes Hradec Králové do Žamberka. Tato trať vede i přes Čestice.\n\n\nDříve v Česticích děti vyučoval krejčí. Poté začaly děti navštěvovat školu v Častolovicích. První škola v Česticích byla postavena roku 1837. Stavba byla z měkkého materiálu, měla 1 učebnu, síň, světnici pro učitele a chlév. Stavba však přestala brzo vyhovovat a tak v roce 1850 došlo k přestavbě. Opět na jednotřídní, ale zděnou. V roce 1884 byla škola přestavěna podruhé. Tehdy však již se dvěma učebnami, dále kuchyň, 2 pokoje, kabinet a pokoj pro mladého učitele. V roce 1971 bylo přebudováno sociální zařízení a provedena rekonstrukce bytu. K další přestavbě došlo až v roce 1991. Byly vyměněny stropy, nová elektroinstalace, nová okna, vnitřní omítky a nakonec i nová omítka venkovní. Dnes je ZŠ Čestice dvojtřídní, byla zavedena školní družina a vyučuje se zde počítačový kroužek. Počet žáků se pohybuje kolem třiceti.\n\nMateřská škola byla dostavěna a otevřena 1. září 1964 s tehdejším názvem Zemědělský útulek. Název Mateřská škola byl změněn od 1. září 1966. Toto zařízení mělo vyřešit problém zaměstnaných žen, zejména v zemědělství. Prvních 18 žáků pod vedením Marie Novotné zasedlo do nového zařízení. Součástí byla i školní jídelna. V roce 1977 byla mateřská škola přistavěna rozšířena a od té doby bylo možné umístit až 30 dětí. Po této přístavbě bylo zakoupeno další vybavení a dodnes je doplňováno nejmodernějším zařízením na vysoké úrovni. Mateřská škola se nachází ve stejné budově jako obecní úřad, školní jídelna a soukromý byt. U mateřské školy je sportovní areál a školní zahrada.\n\n16. května 1876 byl Sbor dobrovolných hasičů založen. Do sboru se přihlásilo 20 členů a prvním velitelem byl zvolen Josef Bartoš. První zásah provedli hasiči při požáru stavení v Lípě již v roce 1876. První velký požár v Česticích vznikl v roce 1885. Shořela dvě sousední stavení. Oheň zničil vše, shořelo i několik kusů hospodářského zvířectva. Další velký požár v Česticích vznikl na pile. 1. září 1943 byla celá pila zničena, zachránilo se jen obytné stavení. První stříkačku měl sbor čtyřkolovou, kterou k požáru dopravovali koňským spřežením místních hospodářů. V roce 1936 zakoupila obec první motorovou stříkačku od firmy Smekal, Slatiňany. Vedle represivní činnosti byl Sbor dobrovolných hasičů také velkým organizátorem společenského a kulturního života v obci. Řada hasičských slavností v Česticích i účast na těchto slavnostech v okolních obcích, účast na církevních slavnostech, podpory při úmrtí člena, to vše patřilo k práci této organizace. První hasičský ples byl uspořádán 23. ledna 1879. V současné době má sbor asi 50 členů. K tomu patří i kolektiv mladých hasičů, kteří se účastní hasičských soutěží.\n\nV roce 1884 byl v Česticích založen divadelní spolek. Založil jej místní občan Josef Matějka a ihned s několika dalšími, kteří měli o divadlo zájem, nacvičil první hru Enšpigel. Hra měla úspěch, proto se nacvičila další s názvem Staří blázni. V roce 1908 se provedlo právní založení spolku s názvem Čtenářsko-ochotnický spolek Tyl. Jeho stanovy obsahovaly 17 paragrafů. Po vyhlášení mobilizace v roce 1914 odešla značná část mladých herců do války a divadlo se nehrálo. První poválečnou akcí byl 31. prosince 1918 Silvestrovský večer. Od roku 1919 byla divadelní činnost obnovena a každým rokem byly nacvičeny a sehrány alespoň 3 hry. V roce 1942 byla na čestickém jevišti sehrána první hra se zpěvy s názvem Vesničko má. Po několika dalších úspěšných hrách se zpěvy byla v roce 1959 nacvičena opereta Perly panny Serafinky. Do roku 1962, kdy byla ukončena činnost dospělých členů spolku, bylo sehráno 130 her. Poté nastalo období dětských představení. Poslední vystoupení se konalo v roce 1979, kdy spolek ukončil veškerou činnost.\nPočátky sportu se v Česticích datují od roku 1930. V roce 1954 byla založena tělovýchovná organizace TJ Sokol Čestice. V Česticích jsou oddíly ledního hokeje, volejbalu a jezdecký.\n\nV roce 1964 se budovaly kabiny a sportoviště. 18. června 1967 se konalo první slavnostní otevření sportovního areálu. Po krátké době původní stavba nevyhovovala, proto v roce 1975 byla provedena přístavba. Slavnostní otevření po přístavbě se konalo 18. září 1975 při příležitosti X. ročníku celostátního finále volejbalu vesnických družstev. Sportovní areál se v zimě využívá k turnajům v ledním hokeji.\n\nV roce 2001 bylo zahájena výstavba tělocvičny, která je přístavbou čestického pohostinství. Náklady na tělocvičnu činily 18 milionů, které byly hrazeny ze státního rozpočtu. V tělocvičně se nachází posilovna, šatna, balkon a sociální zařízení. Tělocvična se využívá k různým sportům od volejbalu přes nohejbal až stolní tenis.\n\nPrvní volejbalové družstvo bylo založeno v roce 1951 a mělo 6 hráčů. První volejbalové hřiště bylo vybudováno za truhlářskou dílnou Václava Macháčka. Další hřiště bylo vybudováno v roce 1954 \"Pod Chlumem\". V roce 1964 se celá sportovní činnost soustředila do dnešního areálu. Po založení volejbalového oddílu je zaznamenána účast na různých turnajích a i první přihláška do okresní soutěže. Od té doby je volejbalový oddíl pravidelným organizátorem různých turnajů, ale i významných celostátních volejbalových akcí.\n\nJezdecký oddíl byl založen v roce 1967 Josefem Kolářem. Byl absolventem Zemědělského odborného učiliště a chovu koní věnoval hodně času. Nejdřív se jezdci začali učit na tažných koních, poté začali být kupováni plnokrevníci. Prvním plnokrevníkem byla \"Matra\". Čestická stáj dosáhla mnoha úspěchů a účastnila se i Velké pardubické.\nV dnešní době již oddíl nefunguje.\n\n\n"}
{"id": "382716", "url": "https://cs.wikipedia.org/wiki?curid=382716", "title": "Das Keyboard", "text": "Das Keyboard\n\nDas Keyboard je špičková mechanická počítačová klávesnice. Jejím nejvýraznějším rysem je, že jedna z verzí nemá žádné nápisy na klávesách, klávesy jsou černé a úplně prázdné. Jméno bylo převzato z němčiny, do češtiny lze tento výraz jednoduše přeložit jako „Klávesnice“.\n\nOriginální „Das Keyboard“ se vyráběla v České republice, kritizovali ji za to, že jde v podstatě o drahou verzi mechanických kláves s gumovou membránou.\n\nPorézní povrch kláves byl vnímán negativně, ve srovnání s klávesnicemi, které používaly mechanické klávesy s gumovou membránou. Panují dokonce názory, že výhody posuzované klávesnice jsou přehnaně zveličovány. Das Keyboard II, která se prodává o dvacet dolarů dráž než první verze, oslovuje dokonce i kritiky první verze. Vyznačuje se pozlacením a cvakáním mechanických spínačů vyrobených společností Cherry. Tato klávesnice je podobná, ale není stejná, typu IBM Model M. Podoba spočívá v systému buckling spring. Jde o způsob přenosu stisku klávesy. \n\nDas Keyboard III, který byl uveden v červenci 2008, představil dva nové modely a to: Ultimate (prázdné klávesy) a Professional (tradiční QWERTY nápisy). Nový lesklý vzhled, modré LED diody a přidání USB hubu dělá klávesnici mnohem více aktuální.\n\nKlávesnice byla navržena Danielem Guermeurem, zakladatelem Metadot Corporation. Což byla společnost zaměřená na open source software nacházející se ve městě Austin, stát Texas, USA. Daniel Guermeur hledal radikální řešení, které by mu zabránilo aby se při psaní díval na klávesnici. Zadal tedy úkol čínské továrně na to, aby vyrobila první klávesnici bez popisků. Po několika minutách psaní na klávesnici zjistil, že levná gumová membrána, použitá v klávesnici, dávala při psaní velmi špatnou zpětnou vazbu. Rozhodl se tedy, že pro rychlé psaní na klávesnici nestačí pouze vizuální úprava. Rozhodl se tedy, že klávesnici upraví i po hardwarové stránce. Místo výroby levné klávesnice upřednostnil výrobu kvalitní klávesnice. Zkontaktoval jinou čínskou továrnu, s požadavkem na výrobu nejkvalitnější klávesnice, kterou dokáží v továrně vyrobit. Poté zkompletoval prázdné klávesy se zbytkem klávesnice. Po několika týdnech používání, této speciální klávesnice, Daniel zdvojnásobil svou rychlost psaní.\n\nJeho přátelé a kolegové ho mnohokrát žádali o radu, kde mohou takovouto klávesnici koupit. Ale Danielova klávesnice byla jediná svého druhu. Poté, co zpozoroval velký zájem o toto zařízení, rozhodl se, že ho začne prodávat. Zaměřil se pouze na prodej nejkvalitnějších klávesnic dostupných na trhu. Týden po tom, co začal s prodejem první Das Keyboard, měly jeho webové stránky několik milionů návštěvníků a o jeho produktu se zmiňoval nespočet blogů. Dokonce se o něm psalo i v renomovaných novinách, např. Slashdot nebo The New York Times.\n"}
{"id": "382717", "url": "https://cs.wikipedia.org/wiki?curid=382717", "title": "Oxid hořečnatý", "text": "Oxid hořečnatý\n\nOxid hořečnatý je bílá krystalická látka vyskytující se v přírodě jako minerál periklas. Jeho empirický vzorec je MgO. Oxid hořečnatý je snadno připravitelný spálením hořčíkové pásky (tenký hořčíkový plech) hořící na vzduchu oslnivě bílým plamenem. Reakcí vzniká bílý hygroskopický prášek. Ten se v přítomnosti vzdušné vlhkosti postupně přeměňuje na hydroxid hořečnatý (MgO + HO → Mg(OH)). Vzniklý hydroxid lze převést zpět na oxid hořečnatý zahřátím na vysokou teplotu. Oxid hořečnatý je spolu se síranem barnatým látkou s nejvyšší odrazivostí (96-98%).\n\n\nInhalace jemného prachu oxidu hořečnatého může způsobit poškození plic. Může působit dráždivě na sliznice očí a zažívacího traktu.\n"}
{"id": "382722", "url": "https://cs.wikipedia.org/wiki?curid=382722", "title": "Guity Novin", "text": "Guity Novin\n\nGuity Novin, vlastním jménem Guity Navran (* 21. dubna 1944, Kermánšáh, Írán), je kanadská malířka a kreslířka. \nV současnosti bydlí a pracuje ve Vancouveru a Torontu.\n\n"}
{"id": "382727", "url": "https://cs.wikipedia.org/wiki?curid=382727", "title": "Amsterdam Centraal", "text": "Amsterdam Centraal\n\nAmsterdam Centraal je hlavní vlakové nádraží v Amsterdamu. Jde o jeden z hlavních železničních uzlů Nizozemska. Prostřednictvím souprav ICE se odtud cestující mohou dostat do mnohých německých měst, na západ do Paříže je svezou rychlovlaky Thalys. Dále také z tohoto města vyjíždí spoje CityNightLine, které pasažéry dopraví do Antverp, Mnichova, Basileje, Curychu, Kodaně, Varšavy, ale již několik let také do Prahy, Děčína a Ústí nad Labem. Do Bruselu jezdí každou hodinu meziměstské linky. Budovou denně prochází přibližně 250 000 cestujících. Je též konečnou stanicí linek amsterdamského metra 51, 53 a 54. Budovu stanice navrhli architekti Pierre Cuypers a A. van Gendt, zakázku na výstavbu získala německá firma Philipp Holzmann. Amsterdam Centraal stojí na třech umělých ostrovech, pro jejichž stavbu muselo být do podloží zaraženo 8687 dřevěných pilot. Stanice byla otevřena v roce 1889.\n"}
{"id": "382731", "url": "https://cs.wikipedia.org/wiki?curid=382731", "title": "Linduška luční", "text": "Linduška luční\n\nLinduška luční (\"Anthus pratensis\") je malý zpěvný pták z čeledi konipasovitých (Motacillidae).\n\nJe přibližně stejně velká jako vrabec (\"Passer domesticus\"), dorůstá délky 14–15 cm, v rozpětí křídel měří 22–25 cm a váží 18–20 g. Opeření má nevýrazné, svrchu šedohnědé, na spodině krémově bílé, s černým pruhováním na většině těla. Světlého zbarvení jsou také vnější okraje hnědého ocasu a dvojice úzkých pruhů na křídlech. Oči i tenký zobák má tmavý, končetiny s nápadně dlouhým zadním drápem růžové. Obě pohlaví jsou zbarvena stejně.\n\nJe velmi podobná o něco větší lindušce lesní (\"A. trivialis\"), která má méně výrazné tmavé pruhování, výraznější zbarvení na hlavě a kratší zadní dráp.\n\nNejčastěji se ozývá ostrým, často několikrát opakovaným „ist“. Zpívající samci vyletují z vyvýšeného místa do výšky, odkud pomalu klesají zpět dolů.\n\nHnízdí na rozsáhlém území severní poloviny Evropy a v severozápadní Asii, v rozmezí od jihovýchodního Grónska a Islandu východně až po pohoří Ural a jižně po střední Francii a Rumunsko; izolovaná populace žije také na Kavkaze. Je převážně tažná se zimovišti v jižní Evropě, severní Africe a jihozápadní Asii, ptáci v Irsku a ve Velké Británii však na svých hnízdištích setrvávají po celý rok, ačkoli se obvykle přesouvají na pobřeží nebo do nížin.\n\nHnízdí na vlhkých loukách, pastvinách a v bažinách, přes zimu se vyskytuje také v jiných typech otevřené krajiny.\n\nŽiví se především hmyzem a jinými malými bezobratlými živočichy, zejména v zimě pak požírá také semena a bobule.\n\nVe střední Evropě hnízdí 1× až 2× ročně od března do srpna. Hnízdo v podobě rostlinami vystlaného důlku v zemi staví dobře ukryté v husté vegetaci. V jedné snůšce je 2–7 (nejčastěji 3–5) světlých, hnědě skvrnitých vajec, na kterých sedí 11–15 dnů pouze samice. Mláďata, která krmí oba rodiče, jsou opeřena po dalších 10–14 dnech. Linduška luční je též jedním z nejvýznamnějších hostitelů kukačky obecné (\"Cuculus canorus\").\n\nEvropská populace druhu je odhadována na 7–16 milionů hnízdících párů. Od roku 1980 však vykazuje mírně klesající trend, zatímco v České republice, kde hnízdí v počtu 30-60 tisíc párů, její početnost klesá již silně.\n\n\n"}
{"id": "382738", "url": "https://cs.wikipedia.org/wiki?curid=382738", "title": "Wolemie vznešená", "text": "Wolemie vznešená\n\nWolemie vznešená (\"Wollemia nobilis\") je druh starobylé jehličnaté dřeviny z čeledi blahočetovitých. Je to jediný žijící druh rodu wolemie.\n\nWolemie byla objevena v roce 1994 mezi pískovcovými skalami pouhých 150 km od australského Sydney. Byla přesněji určena až s pomocí zkamenělin, které datují její původ do období před 200 miliony let. Patří tedy mezi tzv. živoucí fosílie.\n\nVe volné přírodě roste méně než 200 wolemií. Místo výskytu v národním parku Wollemi je proto přísně chráněno zákazem vstupu. Vládní program pro záchranu tohoto vzácného stromu nicméně poskytl práva na rozmnožování wolemie soukromé firmě, která po rozmnožení základního množství stromů pro botanické zahrady a potřeby záchranného programu získala právo mladé stromky volně prodávat. Tomu napomohla i skutečnost, že strom lze relativně snadno rozmnožit řízkováním.\n\nRostlinu proto v současnosti vlastní všechny větší botanické zahrady v ČR, je například součástí pravěké sekce zahrady v Liberci a je možné ji levně a legálně zakoupit i soukromě. Na rozdíl od jiných podobně vzácných druhů, které jsou kradeny v přírodě a pak různou cestou dodávány soukromým sběratelům, je oficiální komercializace tohoto druhu úspěšnou ukázkou propojení obchodu se zájmy ochránců přírody.\n\nBěhem australských požárů na přelomu roku 2019 a 2020 bylo ohněm zasaženo 90 % plochy národního parku Wollemi, lokalita wolemií vznešených však byla uchráněna díky preventivnímu zásahu hasičů a bylo ožehnuto pouze několik stromů.\n"}
{"id": "382739", "url": "https://cs.wikipedia.org/wiki?curid=382739", "title": "Bestiář (rozcestník)", "text": "Bestiář (rozcestník)\n\nBestiář je kniha obsahující popisy skutečných i mytických zvířat.\n\nDalší významy:\n\n"}
{"id": "382743", "url": "https://cs.wikipedia.org/wiki?curid=382743", "title": "Dalmatin", "text": "Dalmatin\n\nDalmatin je populární psí plemeno původem z Chorvatska. Je uznané Mezinárodní kynologickou federací (FCI), která jej řadí do 6. skupiny. Číslo oficiálního standardu je 153. \n\nDalmatin patří mezi nejstarší známá plemena, existující několik tisíc let – na nástěnných malbách hrobek egyptských faraonů se objevují vzhledově stejní psi, avšak s postavou chrta; je možné, že už tito psi se podíleli na vzniku plemene dalmatin. Církevní kroniky ze 14. století a z roku 1719 naznačují s velkou mírou pravděpodobnosti, že dalmatin pochází z východního středomoří, pravděpodobně z Dalmácie (Chorvatsko), odkud se rozšířil po Evropě vodní cestou - britští námořníci si ho tak oblíbili, že si ho přivezli do Spojeného království. Tam se tito psi hned stali oblíbeným plemenem šlechty. V pesachové hagadě ze 14. století, která je uložena v manchesterské univerzitní knihovně Johna Rylanda, je malá ilustrace z lovecké scény, v níž dalmatin, který symbolizuje dominikány, coby představitele inkvizice, pronásleduje zajíce, symbolizujícího Židy. První obrazy, představující tyto psy, jsou z dílny italských malířů 16. století, do roku 1710 lze datovat fresku s vyobrazením dalmatina v klášteře Zaostrog (Dalmácie). V díle jistého Thomase Bewicka, které bylo vydáno v roce 1792, se nalézá popis a kresba dalmatina; Bewick tohoto psa nazývá „dalmatin“ anebo „kočárový pes“. První standard byl vydán v roce 1860.\n\nV nepatrném počtu se v Česku s dalmatinem setkáváme i v době mezi první a druhou světovou válkou. Po první světové válce byl u nás jediný chovatel dalmatinů a to továrník Manek z Jablonce nad Nisou. Po druhé světové válce zde zbylo dalmatinů jen velmi málo. V roce 1946 se několik černě a hnědě tečkovaných dalmatinů objevilo ještě na výstavě v Liberci, ale již naposled. Dalších více než deset let trvalo, než se to změnilo.\n\nTo se stalo 26. dubna 1969, kdy Miloš Synek dovezl ze Záhřebu dalmatina. Krátce nato přivezla Anna Šatrová dalšího psa z Anglie. V roce 1970 byl pak založen první český klub, nazvaný Klub chovatelů dalmatinů a to přesto, že se v Česku nacházeli jen dva psi. Ještě téhož roku sem ale byly přivezeny další dvě hnědě tečkované feny.\n\nDalmatin je středně velké až velké plemeno. Výjimečný je zbarvením srsti – je bílý s hnědými nebo černými skvrnami. Chlupy jsou krátké a tvrdé, srst hustá a lesklá. Štěňata se rodí bez skvrn, ty se na těle objevují až desátý nebo čtrnáctý den od narození. Psi s černými skvrnami mají tmavohnědé oči a psi s hnědými skvrnami mají oči jantarově zbarvené.\n\nDalmatin je pes přátelské a dobromyslné povahy. Díky svému temperamentu je vhodný pro aktivní lidi a svým přátelským vztahem k dětem také jako rodinný pes. Je velmi inteligentní a učenlivý. Majiteli nebo rodině je plně oddaný a loajální, nikdy by jim úmyslně neublížil. Je aktivní a mrštný. V jeho chovu se většinou upřednostňuje lovecký výcvik před klasickým, takže má dobře vyvinuté lovecké pudy a rád pronásleduje nebo stopuje zvěř.\n\nK dětem je přátelský, ať už patří do jeho \"smečky\" nebo ne. Avšak majitelé musejí svého dalmatina dobře hlídat, pokud si jejich dítě hraje s nikým jiným. Dětskou hru by mohl dalmatin pochopit jako napadení a mohl by \"svoje\" dítě začít bránit.\n\nS ostatními zvířaty vychází dobře, ať už s drůbeží nebo koňmi. Je vhodné jej chovat ve větší smečce, pokud budeme schopni všem jejím členům poskytnout mnoho pohybu, který dalmatin potřebuje.\n\nDědičná hluchota — častým dědičným onemocněním je dědičná hluchota, která je vedlejším účinkem genu způsobující bílou srst. Psi, kteří mají modré oči, jsou z chovu vylučování právě proto, že nosí geny dědičné hluchoty.\n\nMočové kameny — dalmatini jsou oproti ostatním psím plemenům náchylnější k močovým kamenům. Může to způsobovat krmení, nízký příjem vody nebo zánět močových cest.\n\nARDS — onemocnění dýchacího aparátů postihující psy již v nízkém věku. Touto nemocí může trpět i člověk a podobné příznaky byly jako jediné zatím zaznamenány jen u dalmatinů. 100% funkční lék zatím nebyl vynalezen a jedná se spíše jen o dohady.\n\n"}
{"id": "382744", "url": "https://cs.wikipedia.org/wiki?curid=382744", "title": "Wandina mohyla", "text": "Wandina mohyla\n\nWandina mohyla ( [kopjec Wandy]) je jedna ze čtyř krakovských mohyl navršených polským národním hrdinům. Je věnovaná legendární Wandě, dceři zakladatele Krakova knížete Kraka, která se raději utopila ve Visle, než aby dopustila další útoky německého knížete, který ji chtěl za ženu. Mohyla se nachází ve čtvrti Nowa Huta.\n\n\n\n"}
{"id": "382746", "url": "https://cs.wikipedia.org/wiki?curid=382746", "title": "TAGAP: The Apocalyptic Game About Penguins", "text": "TAGAP: The Apocalyptic Game About Penguins\n\nThe Apocalyptic Game About Penguins (zkráceně TAGAP) je počítačová hra pro operační systémy Windows XP a Windows Vista volně stažitelná na internetu od června 2007. Hráč zde řídí kyber-tučňáka Pabla, který se snaží zachránit Zemi od dobyvatelských plánů šíleného vědce Dr.Glowenka. TAGAP je tvůrčím debutem dvou finských fanoušků her,kteří se spojili do Penguin Development Teamu. Titul TAGAP je zkratka s dvěma významy. První význam je \"The Apocalyptic Game About Penguins\" (\"Apokalyptická hra o tučňácích\"), což je i titul hry. Druhý je \"Tissue Augmenting Green Addictive Pill\" (\"Tkáň rozšiřující zelená návyková pilulka\"), což je typ drogy, která hraje v zápletce hry značnou roli.\n\nTAGAP je 2D plošinová hra typu střílečky. Klávesnice se užívá pro pohyb hráče, interakci a výměnu zbraní, zatímco střelba a cílení se ovládá myší v rozsahu 360 stupňů. TAGAP nabízí širokou škálu zbraní. Některé jako brokovnice, plamenomet a minizbraň jsou standardní výbavou ve většině her. Jiné jako OMG-20k a Disintegrator jsou jedinečné a pouze ve vyšších kolech. Pablo může disponovat osmi různými zbraněmi, které mají dvě funkce střílení. Například druhá funkce plazmové zbraně slouží jako dočasný štít a brokovnice metá silné granáty. Doplněk těchto přenosných zbraní tvoří několik silně vyzbrojených bojových vozidel. Je zde miniaturní helikoptéra, laserová věžička a malá vesmírná loď. Vozidla mají také druhou funkci, například helikoptéra má možnost vrhání raket, vesmírná loď nálože s plazmovým výbuchem.\n\n\nHra se hraje na několika místech světa. První polovina hry je umístěna na tajné základně Dr. Glowenka v jižním Novém Zélandu. Pak se hra odehrává v Antarktidě, kde je Pedrova základna. Dále se boj přesouvá do Tokia a potom do tajné pevnosti v sopce na severu Japonska. V poslední kapitole hry se Pablo dostane do vesmíru a bojuje ve velké vesmírné stanici na oběžné dráze kolem Země.\n\nVe vzdálené oblasti objevil šílený vědec Dr.Glowenko způsob, jak vytvořit “bio-ovládané kybetnetické tučňáky\". Glowenko začíná vytvářet armádu klonovaných tučňáků zvaných \"Zombie tučňáci\", které upravil pomocí TAGAPu. Plánuje se svou armádou tučňáků převzít moc nad světem, ale jeden z tučňáků Pablo již nechce být Glowenkovým pokusným morčetem a uniká. Dává se do boje s celou klonovanou armádou tučňáků a snaží se odkrýt plány Dr.Glowenka. Hlavním nepřítelem je mu tučňák Pedro, jiný kyber-tučňák, který byl stvořen jako inteligentní bytost a Glowenko mu slíbil mimořádnou odměnu ve formě TAGAPu, pokud se mu podaří Pabla zabít. Pedro užívá velkou škálu smrtících zbraní a techniky, ale není úspěšný. Pablo zabije dr. Glowenka a zničí základnu pomocí jaderného sebedestruktivního zařízení. Pak se vydá do Antarktidy, kde na tajné základně Pedro vyrábí obyčejné tučňáky a mění je na zombie pomocí TAGAPu. Pablo tučňáky osvobodí a sleduje unikajícího Pedra do tajné pevnosti, skryté v sopce. Pablo bojuje v celém komplexu pevnosti a deaktivuje tlakovou pumpu, která sopku stabilizuje. Než sopka vybuchne, stihne Pablo nastoupit na vesmírný raketoplán a je vržen do vesmíru, kde je zakotvena obrovská vesmírná stanice, základna pro poslední Pedrův pokus o návrat k humanitě. Po dlouhém boji uvnitř stanice se střetne Pablo naposledy s Pedrem a zkouší ho přivést k rozumu. Pedro odpovídá aktivací ohromného těžce ozbrojeného robota ve tvaru tučňáka. Pablo ničí robota a poráží Pedra, přivede ho do bezvědomí. Stanice, zmítaná explozí robota, je destabilizována. Po chvíli váhání Pablo uchopí Pedra a a míří do hangáru, kde ještě zůstal jeden malý vesmírný koráb. Oba tučňáci unikají a stanice exploduje. Raketoplán ztroskotá v Antarktidě a Pedro se ptá Pabla proč ho zachránil. Pablo odpovídá \"Protože hrdinové z videoher to tak dělají.\" Všechno je zapomenuto a skupina uspořádá závěrečnou slavnost.\n\nGeneticky modifikované drogy, pod názvem pilulka, hrají ve hře velkou roli. Základní je zelená pilulka TAGAP (Tkáň rozšiřující návyková zelená pilulka). Jak napovídá název, Pablo je závislý na pilulkách vzhledem k roli, kterou hrají v jeho stvoření. Hráčovo zdraví je založeno na procentuálním zastoupení TAGAPu v Pablově krvi. Když dosáhne 0%, Pablo zemře. Polykání TAGAP pilulek zvyšuje jeho zdraví. Ve hře jsou celkem čtyři barevné typy pilulek, každá z nich má jiný účinek. Červené pilulky, známé jako \"One-ups\"(posilující), obsahují super dávku TAGAPu a zvyšují počet životů o sto. Modré pilulky pod názvem \"Speed\" (zrychlující) jsou stimulanty zvyšující rychlost pohybu tak, že si Pablo neuvědomuje svá rány, na krátkou dobu je mu propůjčena nezranitelnost. Růžové pilulky, \"Steroids\" (steroidy) umožňují Pablovi pohybovat se dvakrát tak rychle a dělat vysoké skoky.\nKdyž hladina TAGAPu v Pablově krvi dosáhe 100%, další pilulky způsobí předávkování. Tento stav znázorňují zelené kruhy pokrývající obrazovku, halucinace a pomalá schopností pohybu, výsledkem je nezranitelný bojový stav. Předávkování značí symbol smrtky na obrazovce vpravo.\nPilulky doplňují tři další skupiny benefitů. Medkits obnovují zdraví (100 životů), kredit karty zvyšují skór hráče. Je zde také tajemná položka “alien technology” (Q-damage) , která 4x násobí počet výstřelů ze zbraní.\n\nVývoj hry trval čtyři roky, začal v listopadu 2003 jako one-man-projekt, vedený Jouna Lahtinenem. Jouni v roce 2004 přibral Petja Haiskinena a oba vytvořili Penguin Development Team. Hra stála téměř 2500 Euro, což znamenalo překročení rozpočtu o tuto sumu, protože hra byla zamýšlena jako volně stažitelná. Téměř všechny peníze byly vloženy do software a hardware. TAGAP měl původně pět levelů místo plánovaných deseti. Dalších pět bylo zamýšleno jako rozšiřující balíček, protože se však hra při testování ukázala jako příliš krátká, byly přidány tyto další levely.\n\nHra se stala velmi populární,hlavně na finských webových stránkách a kladně hodnocena v herních časopisech, například finský časopis PELIT ji označil za kultovní hru \n\nTAGAP 2, pokračování hry , bylo oficiálně oznámeno na 16. listopad 2007. V současnosti je již vyvinuto \n\nHudbu na soundtrack TAGAPu složil spoluautor hry Petja Haiskinen. Je na domovských stránkách TAGAPu volně ke stažení spolu s hrou od června 2007. Má 33 písní včetně dvou bonusů, čas trvání 70 minut.\n\n"}
{"id": "382747", "url": "https://cs.wikipedia.org/wiki?curid=382747", "title": "Julien Benneteau", "text": "Julien Benneteau\n\nJulien Benneteau (* 20. prosinec 1981 v Bourg-en-Bresse, Francie) je současný francouzský profesionální tenista a bronzový olympijský medailista z londýnských her, který se stal profesionálem v sezóně 2000. Ve své dosavadní kariéře vyhrál na okruhu ATP World Tour dvanáct turnajů ve čtyřhře. Na challengerech ATP a okruhu Futures získal tři tituly ve dvouhře a jedenáct ve čtyřhře.\n\nNa žebříčku ATP byl ve dvouhře nejvýše klasifikován v dubnu 2012 na 26. místě a ve čtyřhře pak v listopadu 2014 na 5. místě. Trénuje ho Antoine Benneteau.\n\nPremiérový grandslamový titul ze čtyřhry si připsal na domácím French Open 2014, když společně s krajanem Édouardem Rogerem-Vasselinem porazil v bitvě o titul španělskou dvojici Marcel Granollers a Marc López. Na Letních olympijských hrách 2012 vybojoval ve čtyřhře bronzovou medaili, když společně s Richardem Gasquetem porazil v rozhodujícím zápase o třetí místo Španěly Davida Ferrera a Feliciana Lópeze.\n\nVe francouzském daviscupovém týmu debutoval v roce 2010 prvním kolem Světové skupiny proti Německu, v němž vyhrál čtyřhru společně s Michaëlem Llodrou nad dvojicí Philipp Kohlschreiber a Christopher Kas. Do září 2014 v soutěži nastoupil k deseti mezistátním utkáním s bilancí 3–3 ve dvouhře a 5–3 ve čtyřhře.\n\n"}
{"id": "382748", "url": "https://cs.wikipedia.org/wiki?curid=382748", "title": "Bismarck (Severní Dakota)", "text": "Bismarck (Severní Dakota)\n\nBismarck je hlavní a po Fargu druhé největší město amerického státu Severní Dakota. Slouží také jako obecní město Burleigh County. Bismarck byl založen roku 1872 a jako hlavní město Severní Dakoty slouží od roku 1889, kdy získalo suverenitu.\n\nMěsto zabírá plochu 71,0 km², z toho 69,6 km² je pevnina a 1,4 km² voda.\n\nMěsto bylo založeno roku 1872 jako „Edwinton“, pojmenováno na počest Edwina M. Johnsona, hlavního inženýra Severní pacifické železnice (Northern Pacific Railway). V roce 1873 bylo na počest německého kancléře Otto von Bismarcka přejmenováno na dnešní „Bismarck“. Northern Pacific Railway ho tak pojmenovala, protože chtěla nalákat německé imigranty, aby se ve městě usadili. Nicméně k nárůstu populace došlo až po objevení zlata v nedalekých Black Hills.\n\nPodle sčítání lidu z roku 2010 zde žilo 61 272 obyvatel. Podle sčítání lidu v Bismarcku v roce 2000 sídlilo 55 532 obyvatel, 23 185 domácností a 14 444 rodin. Hustota zalidnění byla 797,4 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 1,3% populace.\n\n\n"}
{"id": "382751", "url": "https://cs.wikipedia.org/wiki?curid=382751", "title": "ŠKP Inter Dúbravka Bratislava", "text": "ŠKP Inter Dúbravka Bratislava\n\nŠKP Inter Dúbravka Bratislava (celým názvem: Športový klub polície Inter Dúbravka Bratislava) byl slovenský fotbalový klub, který sídlil v bratislavské městské části Dúbravka.\n\nZaložen byl v roce 1946 pod názvem TKNB Bratislava. V roce 1962 byla první dvě mužstva převedena do TJ Slovnaft Bratislava, kvůli čemuž klub přišel o nejvyšší soutěž. V průběhu sezóny 2014/15 bylo mužské družstvo odhlášeno ze 4. ligy, jeho dosavadní výsledky byly následně anulovány. Do následující sezóny 2015/16 nakonec Dúbravka do svazových soutěží nepřihlásila ani zbylá mládežnické družstva.\n\nHřištěm klubu byl stadion ŠKP Inter Dúbravka s kapacitou 10 000 diváků.\n\n\nZdroj: \n\n\n\nZdroj: \n\n\n\nZdroj: \n\nFC ŠKP Dúbravka Bratislava „B“ byl rezervní tým bratislavského ŠKP. Největšího úspěchu dosáhl v sezóně 1999/00, kdy se ve 3. lize (3. nejvyšší soutěž) umístil na 4. místě. Rezervní tým zanikl v roce 2002 po odhlášení ze třetí nejvyšší soutěže.\n\n\nZdroj: \n\n\n\nZdroj: \n\n"}
{"id": "382752", "url": "https://cs.wikipedia.org/wiki?curid=382752", "title": "AFC Nové Mesto nad Váhom", "text": "AFC Nové Mesto nad Váhom\n\nAFC Nové Mesto nad Váhom (celým názvem: Atleticko-futbalový club Nové Mesto nad Váhom) je slovenský fotbalový klub, který sídlí v Novém Mestě nad Váhom. Založen byl v roce 1922 pod názvem ŠK Nové Mesto nad Váhom. Od sezóny 2014/15 hraje druhou slovenskou fotbalovou ligu.\n\nSvé domácí zápasy odehrává na stadionu AFC Považan s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "382753", "url": "https://cs.wikipedia.org/wiki?curid=382753", "title": "Jitka Čechová", "text": "Jitka Čechová\n\nJitka Čechová (* 25. května 1971 Mělník) je česká klavíristka, členka Smetanova tria.\n\nPo absolutoriu hry na klavír na pražské konzervatoři u Jana Novotného studovala dále na pražské AMU u profesora Petera Toperczera. Dále absolvovala postgraduální studium u Eugena Indjice v Paříži a Vitali Berzona ve Freiburgu. Účastnila se i mistrovských kurzů R. Kehrera ve Výmaru, Eugena Indjice a L. Bermana v Piešťanech.\n\nPatří mezi nejvýraznější české mladé klavíristy současnosti, mimo jiné je také známa jakožto propagátorka a samozřejmě i vynikající interpretka klavírního díla Bedřicha Smetany, jehož kompletní klavírní dílo nahrála pro vydavatelství Supraphon.\n\nJitka Čechová je laureátkou řady mezinárodních klavírních soutěží:\n\n"}
{"id": "382754", "url": "https://cs.wikipedia.org/wiki?curid=382754", "title": "NHL 1954/1955", "text": "NHL 1954/1955\n\nSezóna 1954/1955 byla 38. sezonou NHL. Vítězem Stanley Cupu se stal tým Detroit Red Wings.\n"}
{"id": "382755", "url": "https://cs.wikipedia.org/wiki?curid=382755", "title": "PŠC Pezinok", "text": "PŠC Pezinok\n\nPŠC Pezinok (celým názvem: Pezinský športový club Pezinok) je slovenský fotbalový klub, který sídlí ve městě Pezinok. Založen byl v roce 1921. Od sezóny 2015/16 působí ve třetí fotbalové lize, sk. Bratislava.\n\nSvé domácí zápasy odehrává na stadionu PŠC Pezinok s kapacitou 2 000 diváků.\n\n\n\nZdroj: \n\n\n\nZdroj: \n\n!Sezóny\n!Liga\n!Úroveň\n!width=\"33\"|Z\n!width=\"33\"|V\n!width=\"33\"|R\n!width=\"33\"|P\n!width=\"33\"|VG\n!width=\"33\"|OG\n!width=\"33\"|+/-\n!width=\"33\"|B\n!Pozice\n!Sezóny\n!Liga\n!Úroveň\n!width=\"33\"|Z\n!width=\"33\"|V\n!width=\"33\"|R\n!width=\"33\"|P\n!width=\"33\"|VG\n!width=\"33\"|OG\n!width=\"33\"|+/-\n!width=\"33\"|B\n!Pozice\n\n"}
{"id": "382756", "url": "https://cs.wikipedia.org/wiki?curid=382756", "title": "Basler Straße (stanice metra v Mnichově)", "text": "Basler Straße (stanice metra v Mnichově)\n\nBasler Straße je stanice mnichovského metra. Leží na lince U3.\n"}
{"id": "382758", "url": "https://cs.wikipedia.org/wiki?curid=382758", "title": "Forstenrieder Allee (stanice metra v Mnichově)", "text": "Forstenrieder Allee (stanice metra v Mnichově)\n\nForstenrieder Allee je stanice mnichovského metra. Leží na lince U3 pod křižovatkou Züricher Straße a Forstenrieder Allee. Byla otevřena v roce 28. srpna 1989 a před prodloužením rozšířením U3 do stanice Fürstenried West v roce 1991 byla konečnou stanicí. \n\nStěny stanice jsou natřeny zeleně a po trojicích na nich visí obrazy Helmuta Pfeuffera. Nástupiště je ostrovní, s jednou řadou sloupů uprostřed a nástupními hranami z isarské křemeliny. Sloupy jsou obloženy bílými dlaždicemi a jejich rohy jsou zvýrazněny hliníkovými pásky. Stejně jako u ostatních stanic otevíraných v roce 1989 je strop tvořen plechovými pláty a zakončen dvěma světelnými pásy.\n"}
{"id": "382759", "url": "https://cs.wikipedia.org/wiki?curid=382759", "title": "Machtlinger Straße (stanice metra v Mnichově)", "text": "Machtlinger Straße (stanice metra v Mnichově)\n\nMachtlinger Straße je stanice mnichovského metra. Leží na lince U3.\n"}
{"id": "382760", "url": "https://cs.wikipedia.org/wiki?curid=382760", "title": "Karnaughova mapa", "text": "Karnaughova mapa\n\nKarnaughova mapa je metoda používaná pro minimalizaci logické funkce při její analýze. Jejím principem je zobrazení n-rozměrné tabulky hodnot do dvojrozměrné mapy. Z této mapy lze poté graficky vyčíst minimální funkci. Je pojmenována podle Maurice Karnaugha, který vylepšil diagram Edwarda Veitche.\n\nAnalyzuji logickou funkci závislou na třech parametrech (x, y, z). Pravdivostní tabulka je následující:\nMatematický vzorec pro tuto funkci by se (bez minimalizace) dal tedy zapsat takto:\n\nPro minimalizaci této funkce nyní použijeme Karnaughovu mapu.\n\nVýhoda zápisu do Karnaughovy mapy spočívá v tom, že oblasti ovlivněné každou z proměnných jsou na rozdíl od pravdivostní tabulky souvislé. Aby toto byla pravda, je nutné vnímat mapu tak, že za posledním sloupcem následuje opět sloupec první, čímž se propojí (do té doby nesouvislé) oblasti formula_2. Nyní definujeme vzorec podobně jako u pravdivostní tabulky s tím, že si všímáme souvislých oblastí.\n\nTato oblast je zcela nezávislá na x (může nabývat hodnoty 1 i 0), závisí pouze na y a z. Můžeme tedy napsat\n\nTato oblast je zcela nezávislá na y (může nabývat hodnoty 1 i 0), závisí pouze na x a z. Můžeme tedy napsat\n\nVýsledná funkce bude tedy vypadat takto\n\nPři minimalizaci funkce, která obsahuje i neurčité stavy, tj. pokud máme výstupy, které nebudeme využívat, můžeme je při minimalizaci použít tak, že je nahradíme 1 nebo 0 dle libosti, aby nám vznikla co největší 2 množina jedniček, které spolu můžeme minimalizovat. \n\n"}
{"id": "382761", "url": "https://cs.wikipedia.org/wiki?curid=382761", "title": "Olejovice", "text": "Olejovice\n\nOlejovice (německy \"Ölstadtl\") byla obec na území nynějšího vojenského újezdu Libavá. Obec zanikla po roce 1946.\n\nObec ležela u silnice z Města Libavé do Lipníku nad Bečvou na svahovitém katastru nedaleko řeky Odry v nadmořské výšce 560 metrů. Vznikla ve druhé polovině 15. století. Už v roce 1545 je ovšem vedena jako pustá ves, v roce 1581 byla obnovena. Název obce vznikl zřejmě podle zaměstnání zdejších obyvatel, kteří tlačili lněný olej. Obecní katastr byl nejmenší ze všech libavských obcí, nadřízené úřady měly Olejovice v Městě Libavá. V obci byl mlýn, záložna, hasičský spolek a podobně jako v ostatních libavských obcích zde působil i spolek „Deutscher Kulturverband“. Obecná škola v obci působila od roku 1789, nová budova školy byla postavena roku 1854. Filiální kaple sv. Jana Nepomuckého byla vystavěna roku 1830 z daru 800 zl. místního rodáka F. Schwartze, malíře působícího v Olomouci. Obec byla zničena po vzniku vojenského prostoru.\n\nZbytky obce jsou zarostlé v listnatém lese, ruiny budov jsou však dobře patrné, stejně jako kaskáda rybníků. I po půlstoletí je patrné, že domy nezničil zub času, ale dělostřelectvo. Zřetelné jsou zbytky kostela, zemědělských stavení, zachovaly se dvě studny a zbytky kapličky. V místě se nachází mnoho stop po pobytu sovětské armády: nápisy, konzervy a zbytky vypálené munice.\n\n"}
{"id": "382762", "url": "https://cs.wikipedia.org/wiki?curid=382762", "title": "Văn Cao", "text": "Văn Cao\n\nNguyen Van Cao, vietnamsky Nguyễn Văn Cao (15. listopadu 1923, Haiphong - 10. července 1995, Hanoj) byl vietnamský hudební skladatel, který složil vietnamskou hymnu.\n\n\n"}
{"id": "382764", "url": "https://cs.wikipedia.org/wiki?curid=382764", "title": "NHL 1953/1954", "text": "NHL 1953/1954\n\nSezóna 1953/1954 byla 37. sezonou NHL. Vítězem Stanley Cupu se stal tým Detroit Red Wings.\n"}
{"id": "382766", "url": "https://cs.wikipedia.org/wiki?curid=382766", "title": "NHL 1952/1953", "text": "NHL 1952/1953\n\nSezóna 1952/1953 byla 36. sezonou NHL. Vítězem Stanley Cupu se stal tým Montreal Canadiens.\n"}
{"id": "382768", "url": "https://cs.wikipedia.org/wiki?curid=382768", "title": "NHL 1951/1952", "text": "NHL 1951/1952\n\nSezóna 1951/1952 byla 35. sezonou NHL. Vítězem Stanley Cupu se stal tým Detroit Red Wings.\n"}
{"id": "382773", "url": "https://cs.wikipedia.org/wiki?curid=382773", "title": "NHL 1950/1951", "text": "NHL 1950/1951\n\nSezóna 1950/1951 byla 34. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382774", "url": "https://cs.wikipedia.org/wiki?curid=382774", "title": "Celebeské moře", "text": "Celebeské moře\n\nCelebeské moře ( ) je moře v Tichém oceánu. Nachází se jižně od Suluského moře a ostrovu Mindanao (Filipíny), západně od Sangihských ostrovů, severně od Celebesu a východně od Kalimantanu v Indonésii. Moře má tvar velké pánve a sahá do hloubky 6 200 m. Od severu k jihu je dlouhé 837 km a od západu k východu 837 km a jeho celková plocha je 280 000 km². Nacházejí se tam silné mořské proudy a aktivní vulkanické ostrovy.\n\nCelebeské moře je mezinárodně proslulé kvůli pirátům, kteří tam okrádají nejen malé rybářské lodě, ale i obrovské kontejnerové lodě. V dnešní době tito piráti používají nejmodernější zbraně a výbavu jako radar a GPS navigaci a jezdí na vysokorychlostních motorových člunech.\n"}
{"id": "382775", "url": "https://cs.wikipedia.org/wiki?curid=382775", "title": "NHL 1949/1950", "text": "NHL 1949/1950\n\nSezóna 1949/1950 byla 33. sezonou NHL. Vítězem Stanley Cupu se stal tým Detroit Red Wings.\n"}
{"id": "382777", "url": "https://cs.wikipedia.org/wiki?curid=382777", "title": "NHL 1948/1949", "text": "NHL 1948/1949\n\nSezóna 1948/1949 byla 32. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382778", "url": "https://cs.wikipedia.org/wiki?curid=382778", "title": "NHL 1947/1948", "text": "NHL 1947/1948\n\nSezóna 1947/1948 byla 31. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382790", "url": "https://cs.wikipedia.org/wiki?curid=382790", "title": "Jan XXI.", "text": "Jan XXI.\n\nPapež Jan XXI. (1215 – 20. května 1277), rodným jménem Pedro Julião (lat. \"Petrus Iulianus\"), Portugalci též nazýván Pedro Hispano (lat. \"Petrus Hispanus\"), byl papežem římskokatolické církve od září roku 1276 až do své smrti o 8 měsíců později. Byl zatím jediným portugalským papežem. Za Portugalce by ještě mohl být považován Damasus I., neboť se narodil na území dnešního Portugalska, a Pavel IV., který měl portugalskou matku.\n\nPředchozí papež jménem Jan byl Jan XIX., žádný papež Jan XX. neexistuje. Jan XXI. chtěl výběrem svého jména opravit chybu, která, podle tehdejšího mínění, vznikla při počítání jeho předchůdců po Janu XV.\n\nPedro Julião se narodil mezi lety 1210 a 1220, pravděpodobně v Lisabonu. Svá studia zahájil na episkopální škole lisabonské katedrály, později studoval na Université de Paris, ačkoliv někteří historikové tvrdí, že studoval v Montpellieru. Ať to bylo kdekoliv, zabýval se medicínou, teologií a Aristotelovou dialektikou, logikou, fyzikou a metafyzikou.\n\nOd roku 1245 do 1250 se stal známým pod jménem \"Pedro Hispano\" (neboť přišel z Hispánie) a učil medicínu na univerzitě v Sieně, kde napsal dílo \"Summulae Logicales\", odbornou příručku k Aristotelově logice, která byla na evropských univerzitách užívána více než 300 let. Poté, co vešel ve známost jako univerzitní učitel, se vrátil do Lisabonu. Na dvoře v Guimarães byl radním a mluvčím krále Alfonse III. Portugalského (1248–79) v církevních záležitostech; později byl v Guimarães převorem. Snažil se stát se lisabonským biskupem, ale byl odmítnut. Místo toho se stal mistrem školy v Lisabonu. Jako významný filosof má taktéž podíl na vzniku schématu tzv. \"logického čtverce\".\n\nPedro se stal též lékařem papeže Řehoře X.\n\nDne 8. září 1276, po smrti papeže Hadriána V. (18. srpna), byl Pedro Hispano biskupy na konkláve zvolen papežem a o týden později uveden do funkce. (Podle některých zpráv byl po smrti Hadriána V. zvolen papežem italský kardinál Vicedomino de Vicedominis, jenž přijal jméno Řehoř XI., který nicméně zemřel následujícího rána. Věrohodnost těchto zpráv, pocházejících ze 17. století, je však sporná a většina moderních historiků je popírá.) Jedním z několika činů Jana XXI. během jeho krátkého potifikátu bylo zrušení nařízení, nedávno předtím schválených na 2. lyonském koncilu, která kardinálům během volby nařizovala nejen samotu, ale také jim postupně odnímala zásoby jídla a vína, když rozhodování trvalo příliš dlouho.\n\nAčkoliv většina jeho krátkého pontifikátu byla pod taktovkou vlivného kardinála Giovanniho Gaetana Orsiniho (který ho později následoval ve funkci papeže jako Mikuláš III.), Jan se pokoušel zahájit výpravu do Svaté země a zasazoval se o spojenectví s Východní církvi a snažil se jak jen mohl o udržení míru mezi křesťanskými národy. Zahájil taktéž misi za účelem obrácení Tatarů na křesťanství, avšak neúspěšně.\n\nPapež užíval nové křídlo paláce ve Viterbu, které však bylo chatrně vystavěno. Jednou během spánku se střecha nad ním propadla a on byl vážně zraněn. Zemřel o osm dní později 20. května 1277, pravděpodobně jako jediný papež, jehož smrt zavinila nehoda. Jeho hrob je dodnes k vidění v Duomo di Viterbo (katedrála sv. Vavřince), kde byl pohřben.\n\nPo jeho smrti se povídalo, že Jan XXI. byl ve skutečnosti čaroděj (nařčení často mířené proti papežům středověku z řad učenců, kterých nebylo mnoho, dokonce i během jejich potifikátu – např. Silvestru II.), a že když psal heretické pojednání ve svém pokoji, Bůh zasáhl a pokoj na něj spadl.\n\nV \"Božské komedii\" Dante vidí Jana XXI. (zmíněného jako Pietro Spano) v nebi mezi ostatními duchy velkých náboženských učenců.\n\nJan XXI. překvapivě napsal jednu z nejúplnějších prací ohledně pre- a post-koitální antikoncepce; ve velmi populárním díle \"Thesaurus Pauperum\" (Poklad chudoby) nabízí rady, jak kontrolovat porodnost a jak vyvolat menstruaci. Mnoho z jeho návodů bylo současným výzkumem shledáno jako překvapivě efektivní a je z nich taktéž vyvozováno, že ženy ve starověku měly mnohem větší kontrolu nad svojí reprodukcí, než se předpokládalo dříve. Nicméně není zcela jisté, že autor tohoto díla a papež byli touž osobou.\n"}
{"id": "382794", "url": "https://cs.wikipedia.org/wiki?curid=382794", "title": "Revision Control System", "text": "Revision Control System\n\nRevision Control System (RCS) je software pro správu verzí. Vedle textových dat je RCS schopen omezeně pracovat i s binárními soubory. Revize jsou ukládány s využitím utility diff.\n\nRCS vyvinul v roce 1982 Walter F. Tichy z Purdue University jako volně použitelnou a pokročilejší alternativu k tehdy populárnímu softwaru Source Code Control System (SCCS).\n\nRCS operuje jen na jednotlivých souborech, neumí pracovat s celým projektem.\n\n"}
{"id": "382796", "url": "https://cs.wikipedia.org/wiki?curid=382796", "title": "Richmond (rozcestník)", "text": "Richmond (rozcestník)\n\nRichmond může znamenat:\n\n\n\n\n\n\n"}
{"id": "382804", "url": "https://cs.wikipedia.org/wiki?curid=382804", "title": "Westland Wyvern", "text": "Westland Wyvern\n\nWestland Wyvern byl britský námořní bitevní samonosný dolnoplošník s protiběžnými vrtulemi a zatahovacím podvozkem ostruhového typu.\n\nPrvní prototyp (sériové číslo TS371) W-34 vzlétl 16. prosince 1946 ze zkušebního letiště v Boscombe Down, v jehož kabině seděl za řízením zalétávací pilot Harald Penrose.\nPo havárii prvního prototypu 15. října 1947, při které zahynul tovární pilot firmy Peter Garner, převzal zkušební program druhý prototyp (TS375). Byl zalétaný 10. září 1947 v Yeovilu, v té době již s označením Westland Wyvern TF Mk.1 (Torpedo-Fighter). Oba prototypy měly pevné nesložitelné křídlo, nenesly hlavňovou výzbroj a nebyly vybaveny přistávacím hákem pro palubní provoz. TS375 byl záhy vybaven vystřelovacím sedadlem ML, vodorovné ocasní plochy dostaly mírné vzepětí a horní strana křídla byla vybavena brzdícími štítky.\nTřetí prototyp (TS378) byl zkušebně vybaven šestilistou protiběžnou vrtulí de Havilland na rozdíl od prvních dvou s osmilistou Rotol.\n\nBěhem prvního pololetí roku 1948 byly dohotoveny zbývající prototypy Mk.1 již se sklopným křídlem, přistávacím hákem, závěsy pro katapultový vzlet a s výzbrojí čtyř kanónů Hispano Mk.V ráže 20 mm. Šest prototypů a deset strojů ověřovací série (VR131 až VR140) W.34 Wyvern TF Mk.1 bylo poháněno pístovými čtyřiadvacetiválcovými motory Rolls-Royce Eagle 22 o výkonu 3500 hp (2610 kW).\n\n18. ledna 1949 vzlétl první prototyp Wyvern TF Mk.2 (VP120) s motorem Rolls-Royce Clyde, který byl vybaven devítistupňovým osovým kompresorem doplněný desátým odstředivým stupněm o výkonu 2200 kW.\nPrvní prototyp TF Mk.2 (VP109) s motorem Armstrong Siddeley ASP-3 Python 1 o výkonu 2620 kW plus 4,5 kN přídavného tahu vzlétl 22. března 1949, následovaný druhým (VP113) 30. srpna. Ten již v říjnu 1949 po náhlém zastavení motoru havaroval s tragickými následky pro pilota Mika Gravese. Třetí prototyp (VW867) z února 1950 a předsériové exempláře TF Mk.2 (VW868 až VW886) dostaly motory Python 2 s konstantními otáčkami.\n\nJediný cvičný dvoumístný stroj T Mk.3 (VZ739) zahájil zkoušky 11. února 1950 s motorem Python 1 a v listopadu téhož roku byl po havárii zrušen.\n\nSedm kusů ověřovací série TF Mk.1 a 2 bylo dokončeno jako (W.35) Wyvern TF Mk.4 se změněným krytem motoru a dvěma pomocnými kýlovými ploškami namontovanými na stabilizátoru, zlepšujícími směrovou stabilitu stroje. V následujících čtyřech blocích sériové produkce vzniklo 50 (VZ745 až VZ766 a VZ772 až VZ799), 13 (WL876 až WL888), 13 (WN324 až WN336) z roku 1955 a 11 (WP336 až WP346) strojů této verze s motory Python 3 s výkonem 2700 kW plus 5,2 kN.\n\nPři nasazení do služby bylo 87 strojů W.35 Wyvern TF Mk.4 v roce 1953 přejmenováno na Wyvern S Mk.4 (Strike).\n\n9. června 1948 zahájil třetí prototyp TF Mk.1 TS348 zkoušky na letadlové lodi HMS Implacable a od května 1949 pokračoval zkušební provoz na HMS Illustrious.\n\nV červnu 1950 se zařadil do testování na letadlové lodi HMS Illustrious také třetí prototyp Wyvernu TF Mk.2 s motorem Python 2.\n\nV létě 1954 začala první jednotka, 813. squadrona, operovat z paluby letadlové lodě HMS Albion ve Středozemním moři. Své první Wyverny S Mk.4 dostávala od května 1953 a její domovskou základnou se stalo pozemní letiště ve Fordu v Sussexu. Plně bojeschopnou se stala po dodání dvacátého stroje v září 1953.\nOd května do listopadu 1955 sloužily Wyverny 813. a nové 827. squadrony na HMS Eagle (R05) opět ve Středozemním moři. Po návratu do Fordu byly rozpuštěny a na jejich základě se utvořily squadrony 830 a 831, které se v dubnu 1956 opět nalodily na HMS Eagle. Do středomoří však odplula pouze 830. squadrona, protože 831. se po několika dnech vrátila do Fordu.\nMezi 1. a 6. listopadem 1956 zasáhlo devět bojeschopných S Mk.4 830. squadrony Royal Navy z HMS Eagle v suezské krizi proti Egyptské republice. Dva Wyverny byly během akcí sestřeleny, jejich piloti se však dokázali zachránit katapultáží.\n\n831. squadrona se ještě v roce 1956 přestěhovala na HMS Ark Royal (R09), kde sloužila do února 1957 a v prosinci ve Fordu byla rozpuštěna. Stejný osud postihl v lednu 1957 830. squadronu po návratu HMS Eagle do Británie.\n\nV listopadu 1956 došlo na základně ve Fordu k obnovení 813. squadrony, která se v červenci 1957 nalodila na HMS Eagle. Zůstala tak poslední jednotkou s Wyverny a to až do března 1958, kdy byla rozpuštěna.\n\n\n\n"}
{"id": "382807", "url": "https://cs.wikipedia.org/wiki?curid=382807", "title": "Otoman", "text": "Otoman\n\nOtoman může být:\n\n"}
{"id": "382810", "url": "https://cs.wikipedia.org/wiki?curid=382810", "title": "Fontanela", "text": "Fontanela\n\nFontanela je vazivový lupínek, který se nachází u dítěte na lebce mezi jednotlivými kostmi. Postupně však osifikuje a ve dvou letech už jsou kosti zcela srostlé. Existuje fontanela čelní (\"fonticulus frontalis\"), fontanela týlní (\"fonticilus occipitalis\"), fontanela klínová (\"fonticulus sphenoidalis\") a fontanela postranní (\"fonticulus mastoideus\"). Fontanely jsou významné především během porodu, protože se díky nim mohou jednotlivé lebeční kosti přiblížit a zúžit tak lebku.\n"}
{"id": "382815", "url": "https://cs.wikipedia.org/wiki?curid=382815", "title": "Pstružný potok (přítok Sázavy)", "text": "Pstružný potok (přítok Sázavy)\n\nPstružný potok je levostranný přítok řeky Sázavy v okresech Pelhřimov a Havlíčkův Brod v Kraji Vysočina. Délka jeho toku činí 18,8 km. Plocha povodí měří 76,6 km².\n\nV minulosti byl potok nazýván Kamenná trouba, pod tímto názvem je ještě uveden v mapách stabilního katastru z roku 1838.\n\nPramenná oblast Pstružného potoka se nachází v Humpolci a v jeho nejbližším okolí. Potok teče převážně severním směrem. Pod Humpolcem jej posiluje zleva \"Rápotický potok\" a dále \"Čejovský potok\", který přitéká z pravé strany od Čejova. Dále po proudu protéká Kejžlicí, u které přibírá z levé strany \"Jalovčí potok\". Mezi Kejžlicí a Dolním Městem napájí velký rybník, který se jmenuje Kamenná trouba. Do Sázavy se vlévá za osadou Mariadol u Mrzkovic, na jejím 141,1 říčním kilometru, 3 km západně od Světlé nad Sázavou.\n\n\nPrůměrný průtok Pstružného potoka u ústí činí 0,53 m³/s.\n\nM-denní průtoky u ústí:\nSpádu potoka na jeho dolním toku využívají tři MVE.\n\n"}
{"id": "382823", "url": "https://cs.wikipedia.org/wiki?curid=382823", "title": "Alfons XII.", "text": "Alfons XII.\n\nAlfons XII. (28. listopadu 1857 Madrid – 25. listopadu 1885 Královský palác El Pardo), znám též pod přízviskem Rey Pacificador (král mírotvorce), španělský král z rodu Bourbonů, králem byl v letech 1870–1885, ale skutečně vládl 1875–1885.\n\nAlfons XII. byl synem španělské královny Isabely II. a jejího manžela a zároveň bratrance, cádizského vévody Františka. V roce 1868, když bylo Alfonsovi jedenáct let, musela jeho matka Isabela II. s celou svou rodinou opustit Španělsko, kde se moci ujal generál Francisco Serrano y Dominguez. Vyhnaná královská rodina našla nové útočiště ve Francii na dvoře císaře Napoleona III. Ve snaze zklidnit poměry v rodné zemi, se Isabela II. 25. června 1870 rozhodla oficiálně zřeknout španělského trůnu ve prospěch svého syna Alfonse.\n\nAni ne třináctiletý král vzal svůj nový úkol velmi vážně a na svůj věk prokázal neobyčejnou zralost. Stále byl ale králem bez koruny a bez země, které by vládl, jelikož ve Španělsku zůstala tato událost zcela bez povšimnutí. Zde stále držel moc pevně v rukou generál Francisco Serrano y Dominguez, jako regent, a generál Juan Prim byl ministerským předsedou. Oba muži se společně snažili najít pro Španělsko nového krále a jejich kandidátem se nakonec stal aostský vévoda Amadeus Savojský, druhý syn italského krále Viktora Emanuela II.\n\nMladý, inteligentní a pilný student Alfons zatím v Paříži studoval Collége Stanislas, kde se mu dostalo velmi dobrého vzdělání. Po prusko-francouzské válce ale došlo ve Francii k pádu Druhého císařství a španělská královská rodina opustila Paříž a usadila se v Ženevě. Alfons odešel za svou tetou Amálií Bavorskou do Bavorska a v roce 1872 do Vídně, kde studoval další tři roky na Theresianu. Vlídně ho přijala i císařská rodina, kde navázal blízký vztah s arcivévodou Rainerem a jeho ženou Marií Karolinou. Často navštěvoval i rodinu svého spolužáka arcivévody Fridricha. Tato část císařské rodiny Alfonse uznávala jako právoplatného krále Španělska, ale oficiálně tehdy Habsburkové dávali přednost karlistickému pretendentovi. V červnu 1874 odešel Alfons do Anglie, kde dosáhl posledního stupně vzdělání na kadetské škole v Sandhurstu.\n\nVe Španělsku se situace stávala stále více chaotickou, král Amadeus I. Savojský musel roku 1873, po dvou letech své vlády, abdikovat. Byla vyhlášena republika a prezidenti se rychle střídali. V té chvíli do událostí zasáhl Antonio Cánovas del Castillo, usilující o návrat Bourbonů na trůn. Na jeho popud napsal Alfons v Anglii manifest, jehož textem si rychle získal srdce většiny španělského obyvatelstva. V prosinci 1874 navštívil Alfons matku v Paříži a zde obdržel telegram, že generál Martínez Campos svrhl neúspěšnou prozatímní Serranovu vládu a Alfons byl oficiálně uznán a prohlášen španělským králem. Dne 14. ledna 1875 vjel Alfons XII. slavnostně do Madridu. 24. 5. 1876 vyhlásil novou ústavu, která zaručovala náboženskou a tiskovou svobodu, a podle anglického vzoru byl zřízen dvoukomorový parlamentní systém, kde se o moc se dělily dvě politické strany: konzervativci, vedení autorem nové ústavy Cánovasem del Castillem, a liberálové v čele s Práxedesem Mateem Sagastou. Skutečná opozice, tedy karlisté, republikáni, anarchisté a socialisté byli zatlačeni do ilegality. Během své vlády Alfons XII. stabilizoval politickou situaci v zemi a jeho osoba se stala zárukou míru a prosperity.\n\nDne 23. ledna 1878 se Alfons XII. oženil se svou sestřenicí a vnučkou posledního francouzského krále Ludvíka Filipa Orleánského, Marií de las Mercedes z Orléans-Montpensieru, která byla jeho láskou už od dětských let. Tento sňatek se uskutečnil proti vůli Isabely II., jelikož nevěstin otec a zároveň Isabelin švagr, Anton Montpensier-Orleánský, se roku 1868 významně podílel na povstání, které Isabelu svrhlo z trůnu. Alfons nebral na matčiny námitky žádný ohled. Novomanželé byli velmi šťastní a také obyvatelstvo přijalo tento sňatek s nadšením, jelikož nevěsta byla po své matce Španělka, narozená v Madridu a žijící dosud v Seville. Marie de las Mercedes uchvátila své okolí i neobyčejnou krásou a hrdostí. Manželské štěstí ale trvalo jen pět měsíců a osmnáctiletá královna Mercedes zemřela 26. června 1878 na tyfus. Alfons XII. se psychicky zhroutil. Ze smrti své první manželky se už nikdy zcela nevzpamatoval a tato událost zanechala stopy na jeho povaze. Z veselého mladíka se stal melancholicky zadumaný muž, cynický a náladový. Začal ve větším množství popíjet alkohol, navštěvovat noční podniky a střídat milenky, což nijak neprospívalo jeho zdravotnímu stavu, který se viditelně zhoršoval. Poté, co byl na něj 25. září 1878 spáchán neúspěšný atentát, začali jej lidé v jeho okolí přesvědčovat, že se musí co nejdříve znovu oženit a zplodit následníka trůnu.\n\nPřestože Alfons po novém sňatku netoužil, rozhodl se v zájmu Španělska podvolit. Dne 29. listopadu 1879 se Alfons XII. podruhé oženil a jeho manželkou se stala Marie Kristina Rakouská, neteř císaře Františka Josefa I. Marie Kristina byla žena vnímavá a inteligentní a od samého počátku jí bylo jasné, že tento sňatek je uzavřen jen z povinnosti vůči státu. Často také přiznávala, že ji trochu bolí u srdce při pomyšlení, že bude pro Alfonse vždy až tou druhou, po milované Mercedes. Brzy po svatbě se navíc dozvěděla o aktuální milence svého manžela, primadoně madridské opery Elen Sanzové. Až na tuto nevěru se Alfons choval ke své ženě zdvořile a pozorně, ale také chladně, což Marie Kristina nesla těžce. Mezi manželi nikdy nezavládla důvěra a Alfons XII. si udržoval svůj chladný odstup až do konce svého života. Situace v manželství se ještě zhoršila poté, co Marie Kristina porodila v průběhu dvou let dvě dcery – v roce 1880 to byla Marie de las Mercedes a 1882 Marie Tereza Isabela. Alfons nedokázal skrýt zklamání, že ani jedno z dětí není vytoužený syn a následník trůnu. I Marie Kristina byla z vývoje událostí smutná a těžce na ni dolehlo i to, že Alfonsova milenka Elena Sanzová zplodila králi v roce 1881 právě syna.\n\nAlfons XII. trpěl ke konci života tuberkulózou, což ale držel v tajnosti. Ještě v lednu 1885 vlastnoručně pomáhal při záchranných pracích po zemětřesení v Andalusii, v červenci se neohroženě vydal do oblastí zasažených epidemií cholery. Jeho odvaha se stala legendární, ale nikdo netušil, že král už stejně nemá co ztratit. V době, kdy cítil blížící se konec, povolal k sobě svou další milenku, Adélu Borghiovou, od roku 1885 vyhnanou ze země, aby s ní strávil poslední měsíce života. Koncem října 1885 odjel z Madridu do letního sídla El Pardo. Dne 23. listopadu 1885 se králův stav zhoršil. Zemřel 25. listopadu 1885 v nedožitých 28 letech. Šest měsíců po manželově smrti porodila Marie Kristina syna Alfonse. Následujících sedmnáct let vládla za syna jako regentka, a to až do chvíle, kdy se ujal roku 1902 trůnu, jako Alfons XIII.\n\n"}
{"id": "382824", "url": "https://cs.wikipedia.org/wiki?curid=382824", "title": "Bernard Madoff", "text": "Bernard Madoff\n\nBernard Leon Madoff (* 29. dubna 1938) je americký investiční bankéř, jeden ze zakladatelů a na čas i předseda burzy NASDAQ a pachatel největší zpronevěry v dějinách USA.\n\nJeho firma byla jedním z největších obchodníků na Wall Street a on sám byl považován za přední osobnost židovské filantropie. V roce 1960 založil společnost Bernard L. Madoff Investment Securities a až do prosince 2008 byl jejím předsedou. V prosinci 2008 byl zatčen agenty FBI a obviněn z rozsáhlého podvodu, jednoho z největších v americké historii. Podle FBI jím řízené hedgeové fondy byly založeny na tzv. Ponziho schématu, což je určitá varianta podvodného podniku česky označovaného jako „letadlo“. Madoff lákal klienty do fondů na vysoké výnosy, které ale nevyplácel z výnosů, nýbrž z vkladů nově příchozích klientů. \n\nOn sám své pochybení podle deníku Financial Times přiznal. Podvodem byly postiženy velké a renomované finanční instituce jako BNP Paribas, Santander nebo Société Générale.\n\n10. března 2009 proběhlo první jednání soudu, ve kterém za zpronevěru padesáti miliard dolarů finančníkovi hrozil až dvacetiletý trest odnětí svobody. Případ mimo jiné odhalil slabiny v regulačním systému amerických finančních trhů. 12. března 2009 Madoff u soudu přiznal vinu u všech 11 obvinění, podle kterých klamal investory a zpronevěřil až 50 miliard dolarů. Madoff zároveň poté, co se přiznal, prohlásil: \"„Hluboce se omlouvám a stydím se“\".\n\nAmerická federální prokuratura pro něj požadovala trest 150 let vězení a pokutu 170 miliard dolarů za zpronevěru až 65 miliard dolarů. Rozsudek zahrnující odnětí svobody v maximální výši byl vynesen 29. června 2009.\n\n"}
{"id": "382827", "url": "https://cs.wikipedia.org/wiki?curid=382827", "title": "Karlismus", "text": "Karlismus\n\nKarlismus je tradicionalistické a legitimistické politické hnutí ve Španělsku usilující o dosazení samostatné linie Bourbonů, počínaje Donem Carlosem, na španělský trůn. Hnutí posílilo po prohrané Španělsko-americké válce v roce 1898, kdy Španělsko ztratilo své kolonie Kubu, Portoriko a Filipíny.\n\nKarlisté byli přívrženci a sympatizanti Dona Carlose, neúspěšného uchazeče o španělský královský trůn, a jeho potomků. Po smrti španělského krále Ferdinanda VII. roku 1833 se královnou stala jeho teprve tříletá dcera Isabela jako Isabela II. Její strýc Don Carlos (Carlos María Isidro de Borbón y Borbón-Parma) se rozhodl neuznat pragmatickou sankci svého zemřelého bratra a sám usiloval o získání trůnu. Téměř šest let zuřila ve Španělsku občanská válka mezi konzervativními karlisty a liberálně zaměřenými Cristinos, podle Marie Kristiny, královny-vdovy, regentky Isabely II. Na stranu přívrženců Carlose se postavilo Rakousko, papežský stát, Prusko, Rusko, Sardinie a Sicílie. Isabelu II. uznala jen Velká Británie. S pomocí armády a za cenu řady ústupků, mezi něž patřila například ústava z roku 1837, se podařilo zajistit korunu pro Isabelu II., ale karlisté nadále bojovali za své kandidáty na trůn a v průběhu 19. a 20. století vyvolali celou řadu nepokojů a povstání. Karel Maria Isidor Bourbonský užíval královský titul a označoval se za krále Karla V. Jeho potomci usilovali o trůn až do roku 1936, kdy zemřel poslední karlistický pretendent trůnu Alfons Karel I. Bourbonský. Karlisté se zúčastnili Španělské občanské války na straně povstalců.\n\nKarlismus pokračuje ve svém politickém úsilí dodnes, například španělská politická strana Partido Carlista. Reálným významem je tento směr na pokraji politického vlivu.\n\n"}
{"id": "382828", "url": "https://cs.wikipedia.org/wiki?curid=382828", "title": "Protestantský patent (1861)", "text": "Protestantský patent (1861)\n\nProtestantský patent aneb Protestantský zákon ze dne 8. dubna 1861 (číslo 41/1861 ř. z.) byl předpis, kterým se reorganizovalo postavení protestantů v Rakouské monarchii, kromě Uherska, kde byl Protestantský patent vydán již v roce 1859. Tento patent přinesl relativní zrovnoprávnění evangelických církví s církví římskokatolickou v rakouské části monarchie. V české části Československa platil do roku 1949. V dnešním Rakousku platil až do roku 1961.\n\nK provedení patentu bylo vydáno nařízení státního ministra ze dne 9. dubna 1861 č. 42/1861 ř. z., kterým bylo vydáno provizorní zřízení (ústava) pro evangelické církve. Celý název v německém jazyce je: \"Verordnung des Staatsministers, womit die innere Verfassung der evangelischen Kirche beider Bekenntnisse in dem Erzherzogthume Oesterreich ob und unter der Enns, dem Herzogthume Salzburg, dem Herzogthume Steiermark, den Herzogthümern Kärnthen und Krain, der gefürsteten Grafschaft Görz und Gradisca, der Markgrafschaft Istrien und der Stadt Triest mit ihrem Gebiete, in der gefürsteten Grafschaft Tirol und Vorarlberg, dem Königreiche Böhmen, der Markgrafschaft Mähren, dem Herzogthume Ober- und Nieder-Schlesien, den Königreichen Galizien und Lodomerien mit den Herzogthümern Auschwitz und Zator, dem Großherzogthume Krakau und dem Herzogthume Bukowina provisorisch geregelt wird\".\n\n\n"}
{"id": "382829", "url": "https://cs.wikipedia.org/wiki?curid=382829", "title": "Jávské moře", "text": "Jávské moře\n\nJávské moře () je veliké (310 000 km²) mělké moře. Jako mořský rovný svah se utvořilo na konci poslední doby ledové. Jávské moře leží mezi indonéskými ostrovy Borneo na severu, Jáva na jihu, Sumatra na západě a Celebes na východě. Přes Sundský průliv je spojeno s Indickým oceánem.\n\nV Jávském moři leží ostrov Madura, Bawean, Kangeanské ostrovy a mnoho dalších ostrovů a souostroví. \n\nV Jávském moři je důležitou ekonomickou aktivitou rybaření. Nachází se tam asi 3 000 druhů mořských živočichů. Oblast okolo moře je vyhledávanou turistickou atrakcí. Potápění se scubou nabízí šanci objevovat a fotografovat podvodní jeskyně, vraky, koráli, houbovce a další.\n\nBěhem bojů o Nizozemskou východní Indii za druhé světové války se během února a počátkem března 1942 v Jávském moři odehrálo několik námořních střetů mezi silami ABDA-FLOAT a japonským císařským námořnictvem: bitva v Makassarském průlivu, bitva v Jávském moři, bitva v Sundském průlivu a bitva u Baweanu.\n\n"}
{"id": "382837", "url": "https://cs.wikipedia.org/wiki?curid=382837", "title": "Sýkora lužní", "text": "Sýkora lužní\n\nSýkora lužní (\"Poecile montanus\", dříve \"Parus montanus\") je malý druh pěvce z čeledi sýkorovitých.\n\nRozlišuje se celkem 15 poddruhů. 9 z nich obývá asijskou a následujících 6 evropskou část areálu:\n\n\nMenší sýkora, s poměrně velkou hlavou a silnou šíjí. Opeření je převážně šedohnědé a špinavě bílé, s černou čepičkou a skvrnou pod zobákem. Pohlaví a věkové skupiny jsou stejné.\n\nJe velice podobná sýkoře babce, od které se dá spolehlivě poznat podle hlasu. Z dalších rozlišovacích znaků bývají nejčastěji uváděny: nelesklá, matně černá čepička, sahají přes týl až na horní hřbet (u sýkory babky lesklá, končící na týlu), větší, dole rozpitě (nikoliv ostře) zakončená černá skvrna na bradě a hrdle, bělavé, s krkem nekontrastující líce (u s. babky bílé s kontrastem mezi lícemi a krkem), široké světle krémové okraje praporů loketních (terciárních) letek kontrastující s tmavým pláštíkem (u s. babky okraje jen nepatrně světlejší, bez kontrastu) a více stupňovitý ocas (u s. lužní je pár krajních ocasních per o více než 4 mm kratší než špička složeného ocasu, u s. babky o méně než 5 mm). Řada z těchto znaků se však u obou druhů překrývá a některé z nich se dají zjistit pouze u ptáků v ruce. S dalším rozlišovacím znakem přišli v roce 2008 britští ornitologové, kteří zjistili, že je odlišení obou druhů možné podle zbarvení okraje horní čelisti zobáku. Ten je u sýkory babky ostrý, přesahuje přes okraj dolní čelisti a při kořeni zobáku vytváří výraznou bílou skvrnu. U sýkory lužní takový okraj chybí a zobák je tak jednolitě černý. Spolehlivost tohoto znaku je značně vysoká; z několika desítek odchycených i vypreparovaných exemplářů obou druhů bylo s jeho pomocí správně určeno 98 % ptáků. Následně byla platnost znaku ověřena také v ČR, kde se tímto způsobem podařilo z celkem 58 jedinců obou druhů chycených na Třeboňsku, v Praze a na Rychnovsku určit všechny.\n\nPři vábení nosové dlouze protažené \"dé-dé-dé\" nebo \"ci-ci-dé-dé\", při zpěvu řady jasných čistých tónů \"cjy-cjy-cjy\" nebo \"cí-cí-cí\" ().\n\nSýkora lužní má palearktický typ rozšíření. Obývá celou Evropu s výjimkou Španělska a rozsáhlé území Asie východně až po Kamčatku. Je stálá, pouze ptáci ze severních oblastí jsou tažní.\nV ČR hnízdí pravidelně na většině území, její rozšíření je však mozaikovité, s mezerami spíše v nížinách podél velkých vodních toků. Od 60. let 20. století se začala šířit a osídlovat i oblasti, kde nikdy předtím nehnízdila. Její stavy jsou v posledních letech stabilní; v letech 1985–89 i 2001–03 byla celková početnost odhadnuta na 40 000–80 000 párů.\n\nHnízdí v bažinatých lužních lesích či pobřežních porostech s břízami, olšemi, topoly a vrbami, také ve vlhčích smíšených a jehličnatých lesích. Mimo hnízdní období se vyskytuje i v blízkosti lidských sídel.\n\nNa jaře a v létě se živí hlavně hmyzem a pavouky, na podzim a v zimě bobulemi a semeny. Potravu hledá převážně na stromech a keřích, v zimě často ve smíšených hejnech s jinými druhy sýkor, brhlíky a šoupálky. Na zimu si vytváří zásoby potravy, které ukrývá mezi lišejníky, za kůrou apod. Ročně takto uschová až 15 kg semen, hmyzu a pavouků.\n\nHnízdí jednotlivě, teritoriálně a monogamně, páry spolu setrvávají po více let a obvykle využívají i stejná teritoria. Hnízdo staví oba ptáci v dutině stromu, kterou zpravidla sami vytesávají ve ztrouchnivělém dřevě, zřídka může hnízdit i v budce nebo hnízdě veverky či střízlíka. Vytesání nového hnízda trvá průměrně 12,5 dne a probíhá nejčastěji v kmenech nebo silnějších větvích bříz a vrb. Stavebním materiálem jsou rostlinná vlákna, kůra, suchá tráva, srst a peří (mech v hnízdě obvykle chybí, čímž se liší od sýkory babky). Hnízdí zpravidla 1x ročně s případnou náhradní snůškou, ve střední Evropě připadá začátek hnízdění na duben. Snůška čítá 5–9 bílých, červenohnědě skvrnitých vajec o rozměrech 16,1 x 12,3 mm. Délka sezení je 17–19 dní, sedí pouze samice, které samec přináší potravu. Mláďata jsou krmena oběma rodiči a hnízdo opouštějí po 17–18 dnech. Samostatná jsou 15–20 dní po vyvedení a poprvé hnízdí ve 2. kalendářním roce. Nejvyšší známý věk je 11 let a 4 měsíce.\n\n"}
{"id": "382838", "url": "https://cs.wikipedia.org/wiki?curid=382838", "title": "Klimaticko-energetický balíček", "text": "Klimaticko-energetický balíček\n\nJako klimaticko-energetický balíček se označuje soubor právních předpisů Evropské unie z roku 2009 v oblasti energetiky a ochrany klimatu.\n\nCíle pro EU, které jsou v balíčku stanoveny:\n\nEmisní povolenky umožňující vypouštět do ovzduší oxid uhličitý byly znečišťovatelům do té doby přidělovány zdarma, od roku 2013 si je musí kupovat v dražbách. V balíčku je rovněž stanoven podíl jednotlivých členských států na stanovených cílech, aby byly splněny v rámci Evropské unie jako celek. \n\n\n"}
{"id": "382844", "url": "https://cs.wikipedia.org/wiki?curid=382844", "title": "Fernando Sor", "text": "Fernando Sor\n\nFernando Sor (pokřtěn 14. února 1778, Barcelona – 10. července 1839, Paříž) byl španělský klasický kytarista a hudební skladatel z období hudebního romantismu. Ve Španělsku ve své době býval nazýván „Beethovenem kytary“. Jeho dílo obsahuje více jak 60 skladeb pro kytaru, větší část z nich je dodnes považována za základní světovou kytarovou literaturu, jejíž znalost je pokládána za nezbytnou součást základního hudebního vzdělání každého špičkového kytaristy. Zejména jeho 12 koncertních etud patří do základního kytarového repertoáru, které obvykle musí nacvičit každý klasický kytarista.\n\nJe také autorem učebnice hry na klasickou kytaru s názvem \"Metody pro španělskou kytaru\", dílo bylo vydáno v roce 1830 ve Francii.\n\n\n\n\n\n\n\n"}
{"id": "382846", "url": "https://cs.wikipedia.org/wiki?curid=382846", "title": "NHL 1946/1947", "text": "NHL 1946/1947\n\nSezóna 1946/1947 byla 30. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382849", "url": "https://cs.wikipedia.org/wiki?curid=382849", "title": "Marduk-apla-iddina II.", "text": "Marduk-apla-iddina II.\n\nMarduk-apla-iddina II. (biblický Merodach-baladan, také nazývaný Marduk-baladan, Baladan nebo Berodak-baladan, v překladu znamenající \"Marduk daroval dědice\") byl chaldejským princem, který se zmocnil babylonského trůnu roku 721 př. n. l. a vládl v letech 722–710 př. n. l., a poté krátce 703–702 př. n. l.\n\nJe také znám jako jeden z králů, kteří udrželi nezávislost Babylonu i proti rostoucí vojenské síle asyrského impéria.\n\nNovoasyrský vládce Sargon II. porazil Marduk-apla-iddinovi spojence v Aramu a Izraeli a nakonec se mu podařilo donutit Marduk-apla-iddina k útěku z Babylonu (asi 710 př. n. l.). Po Sargonově smrti se Marduk-apla-iddina vrací z vyhnanství v Elamu a podněcuje Aramejce v Babylonii k povstání proti Asyřanům. Dokázal se znovu zmocnit babylonského trůnu a pokoušel se chaldejskou říši zkonsolidovat a zesílit. Jeho druhá vláda však trvala jen devět měsíců, poté byl poražen u města Kiš vojsky Senacheriba. Podařilo se mu znovu uprchnout do Elamu, kde po několika letech exilu zemřel.\n\nV Přímoří se po jeho smrti ujal vlády jeho syn Nabu-zer-kiti-lišir, který r. 678 př. n. l. vedl další protiasyrské povstání, byl poražen a zabit.\n"}
{"id": "382856", "url": "https://cs.wikipedia.org/wiki?curid=382856", "title": "Jean de Tinan", "text": "Jean de Tinan\n\nJean Le Barbier de Tinan nebo též zkráceně Jean de Tinan (19. leden 1874, Paříž, Francie – listopad 1898) byl francouzský spisovatel a novinář.\n\nPocházel ze šlechtické rodiny. Po ukončení studia na zemědělské škole v Montpellier v roce 1895 odešel do Paříže, kde pracoval jako novinář pro časopis \"Mercure de France\". Tam měl na starosti rubriku noční život. Byl pověstný svým estetismem a dandysmem. Byl pravidelným hostem kaváren v Latinské čtvrti a přítelem řady umělců (například Pierre Louÿs, Marcel Schwob, Claude Debussy).\n\n\n\n\n\n"}
{"id": "382857", "url": "https://cs.wikipedia.org/wiki?curid=382857", "title": "Chlorhexidin", "text": "Chlorhexidin\n\nChlorhexidin je chemické antiseptikum.\nNičí grampozitivní a gramnegativní bakterie (je baktericidní), na některé gramnegativní bakterie účinkuje méně. Je též bakteriostatický. Mechanismus účinku je založen na rozrušení buněčné membrány, nikoli na inaktivaci ATPázy, jak se dříve myslelo. Chlorhexidin vykazuje také určitý účinek proti obaleným virům, nebyl však zatím výrazněji zkoumán.\n\nPřípravky obsahující chlorhexidin ve vysokých koncentracích nesmí přijít do kontaktu s očima (způsobuje rohovkový vřed) a s vnitřním uchem (hrozí ztráta sluchu). Ve velmi nízkých koncentracích se však používá v některých roztocích pro kontaktní čočky.\n\nChlorhexidin je součástí ústních vod a čističů kůže, v malých množstvích se také používá jako konzervant.\n\nPřípravky s chlorhexidinem se prodávají pod obchodními značkami Peridex, Periochip nebo Periogard Oral Rinse. Ve Velké Británii je hlavní značkou Corsodyl (nebo Chlorohex), v Německu Chlorhexamed, v Austrálii Savacol, v Indii Clohex nebo Dejavu-MW (QUADRA), ve Venezuele Perioxidina nebo Peridont a v některých středoamerických státech Clorexil. V České republice se prodávají například přípravky Corsodyl nebo PAROEX.\n\nČističe kůže s chlorhexidinem prodávané například pod značkami Hibiclens nebo Hibiscrub jsou určeny hlavně pro předoperační mytí rukou, ale jsou k dispozici i pro omývání ran. Používají se též pro omývání kůže při akné. V některých státech jsou k dispozici pouze na předpis.\n\nChlorhexidin se často používá jako aktivní složka ústních vod, kde má za úkol ničit zubní plak a jiné ústní bakterie. Chlorhexidin lze tedy použít k osvěžení dechu. Ukázalo se, že má okamžitý baktericidní účinek a současně přetrvávající účinek bakteriostatický, díky vstřebání do povrchní vrstvy skloviny.\n\nPřípravky na bázi chlorhexidinu se obvykle využívají při léčbě nebo prevenci onemocnění dásní, například gingivitidy. Podle studie firmy Colgate, se neprokázalo, že by chlorhexidinglukonát snižoval množství kamene ukládaného pod dásně, v některých studiích se ho dokonce ukládalo více. V kombinaci s xylitolem byl pozorován synergický efekt.\n\nDlouhodobé používání přípravků obsahujících chlorhexidin může způsobovat vznik skvrn na zubech; může mít též dopady na citlivost chuti – tento příznak lze odstranit vysazením používání chlorhexidinu\nByla vyvinuta verze přípravků, která způsobuje skvrny na zubech v menší míře.\n\nChlorhexidin lze používat i mimo oblast ústní hygieny, zejména v podobě přípravků prodávaných pod značkami Oronine, Avagard, Hibiclens, Hibiscrub, ChloraPrep, BIOPATCH, a Exidine. Chlorhexidin je také součástí domácího antiseptika Savlon. Používá se pro obecné čištění kůže a k mytí rukou a operačního pole před chirurgickými zákroky. Vzhledem k dalším složkám není čistič použitelný jako ústní voda. Často se používá pro otření kůže před vpichem podkožní nebo nitrožilní jehly, namísto jodu. Chlorhexidin je kontraindikován pro použití blízko meningů, v tělních dutinách a blízko očí a uší. Ve dvouprocentní koncentraci může způsobit vážné a trvalé poškození, je-li delší dobu v kontaktu s očima nebo když je vstříknut skrz děravý ušní bubínek. Pro použití k omývání se nedoporučuje u osob do dvou měsíců věku.\n\nU zvířat lze používat k povrchové dezinfekci ran, jako antiseptikum ve formě šamponu nebo ušních kapek. Je účinnější v ničení bakterií než povidon-jod nebo sůl a má zbytkový účinek až 6 hodin. Mezi běžné značky přípravků patří Nolvasan Skin and Wound Cleaner, Nolvasan Ointment, Biodexin šampon, Biodexin ušní kapky atd. Je tak přínosnější při léčbě ran než při použití samotných solných roztoků.\n\nChlorhexidin je deaktivován anionovými sloučeninami, včetně anionových tenzidů běžně používaných jako detergenty v zubních pastách a ústních vodách. Z tohoto důvodu by se měl chlorhexidin používat k výplachu úst nejdříve 30 minut po použití jiného zubního produktu. Pro maximální účinek je dobré se nejméně jednu hodinu po použití vyhýbat jídlu, pití, kouření a výplachu úst.\n\nI když je chlorhexidin účinný i v přítomnosti krve, mýdla a hnisu, účinnost je nižší.\n\nChlorhexidin je zdraví škodlivý při požití a ve větších koncentracích dráždí kůži a oči. Smrtná dávka LD je 2000 mg/kg (orálně, potkan), resp. 1260 mg/kg (orálně, myš).\n\n"}
{"id": "382859", "url": "https://cs.wikipedia.org/wiki?curid=382859", "title": "NHL 1945/1946", "text": "NHL 1945/1946\n\nSezóna 1945/1946 byla 29. sezonou NHL. Vítězem Stanley Cupu se stal tým Montreal Canadiens.\n"}
{"id": "382860", "url": "https://cs.wikipedia.org/wiki?curid=382860", "title": "Zdeněk Lohelius Klindera", "text": "Zdeněk Lohelius Klindera\n\nZdeněk Lohelius Klindera, Th.D., O.Praem. (* 15. ledna 1958 Praha) je český katolický kněz a premonstrát.\n\nStudoval CMBF v Litoměřicích, během studií vstoupil tajně do premonstrátského řádu. Přijal řeholní jméno Lohelius (dle někdejšího strahovského opata a pražského arcibiskupa Jana Lohelia). Vysvěcen na kněze byl v roce 1988. V letech 1990-1992 byl kaplanem v Jihlavě u sv. Jakuba, od roku 1992 působil nějaký čas ve Strahovském klášteře jako novicmistr. Od 1. ledna 1995 je správcem Košířské farnosti a kostela sv. Jana Nepomuckého.\n\nJe znám svou angažovaností v občanském životě, veřejně se vyjadřuje k otázkám rasismu, politické a náboženské nesnášenlivosti, procesu sekularizace a vztahu modernismu a tradicionalismu v české církvi. Učil na KTF UK, kterou však musel pro spory s novým vedením po odchodu děkana Václava Wolfa opustit. Populární jsou jeho úvahově založené sarkastické kritiky úvah a závěrů Tomáše Halíka.\n\nV současnosti je vedle funkce administrátora v Košířích také podpřevorem Strahovského kláštera a duchovním asistentem Českomoravské provincie kongregačních sester premonstrátek. Klindera je také členem hudební skupiny DISTANCE, která hraje melodický big beat s tomistickými texty a kapitánem FC Sion Pražské fotbalové ligy.\n\n\n"}
{"id": "382862", "url": "https://cs.wikipedia.org/wiki?curid=382862", "title": "NHL 1944/1945", "text": "NHL 1944/1945\n\nSezóna 1944/1945 byla 28. sezonou NHL. Vítězem Stanley Cupu se stal tým Toronto Maple Leafs.\n"}
{"id": "382863", "url": "https://cs.wikipedia.org/wiki?curid=382863", "title": "NHL 1943/1944", "text": "NHL 1943/1944\n\nSezóna 1943/1944 byla 27. sezonou NHL. Vítězem Stanley Cupu se stal tým Montreal Canadiens.\n"}
{"id": "382864", "url": "https://cs.wikipedia.org/wiki?curid=382864", "title": "Sedan", "text": "Sedan\n\nSedan je francouzské město, podprefektura v departementu Ardensko, v regionu Grand Est. Žije zde obyvatel.\n\nSedan leží v blízkosti belgických hranic na březích řeky Mázy a paralelně vedoucího průplavu Canal de la Meuse.\n\nSousední obce: Balan, Donchery, Floing, Givonne, Glaire, Cheveuges, Illy, Wadelincourt.\n\nMěsto bylo založeno v roce 1424. Historické centrum města je vystavěno na poloostrově tvořeném záhybem toku řeky Mázy.\n\nBěhem bitvy u Sedanu v Prusko-francouzské válce zde byl francouzský císař Napoleon III. 2. září 1870 s armádou téměř 100 000 vojáků zajat; Napoleon se stal zajatcem pruského císaře na zámku Wilhelmshöhe v Kasselu.\n\n\"Počet obyvatel\" \n\n\n"}
{"id": "382867", "url": "https://cs.wikipedia.org/wiki?curid=382867", "title": "NHL 1942/1943", "text": "NHL 1942/1943\n\nSezóna 1942/1943 byla 26. sezonou NHL. Vítězem Stanley Cupu se stal tým Detroit Red Wings. Před sezonou zanikl tým Brooklyn Americans, a tak se počet týmů snížil na 6. Tento počet vydržel až do roku 1967, kdy byl počet týmů v NHL zdvojnásoben. Tato éra se nazývá jako Original Six.\n\nSnížení počtu týmů si vyžádalo také změnu hracího systému play off. Do něj nyní postupovaly čtyři nejlepší celky. V semifinále hrál první proti třetímu a druhý proti čtvrtému. Všechny série byly čtyřzápasové.\n"}
{"id": "382868", "url": "https://cs.wikipedia.org/wiki?curid=382868", "title": "Karbethopendeciniumbromid", "text": "Karbethopendeciniumbromid\n\nKarbethopendeciniumbromid (systematický název \"<nowiki>[1-(ethoxykarbonyl)pentadecyl]trimethylamoniumbromid</nowiki>\", CHBrNO) je kvartérní amoniová sloučenina používaná jako antiseptikum a dezinfekční látka. Za běžných podmínek jde o bílý až nažloutlý prášek, jehož vodný roztok při protřepání silně pění. Je dobře rozpustný ve vodě, ethanolu a chloroformu.\n\nKarbethopendeciniumbromid je účinnou látkou antiseptických a dezinfekčních přípravků prodávaných pod značkami Septonex (též přípravky Ophtalmo-Septonex, Mukoseptonex a další) a Otipur, v malém množství je též pomocnou látkou řady dalších přípravků.\n\nVzhledem k nařízení EU č.1223/2009 v platném znění se nesmí používat do kosmetických přípravků, výrobky s karbethopendeciniumbromidem spadají do kategorie léčiv.\n"}
{"id": "382872", "url": "https://cs.wikipedia.org/wiki?curid=382872", "title": "Aleš Kokot", "text": "Aleš Kokot\n\nAleš Kokot (* 23. října 1979) je bývalý slovinský fotbalový obránce a reprezentant. Mimo Slovinsko působil na klubové úrovni v Německu a Maďarsku.\n\nOd roku 1997 do roku 2005 jako hráč slovinského klub ND Gorica dvakrát vybojoval prvoligový titul a dvakrát pohár. V letech 2005 až 2007 hráčem německého SpVgg Greuther Fürth a od roku 2007 SV Wehen.\n\nV A-mužstvu Slovinska debutoval 18. 2. 2004 v přátelském utkání proti reprezentaci Polska (prohra 0:2). Celkem odehrál v letech 2004–2008 za slovinský národní tým 10 zápasů, gól nevstřelil.\n\n"}
{"id": "382883", "url": "https://cs.wikipedia.org/wiki?curid=382883", "title": "Elektroakustická hudba", "text": "Elektroakustická hudba\n\nElektroakustická hudba je souborný název různých okruhů hudebně zvukové produkce, které se tradičně označují podle způsobu výroby, např.: elektronická hudba, konkrétní hudba, hudba pro magnetický pásek.\n\nTvůrci této hudby pracují s tóny a zvuky, které jsou schopny vytvořit speciální akustické nástroje, jako jsou Mertenotovy vlny, trautonium, melochod, russolofon, syntezátor. Skladatelé pracují také s autentickými zvuky z ulice, přírody, továrny nebo kanceláří, i se zvuky akustických hudebních nástrojů a lidského hlasu.\n\nKomponování elektroakustické hudby je vlastně hledání a výběr žádoucích zvuků, jejich modifikace (úprava), mixáž (smíchání, spojení) a záznam. Modifikace zvuků je jedním z pozoruhodných rysů tohoto druhu tvorby. Pomocí různých přístrojů je možno zvuky zpomalovat, zrychlovat, přerušit, reprodukovat pozpátku atd. Lze také měnit jejich výšku, dynamiku, barvu, obohacovat je například vibratem, ozvěnou apod. Zkomponovaný celek je zaznamenávána v jedné neměnné podobě pak prostřednictvím reprodukčního zařízení oživován. Úkol umělce, který je interpretem skladby, tedy zaniká. \n\nExistují také skladby spojující reprodukovaný zvukový materiál a živý instrumentální nebo vokální projev. Magnetofon či počítač se zde uplatňuje jako jeden z hudebních nástrojů.\n\nLive electronic je jedna varianta elektroakustické hudby. Je to snaha odstranit neměnnost konečného znění a jistou odosobnělost elektroakustické hudby. Live electronic umožňuje skladateli přímo pomocí mixážního pultu a přídavných zařízení upravovat zvuk skladby ještě než jej posluchači uslyší z reprodukční soustavy. Následovně je možné zvuky vzniklé elektroakustickou cestou rozlišit od lidského hlasu i od zvuků akustických nástrojů.\n\nDříve se v elektroakustické hudbě rozlišovaly dva směry podle původu zvukového materiálu: elektroakustická hudba a konkrétní hudba.\n\n\n"}
{"id": "382884", "url": "https://cs.wikipedia.org/wiki?curid=382884", "title": "Aidenbachstraße (stanice metra v Mnichově)", "text": "Aidenbachstraße (stanice metra v Mnichově)\n\nAidenbachstraße je stanice mnichovského metra. Leží na lince U3.\n"}
{"id": "382886", "url": "https://cs.wikipedia.org/wiki?curid=382886", "title": "Obersendling (stanice metra v Mnichově)", "text": "Obersendling (stanice metra v Mnichově)\n\nObersendling je stanice mnichovského metra. Leží na lince U3.\n"}
{"id": "382892", "url": "https://cs.wikipedia.org/wiki?curid=382892", "title": "Thalkirchen (stanice metra v Mnichově)", "text": "Thalkirchen (stanice metra v Mnichově)\n\nThalkirchen je stanice mnichovského metra. Leží na lince U3. Poblíž se nachází mnichovská ZOO \"Hellabrunn\".\n"}
{"id": "382893", "url": "https://cs.wikipedia.org/wiki?curid=382893", "title": "Go-oo", "text": "Go-oo\n\nGo-oo byl kancelářský balík vytvořený úpravami kancelářského balíku OpenOffice.org. Projekt byl zrušen ve prospěch LibreOffice, do kterého byly včleněny jeho zvláštní funkce.\n\nGo-oo vycházel ze zdrojového kódu OpenOffice.org, ke kterému přidával další funkce. Vznikl kvůli nespokojenosti se způsobem, jakým Sun Microsystems začleňoval do OpenOffice.org nové funkce.\n\nStejně jako OpenOffice.org obsahoval Writer, Calc, Impress, Draw a Base. Přinášel však některé funkce, které balík OpenOffice.org neimplementoval:\n\nKancelářský balík Go-oo podporoval operační systémy Microsoft Windows a Linux. \n"}
{"id": "382895", "url": "https://cs.wikipedia.org/wiki?curid=382895", "title": "Brudermühlstraße (stanice metra v Mnichově)", "text": "Brudermühlstraße (stanice metra v Mnichově)\n\nBrudermühlstraße je stanice mnichovského metra. Leží na lince U3 ve čtvrti Sendling, zčásti pod silničním tunelem Brudermühltunnel a zčásti pod křižovatkou Thalkirchner Straße a Brudermühlstraße. Tunel, jenž je součástí Středního okruhu, byl postaven spolu se stanicí. Ta byla otevřena 28. srpna 1989. \n\nNástupiště je ostrovního typu, s nástupními hranami z isarské křemeliny. Uprostřed stanice vedou výtah a dvojice eskalátorů na Thalkirchner Straße, na jižním konci pak pevné schodiště s postranním eskalátorem vede na Brudermühlstraße. V jižním vestibulu je umístěn mlýnský kámen, který připomíná místní mlynářskou tradici. Stěny stanice jsou obloženy modrými dlaždicemi, na stěně nad kolejí č. 1 (směrem do centra) je umístěna plechová plastika. Stěny schodiště a eskalátorů jsou obloženy bílými dlaždicemi a jejich rohy jsou zvýrazněny hliníkovými pásky. Stejně jako u ostatních stanic otevíraných v roce 1989 je strop nástupiště tvořen plechovými pláty a zakončen dvěma světelnými pásy. Design stanice navrhla mnichovská umělkyně Cosy Pièro.\n"}
{"id": "382908", "url": "https://cs.wikipedia.org/wiki?curid=382908", "title": "István Bibó", "text": "István Bibó\n\nIstván Bibó [\"ištván bibó\"] (7. srpna 1911 Budapešť – 10. května 1979 tamt.) byl maďarský právník, historik a politický filosof, liberální teoretik středoevropské politiky a po roce 1956 politický vězeň.\n\nBibó se narodil ve středostavovské vzdělané rodině, studoval práva v Szegedu a v letech 1933-1935 ve Vídni a v Ženevě a absolvoval stáž na Mezinárodní právní akademii v Haagu. Od roku 1938 byl členem Maďarské filosofické společnosti a levicově liberální strany, od roku 1940 byl docentem práva na univerzitě v Szegedu a od roku 1941 v Kološváru (dnes Kluž v Rumunsku). 1944 byl zatčen, protože pomáhal pronásledovaným Židům a brzy propuštěn, ale do konce války žil v ilegalitě.\n\nPo válce vstoupil do Malorolnické strany a krátce pracoval na Ministerstvu vnitra, kde připravoval zákony na demokratizaci místní správy. Od roku 1946 byl korespondentem Maďarské akademie věd a profesorem práva v Szegedu. Publikoval řadu knih a statí o evropské politice, o potřebě evropské integrace a o nebezpečích nacionalismu. Roku 1950 musel přestat učit a pracoval pak jako knihovník Univerzitní knihovny v Budapešti.\n\nPro maďarské povstání 1956 připravil programový text a jako člen obnovené „Petöfiho strany“ byl jmenován do vlády Imreho Nagye. Když sovětská intervence vládu 4. listopadu 1956 svrhla, zůstal jako jediný na místě a napsal důležitý manifest „Za svobodu a pravdu“, kde vyzýval k nenásilnému odporu a bojkotu nového režimu Jánose Kádára. Bibó byl zastáncem maďarské neutrality po rakouském vzoru, nepodporoval však navrácení velkostatků dřívějším majitelům, ale spíše družstevní organizaci zemědělství. V květnu 1957 byl zatčen a odsouzen na doživotí, roku 1963 amnestován a do roku 1971, kdy byl penzionován, pracoval jako knihovník statistického úřadu. 1972 vyšla v Maďarsku jeho práce o paralyzování mezinárodního společenství a potřebě účinnější regulace vztahů, zejména v Evropě.\n\nOd roku 1980 vycházely v Maďarsku jeho sebrané spisy, v Budapešti mu byl postaven pomník a pojmenována po něm střední škola.\n\n\n"}
{"id": "382911", "url": "https://cs.wikipedia.org/wiki?curid=382911", "title": "Atalyja", "text": "Atalyja\n\nAtalyja je litevská folk-rocková, post folková a world music skupina, jež ve své tvorbě spojuje starobylý litevský folklor s prvky a výrazovými prostředky rocku, jazzu a indické hudby. Název kapely vychází z aukštaitského nářečí, v němž doslova znamená „přichází déšť“. Za dobu své desetileté existence si Atalyja získala přízeň u posluchačů různých věkových skupin. Skupina se snaží o popularizaci starobylého folkloru, jakož i přiblížení starodávných litevských lidových písní současnému posluchači. Nejpodstatnější část jejího repertoáru představují písně kalendářní, vojensko-historické, svatební a sutartinės (starobylé písně kanonického charakteru). Hudební výraz skupiny sahá od meditativní improvizace až k tvrdému kompozičnímu art rocku. Interpretům není cizí experimentování, přičemž tradiční lidové melodie propojují přímo s prvky jak klasického rocku, tak i metal rocku, blues rocku, progresivního rocku a indické klasické hudby.\n\nTvorba skupiny se vyznačuje profesionálně vytříbenými aranžemi, bohatou paletou témbrů, různorodou rytmikou a svébytnou polyfonií. Tradiční lidové nástroje (kanklės /strunný nástroj podobný citeře/, píšťaly, housle, dudy, brumle) jsou vynalézavě kombinovány s elektrickými a basovými kytarami, jakož i rockovými bicími. Některým písním dodávají svéráznou východní intonaci severoindické hudební nástroje: flétna bansuri (příčná bambusová flétna) a tabla (párový buben)\n\nLitevská folk-rocková skupina Atalyja vznikla ve Vilniusu na podzim roku 1998, přičemž už na jaře roku 1999 debutovala v Kaunasu na post folk-rockovém festivalu „Suklegos“. Rok na to již bylo natočeno a vydáno debutní skupinové album „Atalyja“ (MC v roce 2000, CD v roce 2001 u hudebního nakladatelství Kūku records). Album se dočkalo mezinárodního ohlasu a zároveň bylo pozitivně hodnoceno na stránkách folk a world časopisů. V roce 2004 bylo vydáno druhé album s názvem „Močia“/ „Matka“ (© 2004 Atalyja, hudební nakladatelství Dangus), jež se vyznačuje živým, teplým zvukem [3]. Toto album je považováno za jedno z nejsolidnějších alb v litevské diskografii moderních folkových hudebních vydání. V roce 2008 vydala kapela minialbum „Žemaitiu ruoks“/ „Žemaitský rock“ sestávající ze sedmi skladeb. Jsou na něm tři původní písně, tři verze elektronických remixů a jedna medidativně instrumentální kompozice složená speciálně pro toto album. Na třetím albu „Saula riduolėla“/ „Koulelo se slunce“ (© 2009, hudební nakladatelství Dangus) se svébytně prolíná „tvrdá“ kompozice s improvizací a experimentem. Sluneční tematiku podtrhují nejen názvy některých písní a samotný název alba, nýbrž i jeho světlý, sluncem prodchnutý zvuk.\n\nSkupina dosud koncertovala v Česku (2009), Lotyšsku (2002, 2009), Turecku (2008), Německu (2006), Polsku (2000, 2001, 2005, 2006, 2008, 2009), Estonsku (2002), taktéž účinkovala v rozhlasových a televizních pořadech. Je častým účastníkem litevských folklorních, postfolkových a neofolkových festivalů či městských a venkovských svátečních oslav. Pravidelně účinkuje na festivalech, jako jsou „Mėnuo Juodaragis“ / „Měsíční černorožec“, „Baltijos Garsas“ / „Zvuk Pobaltí“, „Suklegos“, Gyvosios archeologijos dienos“ / „Dny živoucí archeologie“, „Skamba skamba kankliai“ / „Znějí znějí kankliai“. Hudba této kapely zaznívá v různých uměleckých projektech, filmech či divadelních představeních.\n\nV roce 2009 byla kapela v rámci udílení cen v oblasti litevské alternativní hudby A.LT (něco jako „litevští alternativní andělé“) vyhlášena etnoskupinou roku 2008. V roce 2009 prezentovala skupina své nové CD „Saula riduolėla“/ „Koulelo se slunce“ ve Vilniusu, Kaunasu, Minsku (vystoupení v hudebním pořadu běloruské ONT TV), Rize, Praze (v klubu Palác Akropolis), Olsztynku, Gdaňsku. Ve dnech 25.-26. prosince 2009 pak hostovala v Moskvě. (25.12. – v klubu „Masterskaya“ [8], 26.12. – v Kulturním centru Jurgise Baltrušaitise při Litevské ambasádě[9]).\n\n\nHosté skupiny: Vytis Vainilaitis (bicí), Jotautas Baronas (bicí), Skirmantas Kunevičius (bicí), Bernardas Janauskas (tabla), Rytis Kamičaitis (tabla), Indrė Jurgelevičiūtė (vokál, flétna, kanklės)\n\nNa tvorbě skupiny se podíleli: Gediminas Laurinavičius (bicí), Rasa Glinskytė (vokál), Gintaras Kaminskas (kytara), Indrė Umbrasaitė (vokál), Vitalij Logvinov (tabla), Algimantas Pauliukevičius (kytara)\n\n\n"}
{"id": "382914", "url": "https://cs.wikipedia.org/wiki?curid=382914", "title": "Gustave Garrigou", "text": "Gustave Garrigou\n\nGustave Garrigou (24. září 1884 – 28. ledna 1963) byl francouzský cyklista.\n\nDvojnásobný mistr Francie na silnici (1907, 1908). Na každé Tour vynikal, ale zvítězit dokázal pouze jednou. Bylo to v roce 1911, kdy vyhrál hned první etapu Paris-Dunkerque. V následující etapě o vedení přišel, ale po čtvrté etapě byl opět na čele a tam a vydržel až do posledního dne. Během Tour vzdali jeho největší konkurenti: François Faber, Louis Trousselier, Lapize Octave a Lucien Petit-Breton. Nijak to nesnižuje sportovní výkon, který Gustave Garrigou předvedl.\n\nTour de France\nZvítězil v 8 etapách.\n\nVítězství v klasikách\nSvětová válka ukončila jeho kariéru v roce 1914.\n"}
{"id": "382915", "url": "https://cs.wikipedia.org/wiki?curid=382915", "title": "Alison Krauss", "text": "Alison Krauss\n\nAlison Krauss (* 23. července 1971, Decatur, Illinois, USA) je americká country-bluegrassová zpěvačka a houslistka. Do hudebního průmyslu vstoupila ve velmi raném věku, ve věku deseti let vyhrála regionální soutěž, poprvé nahrávala ve čtrnácti. Roku 1985 podepsala smlouvu s vydavatelstvím Rounder Records a své první sólové album vydala v roce 1987 ve svých šestnácti. Byla pozvána, aby se připojila ke skupině Alison Krauss + Union Station (AKUS), se kterou stále vystupuje. Jejich první album vyšlo v roce 1989.\n\nDosud vydala více než deset alb, nahrála hudbu k několika filmům a pomohla obnovit zájem o bluegrassovou hudbu v USA. Nejpopulárnějšími se staly nahrávky hudby k filmům, včetně soundtracku \"O Brother, Where Art Thou?\", za nějž získala ocenění Grammy. Po vydání soudtracku k filmu \"Cold Mountain\" vystoupila na 2004 Academy Awards. V roce 2007 vydala album s Robertem Plantem (ex Led Zeppelin) \"Raising Sand\". Během své kariéry získala celkem 27 cen Grammy. Je jednou ze sedmi nejoceňovanějších umělců v tomto oboru a nejoceňovanější ženou vůbec. Obdržela i řadu dalších cen.\n\n"}
{"id": "382918", "url": "https://cs.wikipedia.org/wiki?curid=382918", "title": "William Parsons", "text": "William Parsons\n\nWilliam Parsons (3. hrabě z Rosse) nositel řádu svatého Patrika (17. června 1800 – 31. října 1867) byl irsko-anglický šlechtic a astronom. V roce 1845 vybudoval v Parsonstownu největší světový teleskop o průměru 180 cm, který až do konce 19. století zůstal nepřekonán. S použitím tohoto teleskopu objevil a katalogizoval mnoho galaxií.\n\nJe po něm pojmenován měsíční kráter Rosse.\n\nNarodil se v Yorku v hrabství Yorkshire. Vzdělání dostal na Trinity College v Dublinu a Magdalen College v Oxfordu maturoval s vyznamenáním v matematice v roce 1822. Zdědil hrabství a větší nemovitosti v hrabství Offaly v Irsku, když v roce 1841 zemřel jeho otec Lawrence Parsons (2. hrabě z Rosse).\n\nParsons se 14. dubna 1836 oženil s Mary Fieldovou, dcerou Johna Wilmera Fielda. Jejich čtyřmi dětmi byli:\n\n"}
{"id": "382925", "url": "https://cs.wikipedia.org/wiki?curid=382925", "title": "Transformers (film)", "text": "Transformers (film)\n\nTransformers je akční film z roku 2007, který je adaptací hraček \"Transformers\", komiksů a kreslených seriálů. Napsal jej Roberto Orci a Alex Kurtzman, režíroval Michael Bay. V hlavních rolích hraje Shia LaBeouf jako \"Sam Witwicky\" a Megan Fox jako \"Mikaela Banes\". Ve filmu je zobrazen boj mezi hrdinskými \"Autoboty\" a ďábelskými \"Decepticony\", což jsou \"autonomní robotické organismy\" z planety \"Cybertron\". Obě skupiny se snaží získat \"Prajiskru\" (kostku, ), která je schopna dát život strojům. Zatímco Decepticoni s její pomocí plánují vybudovat armádu z pozemských strojů, vyhladit všechny lidi a získat tak neomezenou moc, Autoboti se jim v tom snaží zabránit.\n\nVýkonným producentem byl Steven Spielberg. Ozbrojené síly Spojených států amerických a General Motors poskytli letadla a automobily, což přispělo k realistickým vyobrazením soubojů. Výrobce hraček Hasbro uspořádal masivní kampaň na podporu filmu a prodeje souvisejících hraček. Na product placementu se podílela též firma eBay. Výsledkem je celkově 37. nejúspěšnější film, v roce 2007 pak na 5. místě. Celosvětově film vydělal 708 miliónů dolarů, vyhrál 4 ceny od \"Visual Effects Society\", získal 3 nominace na Oscara. Pokračování bylo v Americe ohlášeno na 24. června 2009, u nás pak 25. června 2009.\n\n\n\n\n\n"}
{"id": "382927", "url": "https://cs.wikipedia.org/wiki?curid=382927", "title": "HMS Argus (I49)", "text": "HMS Argus (I49)\n\nHMS Argus byla letadlová loď Royal Navy. Původně se jednalo o italský parník \"Conte Rosso\", jehož kýl byl založen v roce 1914 v loděnici William Beardmore and Company v Glasgow. Po vypuknutí války byla loď zabavena a v roce 1917 – ještě před jejím dokončením, bylo rozhodnuto o její přestavbě na letadlovou, přičemž u lodi byly zúročeny zkušenosti s jinou britskou letadlovou lodí – HMS Furious. Přestavba probíhala v letech 1917–1918, přičemž vzniklo hladkopalubové plavidlo s jedním velkým hangárem.\n\nDo služby byla přijata krátce před koncem první světové války a v meziválečné době sloužila zejména k výcviku, přičemž v roce 1932 byla načas poslána do rezervy. Za druhé světové války si nedostatek letadlových lodí vynutil její opětovné nasazení v první linii, přičemž sloužila zejména k přepravě letadel (až 70 kusů) a doprovodu konvojů. V červnu 1942 se \"Argus\" účastnil ochrany konvoje plujícího na Maltu v rámci Operace Harpoon a listopadu 1942 se podílel na ochraně spojeneckého vylodění v Severní Africe. Od roku 1943 byl \"Argus\" převeden zpět k výcviku a ještě před koncem války skončil v rezervě jako ubytovací loď. Po válce byl sešrotován.\n\n\n\n"}
{"id": "382931", "url": "https://cs.wikipedia.org/wiki?curid=382931", "title": "Odhad vzdáleností", "text": "Odhad vzdáleností\n\nOdhad vzdáleností je praktická lidská dovednost, která se hodí zejména při jakémkoliv pobytu člověka ve volné přírodě. Jde také, mimo jiné, o tradiční součást skautské a vojenské praxe. Každý skaut i voják by měl umět odhadnout vzdálenosti od několika centimetrů až po několik set metrů. Zde je uvedeno několik základních metod, jak vzdálenosti a míry odhadovat.\n\nNa skautské holi by měl každý skaut mít vyznačené následující délky: 1, 5, 10, 50 a 100 centimetrů/palců, což mu usnadní hodně práce. Dále skauti v KPZ nosí provázek, který může mít uzlíky uvázané opět na vzdálenostech 1, 5, 10, 50 a 100 centimetrů a palců od konce.\n\nPokud člověk nemá s sebou svoji hůl, nebo provázek s mírami, může se pokusit rozměry odhadnout pomocí rozměrů svého těla. Každý skaut by měl znát svoje míry (tj. kolik měří jeho palec, píď, sáh, krok, stopa atd.). Následující tabulka uvádí přibližné hodnoty pro dospělého člověka.\n\nNe všechny rozměry však lze změřit přímo, větší vzdálenosti se dají krokovat, ale občas člověk potřebuje jen základní odhad s přesností na 50 metrů, proto větší vzdálenosti odhadujeme, podle toho, jaké detaily jsme schopni rozeznat.\n\nPozor: uvedené vzdálenosti jsou pouze orientační. Záleží na kvalitě vašeho zraku a také na počasí. Je-li hezké slunečné počasí, věci se zdají být blíže, je-li ošklivo, pak dále.\n\nVzdálenost je někdy také možné odhadnout podle zvuku. Vidíme-li například blesk, spočítáme sekundy mezi zábleskem a hromem, totéž platí pro umělé záblesky, které vznikají například pří výstřelech z palných zbraní. Počet sekund pak vynásobíme rychlostí zvuku a získáme odhad vzdálenosti v metrech. Zvuk se ve vzduchu šíří rychlostí přibližně 345 m/s, tedy přibližně 1/3 kilometru za sekundu – počet sekund můžeme vydělit 3 a získáme tak přibližnou vzdálenost v kilometrech (rychlost zvuku ve vzduchu je také mírně závislá na jeho teplotě, tlaku a vlhkosti).\n\nTyto odhady výšky a vzdálenosti přes řeku či údolí se používají, když není možné použít standardní měřící přístroje, jako je pásmo, metr apod. Je však nutné umět trošku počítat. Uvádím zde nejznámější dva matematické odhady, které vycházejí z podobnosti trojúhelníků.\n\nK velice přesnému odhadu výšky stromu či něčeho jiného vysokého (dům, rozhledna apod.) nám bude užitečná skautská hůl, jejíž výšku můžeme snadno změřit, a jeden pomocník.\n\nSkautskou hůl zabodneme do země nebo ji necháme někomu podržet 9 metrů od stromu, který chceme měřit. Sami pak popojdeme o další 1 metr, přiložíme oko k zemi a podíváme se na špičku stromu přes hůl. Pomocník pak tak dlouho posouvá ruce po holi nahoru a dolů až bude oko, jeho ruka na holi a špička stromu v jedné přímce. Pak změř vzdálenost ruky pomocníka od země v milimetrech. Vynásobením této vzdálenosti desítkou dostaneme výšku stromu v centimetrech.\n\nK určení šířky řeky, širokého příkopu nebo podobné díry nám výborně poslouží následující odhad.\n\nStoupneme si na břeh naproti nějakému orientačnímu bodu, např. stromu. Označme si pro přehlednost místo, kde stojíme A (viz obrázek), strom X. Z bodu A běž 60 m podél břehu řeky do bodu B, kde zarazíme do země skautskou hůl. Dále pokračujeme dalších 30 m do bodu C. I místo C si raději něčím označíme (postačí kámen). V bodě C vlevo v bok (tedy obrat o 90 stupňů od původní trasy) a nyní hledáme bod D. Bod D leží na spojnici bodu B a X. Vzdálenost mezi bodem D a C je polovinou vzdálenosti z bodu A do bodu X – šířky řeky.\n\n"}
{"id": "382934", "url": "https://cs.wikipedia.org/wiki?curid=382934", "title": "Milan Mišovič", "text": "Milan Mišovič\n\nMilan Mišovič (* 26. července 1942) je český vysokoškolský profesor, matematik, informatik a programátor.\n\nVystudoval v roce 1967 PřF UJEP Brno a posléze získal i doktorát v oboru \"Přibližné a numerické metody\". Docenturu i profesuru získal na Vojenské akademii v Brně, od roku 2003 vyučuje na Provozně ekonomické fakultě Mendelovy univerzity v Brně.\n\n"}
{"id": "382935", "url": "https://cs.wikipedia.org/wiki?curid=382935", "title": "Vladimir Kličko", "text": "Vladimir Kličko\n\nVolodymyr Volodymyrovyč Klyčko (; často uváděn poruštěně jako Vladimir Kličko Владимир Кличко [Vladimir Kličko], *25. března 1976, Semipalatinsk, dnes Semej, Kazachstán) je ukrajinský profesionální boxer a bývalý mistr světa v těžké váze. Je také vítězem z olympijských her v Atlantě v roce 1996 v nejvyšší váhové kategorii nad 91 kg. Řadu let byl šampionem tří ze čtyř hlavních organizací sankcionujících profesionální box IBF, WBO a WBA.\n\nV dosavadní kariéře absolvoval 69 zápasů, z toho 64 (51 KO) vyhrál a pouze pět prohrál (tři KO).\n\nJe mladším bratrem profesionálního boxera Vitalije Klička. Bratři chodili jako děti do školy (dnes Gymnázium Mimoň) v severočeské Mimoni.\n\nVolodymyrova amatérská kariéra byla velice úspěšná s bilancí 134 vítězství a 6 proher. V roce 1996 získal stříbrnou medaili na Evropském šampionátu v Dánském Velje, kde prohrál až ve finále na body 1:6 s Rusem Alexiem Lezinem. Tečku za amatérským ringem udělal ještě tentýž rok ziskem zlaté medaile na olympijských hrách v roce 1996 v Atlantě ve váze nad 91 kg, když ve finále porazil na body 7:4 Paea Wolfgramma. \n\nVolodymyr Klyčko započal svou profesionální kariéru v Německém Hamburgu 16.11.1996, když v 1. kole knockoutoval Mexičana Fabiana Mezu.\n\n14.2.1998 Získal mezinárodní titul organizace WBC výhrou nad Američanem Marcusem McIntyrem ve 3. kole KO v Německém Stuttgartu. Ale tento titul mu vydržel pouze do prosince téhož roku, protože 5. prosince přišla první překvapivá prohra s Američanem Rossem Purittym v jedenáctém kole technickým KO. Nato si 17.7.1999 spravil chuť a v dalším titulovém zápase získal interkontinentální titul WBA výhrou nad Josephem Chinganguou ze Zambie. O dva měsíce později 25.9.1999 k tomuto titulu přidal ještě pás Evropského šampióna EBU, který získal vítězstvím nad Axelem Schulzem z Německa.\n\nPrvní zápas o titul mistra světa přišel 14.10.2000 a stál proti dosavadnímu šampiónovi z USA - Chrisu Byrdovi. Zápas to byl velice atraktivní a Volodymyr v něm jasně dominoval a vyhrál 3:0 na body 120:106, 118:108 a 119:107 a získal tak titul mistra světa organizace WBO. Následně přišlo pět úspěšných obhajob (24.3.2001 Derrick Jefferson, 4.8.2001 Charles Shufford, 16.3.2002 Frans Botha, 29.6.2002 Ray Mercer a 7.12.2002 Jameel McCline).\n\nNejvětší překvapení přišlo 8.3.2003, když Klyčko pošesté obhajoval mistrovský pás WBO. Nastoupil proti Jihoafričanovi Corrie Sandersovi jako jasný favorit zápasu, ale jak se říká v těžké váze stačí jedna rána a vše může být jinak a to se také stalo. Sanders poslal Volodymyra třikrát na podlahu a doslova si s šampiónem hrál. Rozhodčí následně zápas ve druhém kole správně ukončil TKO.\n\n10.4.2004 se Klyčkovi naskytla nová příležitost na získání jeho ztraceného pásu. Tentokrát se postavil proti Američanovi Lamonu Brewsterovi v Nevadě. Brewster ale dostál své pověsti jednoho z nejtvrdších boxerů a Klička porazil v pátém kole technickým knockoutem.\n\n22.4.2006 Volodymyrov v odvetném zápase proti Chrisu Byrdovi získal zpět tituly mistra světa organizací IBF a IBO, když jasně dominoval a vyhrál v 7. kole TKO. Poté přišly 3 úspěšné obhajoby (11.11.2006 Calvin Brock, 10.3.2007 Ray Austin a 7.7.2007 Lamon Brewster).\n\n23.2.2008 přišla čtvrtá obhajoba pásů IBF a IBO v Americké Madison Square Garden s držitelem mistrovského titulu WBO Sultanem Ibragimovem z Ruska. Volodymyr v celém zápase dle předpokladů jasně dominoval a vyhrál zaslouženě na body 3:0 (119:110, 117:111 a 118:110). Poté všechny tři tituly obhájil v dalších pěti duelech (12.7.2008 Tony Thompson, 13.12.2008 Hasim Rahman, 20.6.2009 Ruslan Chagaev, 20.3.2010 Eddie Chambers a 11.9.2010 Samuel Peter)\n\n2.7.2011 přišla hodně očekávaná bitva s držitelem pásu WBA Britem Davidem Hayem. Zápas to byl opravdu krásný a Haye se hodně snažil, ale Wlad opět dominoval a připsal si další bodové vítězství 3:0 (118:108, 117.109 a 116:110). Do roku 2015 tyto čtyři pásy (WBA, WBO, IBF a IBO) obhájil v dalších osmi duelech (3.3.2012 Jean Marc Mormeck, 7.7.2012 Tony Thompson, 10.11.2012 Mariusz Wach, 4.5.2013 Francesco Pianeta, 5.10.2013 Alexander Povetkin, 26.4.2014 Alex Leapai a 15.11.2014 Kubrat Pulev).\n\nV roce 2015 se Kličko utkal nejprve s Američanem Bryantem Jenningsem, kterého porazil na body v Madison Square Garden. Jednalo se o Kličkův první zápas na americké půdě po sedmi letech. Zlom přišel v následujícím zápase s Tysonem Furym, kterému Kličko navzdory očekávání většiny novinářské a boxerské veřejnosti poměrně jednoznačně podlehl na body. Jindy výrazně obtloustlý Fury do zápasu nastoupil v životní formě a až do konce zápasu dokázal boxovat v poměrně vysokém tempu a mást Klička náznaky a změnami postoje. Fury byl tak po celý zápas viditelně aktivnější a dokázal zároveň i umně využívat delšího dosahu paží, čímž téměř neutralizoval Kličkovu zadní ruku. Na výsledku zápasu nic nezměnilo ani odebrání bodu Furymu v jedenáctém kole za opakované údery do zátylku ani Kličkova snah o zvrácení výsledku v posledním a svém zřejmě nejlepším kole, kde dokázal Furyho zasáhnout několika těžkými údery ze zadní ruky a levého háku. Klyčko tak utrpěl první porážku po 11 letech a 21 vítězstvích. Přišel tak o tituly šampióna IBF, WBA, WBO a IBO. Titul mistra světa (IBF) před tím dokázal celkem osmnáctkrát obhájit, čímž se přiblížil Larrymu Holmesovi a rekordmanovi Joe Louisovi.\n\nV roce 2017 prohrál s Anthonym Joshuou v 11. kole poté, co třikrát skončil na zemi. Rozhodčí se rozhodl zápas předčasně ukončit v 11. kole.\n\n\n"}
{"id": "382949", "url": "https://cs.wikipedia.org/wiki?curid=382949", "title": "Givi Džavachišvili", "text": "Givi Džavachišvili\n\nGivi Džavachišvili (gruzínsky: გივი ჯავახიშვილი, rusky: Гиви Дмитриевич Джавахишвили – \"Givi Dmitrijevič Džavachišvili\") (18. září 1912 – 10. listopadu 1985 v Tbilisi) byl gruzínský politik, který byl v letech 1953 až 1975 předsedou Rady ministrů Gruzínské SSR.\n\nDzavachišvili se narodil 18. září 1912 do rodiny doktora Dmitrije Džavachišviliho. V roce 1934 dokončil vzdělání na Zakavkazském průmyslovém institutu (dnes Gruzínský polytechnický institut) a stal se inženýrem geologie. Pracoval v Institutu lázeňství. V květnu 1940 vstoupil do Komunistické strany Sovětského svazu. V lednu – květnu 1941 sloužil v armádě.\n\nPoté až do roku 1952 pracoval na různých místech regionálních a posléze ústředních vládních i stranických struktur, převážně v oblasti energetiky a těžkého průmyslu. Naposled jako vedoucí oddělení těžkého průmyslu ÚV KS Gruzie. V září 1952 byl jmenován předsedou výkonného výboru tbiliského městského sovětu (dnešní terminologií primátor Tbilisi). V dubnu 1953 povýšil do funkce místopředsedy rady ministrů Gruzie.\n\n29. října 1953, se po mocenském boji mezi bývalými přívrženci Lavrentije Beriji a gruzínskými pro-Chruščovovskými revizionisty, stal předsedou Rady ministrů (premiérem) Gruzínské SSR. Souběžně se stal členem byra Ústředního výboru KS Gruzie a předsedou Komise na ochranu gruzínského jazyka. Všechny tyto funkce si udržel až do prosince 1975, takže je nejdéle vládnoucím gruzínským premiérem v historii. Od roku 1954 byl též členem jak gruzínského, tak sovětského parlamentu, v letech 1956–1976 členem ÚV KSSS.\n\nV roce 1958 se zúčastnil jako hlava gruzínské delegace světové výstavy EXPO v Bruselu a v roce 1967 podruhé, tentokrát v Montrealu. Jako předseda Rady ministrů Gruzínské SSR se celkem pětkrát zúčastnil sjezdu KSSS (20.-24. sjezd). V roce 1961 Džavachišvili na jednom ze sjezdů KSSS požadoval odstranění ostatků Stalina z Leninova mauzolea. Mnohokrát se účastnil i důležitých diplomatických misí SSSR i Gruzínské SSR do USA, Kanady a Turecka.\n\nNa poli domácí gruzínské politiky se zasloužil velkou měrou o budování v Tbilisi. Na jeho popud byly vybudovány mnohé účelové budovy, jako například Hala pro gruzínskou filharmonii nebo Tbiliský palác sportu. Za jeho éry bylo také dobudováno metro v Tbilisi, jehož stavba začala v roce 1952 a trvala 14 let.\n\nV roce 1975 odešel ze svých funkcí do důchodu. Zemřel 10. listopadu 1985 v Tbilisi.\n\n\n"}
{"id": "382954", "url": "https://cs.wikipedia.org/wiki?curid=382954", "title": "Kickbox", "text": "Kickbox\n\nKickbox (kickboxing) (キックボクシング) je bojový sport, ve kterém se využívají jak techniky z východních bojových umění tak i techniky ze západních bojových umění. V kickboxu se zápasí ve stoji, zápasení na zemi je zakázané. Pokud jeden ze zápasníků spadne tak zápas je přerušen, do té doby než zápasník vstane, a je schopen pokračovat (do té doby je obvykle počítan).\n\nKickbox lidé provozují buď jako plnokontaktní sport (full-contact) nebo jako způsob zlepšení zdravotního stavu a tělesné i duševní pohody. V případě plnokontaktního sportu mají na sobě bojovníci speciální trenýrky a ochranné vybavení zahrnující: chránič zubů, omotávky rukou (bandáže), boxerské rukavice 10-oz., chránič třísel se suspenzorem, chrániče holení a nártů (tzv. botičky) a nepovinně i helmu (většinou se používá pro bojovníky mladší 16 let). Bojovnice pak navíc ještě mají chránič hrudi, přes který mají sportovní top. V evropské formě kickboxu, kde jsou kopy pod pás povoleny jen ve formě low-kick kickbox, se místo trenýrek mohou používat dlouhé kalhoty.\nVedle toho v amatérských zápasech, kde spolu zápasí začínající bojovníci, se soutěží i v mírnějších formách kickboxu – tzv. polokontaktní kickbox, kde je cílem správně provedenou technikou prorazit soupeřův blok, ale kde je limitováno užití fyzické síly. Vybavení pro polokontakt je podobné jako pro full-contact, navíc se používá helma. Bojovníci většinou zápasí v triku, aby se tak odlišili od bojovníků ve full-contact. Polokontaktní kickbox se dále dělí na 3 stylu (lightcontact, kicklight, points fighting).\n\nVelmi často dochází k záměně kickboxu za Muay Thai (Thajským boxem). Tyto dva sporty jsou podobné, ale v thajském boxu jsou povoleny kopy pod pás, stejně jako zásahy koleny a lokty.\n\nExistuje mnoho druhů bojových umění s označením \"kickbox\", jako je třeba japonský, americký, indický, barmský nebo francouzský. Termín \"kickbox\" je tak velmi mnohovýznamový, čím dál častěji ale bývá slučován s japonskou a americkou variantou. Mnoho dalších stylů o sobě neuvažuje jako o formě \"kickbox\", ačkoliv široká veřejnost tento termín užívá pro pojmenování celé skupiny bojových umění. Termín kickbox vymyslel japonský promotér boxerských zápasů Osamu Noguchi jako variantu pro Muay Thai a Karate v 50. letech. Později byl tento termín užíván pro americkou variantu.\n\nTatsuo Yamada, který založil \"\"Nihon Kempo Karate-do\"\", se velmi zajímal o Muay Thai, protože chtěl pozměnit zápasy v karate, jelikož do té doby bylo v Japonsku nemyslitelné, aby jeden bojovník udeřil druhého plnou silou nebo několikrát za sebou. Vymyslel tedy v listopadu 1959 plán, který pojmenoval \"K\"oncept teoretických základů založení nového sportu a jeho industrializace\"\", a pro tento nový sport navrhl i prozatímní název \"\"Karate-boxing\"\". Dodnes není jasné, jestli thajské bojovníky pozval právě Yamada, co však jasné je, že Yamada byl jeden z mála mistrů karate, který se opravdu zajímal o Muay Thai. Yamada pozval thajského bojovníka, šampióna v Muay Thai (a zároveň sparing partner jeho syna Kana Yamady), a začal studovat Muay Thai. Další, kdo se zajímal o Muay Thai a podílel se na spolupráci s thajskými bojovníky, byl promotér boxerských zápasů Osamu Noguchi. Také díky němu a Yamadovi se objevila první fotografie thajských zápasníků, a to v časopise \"The Primer of Nihon Kempo Karate-do\".\n\nOd 12. února 1963 se tak začaly pořádat \"\"Karate vs. Muay Thai zápasy\"\". Tři bojovníci karate z Oyama dojo (později Kyokushin) odjeli do boxerské haly Lumpinee v Thajsku a bojovali proti třem bojovníkům Muay Thai. Tito tři karate bojovníci se jmenovali Tadashi Nakamura, Kenji Kurosaki a Akio Fujihira (známý také jako Noboru Osawa). Japonsko nakonec vyhrálo 2-1. Noguchi a Kenji Kurosaki (instruktor Kyokushin karate) studovali Muay Thai a vynalezli kombinované bojové umění, které Noguchi pojmenoval \"kick box\". Zpočátku byly – pod vlivem Muay Thai stylu – povoleny hody a údery hlavou, obojí však bylo později zakázáno. \"Kickbox Association\", první kickboxerské sdružovací těleso, založil Osamu Noguchi již v roce 1966. Ve stejném roce, přesněji 11. dubna, se v Osace konaly první závody v kickboxu.\n\nTatsu Yamada zemřel v roce 1967, ale jeho dojo nezaniklo, pouze změnilo název na \"Suginami Gym\" a začalo vychovávat první kickboxery, které později vysílalo na podporu a propagaci tohoto sportu.\n\nKickbox zaznamenal v Japonsku explozi a vzestup popularity v momentě, kdy začal být vysílán v televizi. Mezi první mediálně oblíbené kickboxery patřil Tadashi Sawamura. Stejně jak rychle tento rozmach začal, tak také skončil. Kickbox přestal být populární poté, co Sawamura ukončil kariéru. Kickbox se v televizi neobjevil až do roku 1993, kdy vznikly zápasy K-1.\n\nV roce 1993, kdy Kazuyoshi Ishii (zakladatel Seidokan karate) rozjel zápasy K-1 se speciálními kickboxovými pravidly (žádné lokty a klinče), se stal kickbox opět velmi populární. Tento sport se tak rozšířil i po Evropě, do Ameriky, Austrálie a na Nový Zéland.\n\nJan Plas, nizozemský kickboxer, založil ještě s několika vyznavači Muay Thai v roce 1978 v Holandsku \"Mejiro Gym\" poté, co se naučil v Japonsku kickbox od samotného Kenjiho Kurosaki. Plas také založil ve stejném roce NKBB (Nizozemskou Asociaci Kickboxu), první kickboxovou organizaci v Nizozemí. Tento sport pak expandoval do USA hlavně díky popularitě a úspěchu Keva Kelseyho v 70. letech. Jižní Americe byl kickbox představen vyznavačem bojových umění a kickboxerským šampiónem Hectorem Echavarriaou, který do latinské Ameriky přinesl slavnou Joe Corley's Professional Karate Association, International Sports Karate Association a United States Karate Association.\n\nUmění označována jako kickbox zahrnují:\n\n\nExistuje mnoho dalších derivací těchto forem kickboxu, stejně jako vlastních kombinací, které pak bojovník používá na speciálních turnajích (např. K-1).\n\nKickbox je také populární na turnajích kde se kombinuje tradiční bojové umění a profesionální wrestling (mezi nejznámější vyznavače tohoto mixu patří např. profesionální wrestler Kenta Kobayashi).\n\nTato pravidla jsou téměř stejná jako pravidla Muay Thai:\n\nV thajském boxu jsou kopy na střed těla a na hlavu bodovány vysoce, zvyšují hodnotu čísel na výsledkových arších sudích. Mimoto kopy, které jsou zblokovány, jsou často bodovány lépe než údery. V kickboxu mají údery a kopy téměř stejnou váhu.\n\nTato pravidla jsou uplatňována v americkém a australském full-contact karate.\n\n\nTo je hlavní rozdíl oproti Muay Thai, kde je používání loktů a kolen povoleno. Ve skutečnosti někteří thaiboxéři považují kickbox za \"umírněnou\" verzi Muay Thai. Bojovníci a promotéři mohou povolit různá pravidla zahrnující kopy pouze nad pás, kopy kamkoliv, zásahy bez kolen, zásahy kolenem pouze na tělo, atd. Americká forma kickboxu je v podstatě kombinace západního boxu a karate.\n\nTrvání jednotlivých kol a jejich počet se může měnit v závislosti na stanovách odsouhlasených před zápasem každým bojovníkem nebo manažerem. Vítěz je vyhlášen během zápasu pokud nastanou tři situace: vzdání se (bojovník vzdá nebo bojovníkův roh vhodí do ringu ručník), knockout (KO) nebo ukončení ze strany rozhodčího (technický knockout nebo TKO). Pokud se nerozhodne během zápasu a vyprší tak i poslední kolo, zápas je obodován týmem tří rozhodčích. Rozhodčí určí vítěze na základě svého bodování během jednotlivých kol.\n\nEvropský styl kickboxu vznikl jako kombinace Muay Thai a japonského kickboxu a jejich pravidel. Dělí se do tří odlišných disciplín.\n\nSemi Contact (Points Fighting):\n\nSemi-contact je prakticky nejbezpečnější formou kickboxu. Bojovníci nesmí jít do plného kontaktu a síly, soupeře se musí jen lehce dotknout. Zápas je zastaven po každém střetu s patřičně provedenou technikou úderu a kopu, za které jsou sudími udělovány body.Semi contact je podobný karate.\n\nLight Contact:\n\nTo samé prakticky platí i pro light-contact jen s jedním rozdílem – zápas není zastavován po každé bodované technice.\n\nFull Contact:\n\nFull-contact je disciplína kickboxu, jejímž smyslem je porazit protivníka pomocí plné síly úderech a kopech, které musí zasáhnout povolená místa s odpovídající přesností, rychlostí a směrem, jež formuje správný kontakt mezi bojovníky. Údery a kopy jsou povolené na předek a strany hlavy, předek a boky těla (nad pasem). Povolené jsou také podmety. Zápas probíhá v ringu. Ringový rozhodčí je odpovědný za bojovníkovu bezpečnost a dodržování pravidel. Rozhodčí sledují provedení technik a udělují za ně body, které si zapisují do bodovací karty. Amatérské zápasy mají tři dvouminutová kola s minutovými pauzami. Výjimečně se také zápasí na pět dvouminutových kol s minutovými pauzami, pouze ale po souhlasu obou bojovníků.\n\nExistuje ještě speciální forma kickboxu tzv. low-kick, jež je téměř totožná s full-contactem pouze s tím rozdílem, že jsou povoleny kopy na soupeřova stehna. Taky existuje další specialní disciplina kickboxu tzv. kicklight, která má stejná pravidla jako u light contactu s jediním rozdílem, že v zápase jsou povolené kopy na soupeřova stehna stejně jako u low-kicku.\n\n\n\n\n\nRotační verze back, side, hook a axe kick se mohou použít v kombinaci se skákaným verzemi všech kopů.\n\n\n\n\nExistují tři hlavní obranné postoje (guardy nebo styly). Guard se mění styl od stylu, od zápasníka k zápasníkovi – někteří bojovníci mají svůj guard posazený výše pro lepší obranu hlavy, někteří naopak níže, aby lépe odráželi údery na tělo. Mnoho bojovníku mění svůj postoj i několikrát během zápasu v závislosti na momentální situaci tak, aby se co nejlépe a nejefektivněji ochránili.\n\n"}
{"id": "382959", "url": "https://cs.wikipedia.org/wiki?curid=382959", "title": "Velká cena Číny silničních motocyklů 2008", "text": "Velká cena Číny silničních motocyklů 2008\n\nVelká cena Číny 2008 se uskutečnila 2. – 4. května, 2008 na okruhu Shanghai International Circuit.\n\nLetošní šampionát se začal vyvíjet velice příznivě pro španělské mladíky Pedrosu a Lorenza,kteří se po třech závodech dělili o vedení v šampionátu. Valentino Rossi se pomalu začal stávat odepisovaným a Stoner s Ducati už zklamali víc než dost. Právě Rossi měl v Číně ve které vyhrál v roce 2005 o motivaci navíc,a to dokázat že neztratil nic ze svého umu. Úřadujícímu mistru světa Stonerovi zase měly vyhovovat rychlé úseky a nejdelší rovinka okruhu.\n\nV Estorilu se uskutečnil den testů. Kromě zraněného Lorenza,který podstoupil operaci pravé ruky,se testování zúčastnili všichni závodní jezdci .Nejlepším časem testů se prezentoval Dani Pedrosa 1:36,455. Týmy se zaměřily převážně na pneumatiky a nastavení pro Velkou cenu Číny.\n\nJames Toseland prodloužil smlouvu s týmem Tech 3 Yamaha na rok 2009. Yamaha si taktéž zajistila další spolupráci s týmem Tech 3 a bude podporovat dvě jejich Yamahy do roku 2010. Ředitel Yamaha Racing Lin Jarvis ujistil, že brzy začnou jednání i s Valentinem Rossim.\n\nmokrý závod\n\nRossi předjíždí Stonera a jde na 3. místo.\nHayden předjíždí Lorenza a jde na 5. místo.\nDovizioso předjíždí Lorenza a jde na 6. místo.\nVermeulen odstupuje ze závodu.\n\n100.závod pro Johna Hopkinse\n\nValentino Rossi vyhrál po sedmi závodech kdy byl pokaždé poražen.\n\nPedrosovi se podařilo dokončit posledních šest závodů na stupních vítězů což se mu v nejsilnější třídě MotoGP ještě nepodařilo.\n\nProzatímní bilance MotoGP je více než dramatická. Čtyři závody a čtyři různí vítězové. Tím se mohla nejsilnější třída pochlubit naposledy v roce 2006, když tenkrát po čtvrtém závodě měli na svém kontě vítězství jezdci Capirossi, Rossi, Melandri a Pedrosa.\n\nmokrý závod\n\nBaldolini,Poggiali a Abrahám kolidují a jediný Poggiali odstupuje ze závodu.\nSimoncelli předjíždí Barberu a jde na 2. místo.\nKallio a Pasini předjíždí Simona a jdou na 4 a 5. místo.\nSimoncelli předjíždí Bautistu a jde na 2. místo.\nSimon a Debon předjíždí Pasiniho a jdou na 5 a 6. místo.\nPešek pro technické potíže odstupuje ze závodu.\nH.Aoyama předjíždí Debona a jde na 6. místo.\nKallio předjíždí Simoncelliho a jde na 3. místo.\nAbrahám odstupuje pro poruchu ze závodu.\nSimon jede mimo trať a vrací se na 12.místě.\nDebon padá,ale vrací se na 11.místě.\nSimon odstupuje pro technickou poruchu.\nH.Aoyama předjíždí Simoncelliho a Barberu a jde na 2. místo.\n\nmokrý závod\nCortese předjíždí Oliva a jde na 6. místo.\nGadea padá a končí.\nCorsi padá,ale vrací se na 29.místě,ale poté odstupuje.\nRanseder padá,ale vrací se na 12.místě.\nde Rosa padá,ale vrací se na 12.místě.\n"}
{"id": "382961", "url": "https://cs.wikipedia.org/wiki?curid=382961", "title": "Sdružení katolických duchovních Pacem in terris", "text": "Sdružení katolických duchovních Pacem in terris\n\nSdružení katolických duchovních Pacem in terris (SKD-PIT) bylo komunistickými úřady iniciované a podporované sdružení katolických duchovních kolaborujících s komunistickým režimem v Československu (1971–1989). Bylo pokračovatelem Mírového hnutí katolického duchovenstva (1951–1968) a jméno přijalo po slavné encyklice papeže Jana XXIII.\n\nÚčelem sdružení bylo stejně jako u jeho předchůdce podrývání autority církevní hierarchie, podpora komunistických orgánů v tažení proti nim a prezentace postojů vyhovujících režimu, předkládaných „ve jménu katolické církve“. Obecně sestávalo z malé aktivní kolaborantské skupiny, která obsadila jeho vedení, a širší pasivní členské základny, jejíž členové byli většinou ke vstupu donuceni nátlakem a vydíráním ze strany Státní bezpečnosti a Státního úřadu pro věci církevní.\n\nSdružení od začátku naráželo na odpor církevních orgánů. Z hlediska církve nemělo žádné oficiální postavení a právo reprezentovat její názory a vzhledem k jeho charakteru a účelu bylo členství v něm z hlediska kanonického práva značně problematické. Státní vměšování do církevních záležitostí ovšem znemožňovalo církvi proti sdružení zasáhnout, z rozhodnutí státu SKD-PIT navíc ovládalo jediný povolený katolický tisk, který se čím dál více odchyloval od pozic oficiálních církevních představitelů.\n\nCírkev sebrala síly k tvrdému vystoupení proti sdružení na počátku 80. let, kdy vyšel dokument \"Quidam episcopi\" (8. března 1982), který zakazoval kněžím členství v politických organizacích. Kardinál Tomášek s některými dalšími ordináři v reakci na to explicitně zakázal kněžím členství ve sdružení, což vyvolalo tvrdý střet mezi ním a komunistickými úřady. Boj se přenesl i do dalších oblastí a zašlo to tak daleko, že kardinál Tomášek nakonec odebral sdružením ovládaným Katolickým novinám církevní schválení.\n\nNavzdory masívní podpoře ze strany komunistického státu hnutí v 80. letech skomíralo a zaniklo bezprostředně poté, co se režim umožňující jeho existenci zhroutil.\n\nSKD-PIT se hlásilo ke státní „Katolické akci“, jejíž vznik iniciovala v létě 1949 KSČ a skupina „vlasteneckých kněží“. Tato organizace navenek předstírající, že je regulérní Katolickou akcí, byla církví označena za rozkolnickou, nejprve proti ní ostře vystoupili českoslovenští biskupové a poté Svatý stolec exkomunikoval všechny její členy. Nakonec se od ní distancovali i vlastenečtí kněží a organizace zanikla v roce 1950, aniž by někdy začala pořádně fungovat.\n\nPo neúspěchu „Katolické akce“ KSČ opustila myšlenku na využití aktivních křesťanských laiků a zaměřila se na kněze. Výsledkem její činnosti bylo Mírové hnutí katolického duchovenstva, které nemělo jasně definovanou členskou základnu (dle některých výkladů byl jeho členem automaticky každý kněz). To fakticky zaniklo v roce 1968, kdy bylo řadovými členy smeteno Plojharovo vedení a hnutí se transformovalo v Dílo koncilové obnovy.\n\nVyvrcholením tzv. normalizace náboženského života v ČSSR mělo být obnovení prorežimního hnutí katolických duchovních, v kterém chtěla komunistická vládní moc opětovně najít svého spojence v rámci katolické církve. Jeho první neoficiální přípravné skupiny začaly vznikat již v roce 1969, ÚV KSČ rozhodl o podpoře vzniku nové mírové organizace katolického duchovenstva v květnu 1970. Dne 12. května byla na ministerstvu kultury v Praze poprvé přijata skupina tzv. vlasteneckých kněží za účelem jednání o dalších krocích nového projektu.\n\nNové hnutí si vybralo svůj název podle encykliky papeže Jana XXIII., se kterou však v skutečnosti nemělo nic společné. Činnost následně začal přípravný výbor, na čele kterého stál košický kapitulní vikář Štefan Onderko, výraznou roli při tvorbě ideologie sdružení hráli František Hochmann v Česku a Štefan Záreczky na Slovensku. Prostor pro realizaci zde obecně našly osoby kompromitované kolaborací s komunistickým režimem, které měly do nového sdružení přinést svoje mnohaleté zkušenosti. Rozhodující postavení ovšem nezískali dřívější lídři „vlasteneckých kněží“, ale jejich nástupci z mladší generace, jejíž slabinou byla ovšem absence jakékoliv autority.\n\nV srpnu 1971 potom následovaly krajské ustanovující konference, na kterých byli zvoleni delegáti na celostátní konferenci. Ustanovující schůze se konala 31. srpna 1971 současně v Praze a Bratislavě (sdružení mělo federální uspořádání a dělilo se na českou a slovenskou část), což byl den, kdy vstoupilo v platnost povolení činnosti ze strany státu. V Praze se sešlo 270 duchovních, předsedou české části sdružení byl zvolen olomoucký kapitulní vikář Josef Vrana. Na Slovensku se setkalo asi 200 duchovních, mezi které zavítal i ministr kultury Miroslav Válek a ředitel sekretariátu pro věci církevní Karol Homola. Přítomní následně zvolili předsednictvo Pacem in terris na Slovensku. Předsedou se stal Mons. prof. ThDr. Mikuláš Višňovský, probošt a děkan Cyrilometodějské bohoslovecké fakulty v Bratislavě, a prvým místopředsedou ThDr. Jozef Vrablec. V řečnických příspěvcích potom zazněly mimo jiné projevy věrnosti Sovětskému svazu a ostatním socialistickým zemím, které měly být zárukou míru ve světě.\n\nK volbě federálního předsednictva a ústředního výboru Pacem in terris došlo na schůzi 17. listopadu 1971 v Praze, které se zúčastnilo asi 400 duchovních. Předsedou federálního sdružení se stal doc. ThDr. Václav Medek z Bohoslovecké fakulty a místopředsedou předseda slovenské části, prof. ThDr. Mikuláš Višňovský. Ze slovenské strany byli do federálního předsednictva zvoleni: Mikuláš Višňovský, Zoltán Belák, Štefan Onderko, Alexander Horák, Jozef Dovala, Elemír Filo a Štefan Bitter. Souhlas komunistické vlády s činností sdružení přítomným tlumočil místopředseda federální vlády Dr. Matej Lúčan.\n\nZ hlediska kanonického práva se sdružení odvolávalo na dekret Druhého vatikánského koncilu \"Presbyterorum ordinis\", který podporoval kněžská sdružení, která ovšem musí mít stanovy schválené příslušnou církevní autoritou, což SKD-PIT nikdy nemělo. O nové sdružení nebyl v řadách duchovních zájem, ale časem do něj začali vstupovat, většinou v důsledku nátlaku a zastrašování ze strany Státní bezpečnosti a Státního úřadu pro věci církevní. Takto získaní členové ovšem většinou nevyvíjeli žádnou aktivitu, krom vynucené účasti na občasných schůzích. Aktivní byla jen menší skupinka kolaborantů, která ovládala jeho vedení a působila jako poboční agentura StB. V době svého maximálního rozmachu čítala asi 90 osob.\n\nNa rozdíl od tzv. Katolické akce a stejně jako u Mírového hnutí katolického duchovenstva byli členy sdružení katoličtí kněží, ovšem na rozdíl od Mírového hnutí nebylo členství ve Sdružení automatické: bylo nutné do něj vstoupit.\n\nNa počátku se podařilo přimět ke vstupu do sdružení asi 1/3 českých a 1/4 slovenských kněží. Pokud jde o jeho členskou základnu, vrchol představoval rok 1973, kdy bylo v českých zemích členy 726 (37 %) a na Slovensku 350 katolických duchovních, k prudkému propadu došlo v roce 1982, kdy sdružení zakázal jak Svatý stolec, tak kardinál Tomášek.\n\nNěkteří kněží z hnutí vystoupili, což mnohým přineslo ztrátu státního souhlasu a další problémy, další sice zůstali, ale omezili svoji činnost na absolutní minimum a stali se absolutně pasivními členy. Bohoslovci a mladí kněží zcela přestali do sdružení vstupovat. Velké problémy a rizika čekaly při opuštění sdružení především ty kněze, kteří patřili původně k aktivním členům SDK-PIT a spolupracovali s StB a rozhodli se tuto cestu opustit. Zbranek uvádí v této souvislosti kněze Jaroslava Rusnáka a Štefana Poláka, u nichž se předpokládá, že je z tohoto důvodu StB zavraždila.\n\nV roce 1986 bylo členy 29,2 % duchovních, v roce 1989 (ještě před sametovou revolucí) mluvil kardinál Tomášek o sdružení jako již v podstatě neexistujícím a Ján Korec odhadoval počet jeho aktivních členů na ne více než jedenáct.\n\nHlavním cílem Sdružení Pacem in Terris byla politická činnost. Mělo podporovat politické kroky KSČ a politickými prohlášeními dokládat podporu režimu ze strany české katolické církve (která ovšem reálně ve významné míře neexistovala) a schvalovat jeho církevní politiku, což mělo být dokladem toho, že v Československu neexistuje náboženský útlak.\nPoslední důležitou složkou činnosti bylo ovlivňování církevního života a nálad mezi věřícími ve prospěch režimu a jeho cílů; k tomu mělo sdružení napomoct to, že mu stát předal pod kontrolu Českou katolickou charitu a veškerou produkci státem povoleného katolického tisku a katolické literatury.\n\nZ hlediska církve bylo jedinou záslužnou a smysluplnou činností Sdružení právě vydávání katolické literatury, kde se mezi řadou spisů pochybné úrovně objevilo několik kvalitních věcí, např. série děl apoštolských a církevních otců.\nKomunistický režim maximálně sdružení podporoval poskytováním různých výhod jeho aktivním členům a perzekucí jeho odpůrců. V roce 1987 dosáhlo Sdružení svého největšího úspěchu na mezinárodní scéně, když mu generální tajemník OSN Javier Peréz de Cuéllar udělil čestný titul Posel míru. Stalo se tak na základě mohutného zákulisního lobbování československé diplomacie, neboť československá vláda si od udělení ceny OSN slibovala zvýšení prestiže sdružení a oživení jeho činnosti. V tomto ohledu však neměla úspěch, naopak to vedlo k propadu renomé OSN u části českých katolíků a dokonce i protestům: 50 katolíků zaslalo generálnímu tajemníkovi OSN protestní dopis.\n\nPostoj církevní hierarchie i věřících ke sdružení byl po celou dobu převážně negativní a výhrady vůči němu měl od počátku i Svatý stolec. Podpora, které se sdružení dostávalo ze strany státu, však dlouho znemožňovala účinný zásah proti němu. Českoslovenští biskupové vyjádřili svůj nesouhlas s existencí organizace i přes výhrůžky státního aparátu již v průběhu přípravy sdružení, v září 1970 pak 50 kněží olomoucké arcidiecéze sepsalo protestní prohlášení proti vznikající organizaci, které bylo adresováno jejich ordináři, Josefu Vranovi, který byl jedním ze zakladatelů a vůdčích postav sdružení.\n\nSvatý stolec se vyjádřil proti vzniku sdružení už v roce 1971. Postoj církve dále názorně dokumentuje např. jednání mezi Svatým stolcem a komunistickou vládou o jmenování nových biskupů (k jejichž vysvěcení došlo v roce 1973), v němž církev mimo jiné na nátlak státu přistoupila na biskupské svěcení problematického Josefa Vrany, který byl členem a předsedou sdružení, a dalších tří biskupů, kteří byli jeho členy. Svatý stolec vnímal Vranovo angažmá i členství ostatních biskupů jako velmi závažný problém a na jejich svěcení a jmenování přistoupil pouze pod podmínkou, že musí bezpodmínečně na svou čestnou funkci a členství ve sdružení rezignovat.\n\nZ hlediska církve se jmenování těchto biskupů brzy ukázalo být chybou, protože tři z nich (Vrana, Feranec a Pásztor) své sliby nesplnili a členy sdružení zůstali, Vrana dokonce na vlastní žádost zůstal v předsednictvu (byť na funkci předsedy přece jen rezignoval) a činnost sdružení veřejně a silně podporoval až do své smrti v roce 1987. Jediným biskupem, který svůj slib splnil a sdružení opustil, tak byl biskup Július Gábriš.\n\nSe jmenováním církvi vnucených čtyř prorežimních biskupů (zbylí dva kandidáti byli dříve čelní funkcionáři zaniklého Mírového hnutí katolického duchovenstva) dosáhl rozmach sdružení vrcholu, neboť jednak získalo prestiž a zdání legitimity, jednak v této době vrcholily normalizační perzekuce proti nečlenům a kritikům hnutí. V roce 1974 byl např. za kritiku církevní politiky a SKD-PIT odebrán státní souhlas Alojzi Tkáčovi. V roce 1975 mohlo sdružení mluvit o triumfu, protože se jeho sjezdu zúčastnili všichni biskupové, včetně Františka Tomáška. Dosažený triumf ovšem netrval dlouho. Ještě v roce 1975 se proti hnutí postavili katoličtí věřící, kteří začali šířit protestní leták \"Likvidujeme vás, tleskejte!\", který SKD-PIT ostře napadal a označoval je za likvidátora církve.\n\nV roce 1978 se postavení SKD-PIT začalo prudce zhoršovat poté, co se papežem stal Karol Wojtyła, který dospěl k závěru, že dál se už komunistickým vládám nesmí ustupovat. Ten dal již krátce po svém nástupu na papežský stolec najevo svůj postoj ke sdružení, když neodpověděl na gratulaci ke zvolení, kterou mu zaslalo, a v několika svých projevech dal jednoznačně najevo, že by nemělo existovat. Povzbuzeni tím, že Svatý stolec začal razit tvrdší politiku, se část československých ordinářů v čele s kardinálem Tomáškem vyslovila pro zákaz sdružení. 20.–21. října 1980 drželo 94 bohoslovců na bratislavské teologické fakultě protestní hladovku požadující, aby sdružení a režim přestali zasahovat do dění na fakultě. Slovenští biskupové se od akce nejprve distancovali, ale poté, co bylo několik bohoslovců na zásah státu vyloučeno, tak postižené naopak podpořili (včetně jinak prorežimního a sdružení podporujícího Ferance). V prosinci téhož roku Svatý stolec doporučil československým ordinářům, aby se od hnutí distancovali.\n\n8. března 1982 vydala Kongregace pro klérus dekret \"Quidam episcopi\", který obecně zakazoval duchovním členství v politických organizacích podobného typu, sdružení ovšem výslovně nejmenoval (dekret byl určen pro celý svět a podobné skupiny existovaly v desítkách provedení nejen v dalších zemích východního bloku, ale třeba též v Jižní Americe). O tři dny později ovšem prefekt Kongregace pro klérus, kardinál Oddi, v rozhovoru pro italský deník \"La Republica\" na dotaz novináře výslovně potvrdil, že dokument se na sdružení \"Pacem in terris\" vztahuje, stejně jako na biskupa Vranu, který byl právě na návštěvě v Římě.\n\nRozhovor v tisku ovšem není závazným rozhodnutím a část československých ordinářů v čele s Vranou navzdory němu tvrdila, že dekret se na SKD-PIT nevztahuje. Kardinál Tomášek zareagoval tedy dotazem příslušné Kongregaci, jestli se dekret na sdružení vztahuje a zda musí dekret prosazovat i provizorní ordináři neobsazených diecézí. Po pozitivní odpovědi na oba dotazy ve své arcidiecézi členství ve sdružení zakázal. Následovali ho biskup Gábriš a vikáři Ludvík Horký, Josef Kavale a Štefan Garaj. Dekret naproti tomu sabotovali ostatní státem dosazení/vynucení mimořádní ordináři (Štefan Onderko, Zoltán Jozef Belák, Josef Hendrich a Karel Jonáš) i ostatní tři církvi státem vnucení biskupové z roku 1973 (Josef Vrana, Jozef Feranec a Ján Pásztor). Ovšem SKD-PIT začalo navzdory jejich podpoře rychle slábnout a kněží z něj odcházeli i v jejich diecézích. Jelikož SKD-PIT ovládalo z rozhodnutí státu katolický tisk a využívalo ho jak pro své proklamace, tak pro obhajobu své činnosti, kardinál Tomášek se po sérii důtek a napomenutí odhodlal k tomu, že 1. listopadu 1982 odebral Katolickým novinám církevní schválení. Ty však přesto dál vycházely a tvářily se jako oficiální katolický deník, navzdory protestům a napomenutím Tomáška i Svatého stolce.\n\nSdružení přesto i nadále existovalo a podporovalo komunistické záměry, nicméně navzdory masivní podpoře ze strany státu jen živořilo. V roce 1985 se komunistické úřady marně pokoušely vymoct od československých ordinářů prohlášení, že SKD-PIT není z hlediska církve nelegitimní. Faktickou totální bezvýznamnost SKD-PIT potvrdilo i jmenování tří nových biskupů v roce 1988, kdy církev odmítla snahy státu prosadit na biskupský post federálního předsedu sdružení Františka Vymětala i všechny další ve sdružení angažované kandidáty. Sdružení se rozpadlo bezprostředně po sametové revoluci, jeho likvidační komise ukončila činnost dne 7. prosince 1989.\n\n\n\n\n\n\n"}
{"id": "382962", "url": "https://cs.wikipedia.org/wiki?curid=382962", "title": "Claude Brasseur", "text": "Claude Brasseur\n\nClaude Braseur [\"klód brasör\"], rodným jménem Claude Pierre Espinasse [\"klód espinas\"] (* 15. června 1936 Neuilly-sur-Seine, Hauts-de-Seine) je francouzský divadelní a filmový herec, dvojnásobný držitel ocenění \"César\".\n\nPochází z uměleckého prostředí, oba jeho rodice, otec Pierre Brasseur i matka Odette Joyeuxová, byli významní francouzští herci. Hercem se stal i jeho syn Alexandre Brasseur.\n\nPůvodně vůbec nechtěl být hercem a toužil se stát novinářem. Nicméně rodinné předpoklady se nakonec nezapřely. Po absolutoriu pařížské konzervatoře začal hrát v řádném angažmá nejprve na divadle.\n\nVe filmu se poprvé objevil už v roce 1956 v legendárním snímku \"Země odkud přicházím\", nicméně poměrně dlouhou dobu hrál spíše drobnější a epizodní role. Do hlavních rolí se začal prosazovat až v 70. letech 20. století. Jeho herecký projev je charakteristický střízlivostí, neokázalostí, uměřeností a civilním projevem, který se dobře uplatnil jak v úlohách charakterních, tak i v rolích komické povahy.\n\nJedná se také o sportovce, reprezentoval Francii na Zimních olympijských hrách 1964 v Innsbrucku v jízdě na bobech, v roce 1983 se zúčastnil Rallye Paříž-Dakar, kde dělal 2. pilota Jackymu Ickxovi.\n\n\n\n"}
{"id": "382964", "url": "https://cs.wikipedia.org/wiki?curid=382964", "title": "Suluské moře", "text": "Suluské moře\n\nSuluské moře je 348 000 km² velké moře v jihozápadní oblasti Filipín. Nachází se jihovýchodně od Jihočínského moře, severozápadně od Celebeského moře, severovýchodně od Bornea a jihozápadně od ostrovů Visayas.\n\nV Suluském moři se nachází útes Tubbataha, jedna z památek světového přírodního dědictví UNESCO.\n"}
{"id": "382967", "url": "https://cs.wikipedia.org/wiki?curid=382967", "title": "Chloramin", "text": "Chloramin\n\nChloramin (monochloramin) je chemická sloučenina se sumárním vzorcem NHCl. Obvykle se používá ve zředěném roztoku jako dezinficiens. Termín chloramin také označuje skupinu organických sloučenin se vzorci RNCl a RNCl (kde R je organická skupina). Dichloramin (NHCl) a chlorid dusitý (NCl) jsou též dobře známé sloučeniny.\n\nNHCl je v koncentrované formě velmi nestabilní sloučeninou, mnohem stabilnější je v čistém roztoku. Čistý NHCl se při teplotách nad −40 °C silně rozkládá. Poměrně stabilní je ve zředěném roztoku, tato významná stabilita je základem pro jeho použití.\n\nNHCl se připravuje reakcí mezi amoniakem a kyselinou chlornou v mírně zásaditém prostředí:\nSyntéza se provádí ve zředěném roztoku. V této reakci podléhá HOCl působení nukleofilu NH. Při nižším pH nastává další slučování s chlorem.\n\nUvedené syntézy jsou užitečné, ale neposkytují NHCl v čisté formě. Čistou sloučeninu lze připravit přidáním fluoraminu s chloridem vápenatým:\n\nNHCl je klíčový meziprodukt pro tradiční syntézu hydrazinu.\n\nMonochloramin oxiduje thioly a disiřičitany stejným způsobem jako HClO, ale ty získají jen 0,4% biocidní účinek oproti HClO.\n\nNHCl se v nízké koncentraci běžně používá pro dezinfekci vody ve veřejných vodovodních sítích jako alternativa chlorování. Tato metoda je na vzestupu. Chlor (někdy označovaný jako volný chlor) je nahrazován chloraminem, protože chloramin je mnohem stabilnější a nerozkládá se ve vodě před tím, než se dostane ke spotřebitelům. NHCl má také menší tendenci reagovat s organickými materiály za tvorby chlorovaných uhlovodíků, například chloroformu nebo tetrachlormethanu. Uvedené látky byly identifikovány jako karcinogeny a od roku 1979 EPA omezuje ve USA jejich úroveň v pitné vodě. Navíc voda upravená chloraminem postrádá zápach chloru typický pro chlorovanou vodu a má lepší chuť. \n\nChoramin ve vodě z vodovodu způsobuje zabarvení do zelena, na rozdíl od namodralé barvy čisté vody nebo vody obsahující jen volný chlor. Toto nazelenalé zbarvení lze pozorovat při napuštění vody upravené chloraminem do bílé polyethylenové nádoby a porovnáním s vodou bez chloraminu, například destilovanou vodou nebo vzorkem z plaveckého bazénu. \nChloramin lze odstranit z vody přechlorováním (10 ppm nebo více volného chloru, například dávkou chlornanu sodného nebo sanitizéru pro bazény) při udržení pH okolo 7 (např. přidáním kyseliny chlorné). Kyselina chlorná z volného chloru odstraňuje z chloraminu amoniak a ten vyprchá z vody ven. Tento proces zabere při běžné koncentraci (několik ppm chloraminu) okolo 24 hodin. Zbytkový volný chlor lze odstranit vystavením silnému slunečnímu světlu po dobu okolo 4 hodin.\n\nNHCl je ve velkých dávkách toxický. Koncentrační limit EPA je 4 ppm. Typická cílová úroveň v amerických veřejných zdrojích vody je 3 ppm.\n\n"}
{"id": "382974", "url": "https://cs.wikipedia.org/wiki?curid=382974", "title": "Herennius Modestinus", "text": "Herennius Modestinus\n\nHerennius Modestinus byl slavný římský právník, žák Ulpiánův, který působil kolem roku 250.\n\nModestinus zřejmě pocházel z jedné z řecky hovořících provincií, snad Dalmácie.\n\nModestinovy právní pohledy sehrály výraznou úlohu v právní sbírce Valentiniána III. a \"Digestech\" v Justiniánově Corpusu iuris civilis, která obsahují alespoň 345 citací Modestinových děl.\n"}
{"id": "382980", "url": "https://cs.wikipedia.org/wiki?curid=382980", "title": "Oloncho", "text": "Oloncho\n\nOloncho (pl. \"oloncholor\") je obecný název pro hrdinský a mytologický epos sibiřských Jakutů. Není to název konkrétního díla, ale označení celého žánru jakutského folklóru. Jsou to epické nebo lyrickoepické básně velkého rozsahu (až 36 000 veršů) popisující vznik a uspořádání světa, činy duchů \"ajyy\", démonů \"abaahy\" a mýtických válečníků \"bootur\". Obsahují ale i lyrické popisy přírody a shrnují učení jakutského šamanismu. Jakutský antropolog profesor Anatolij Gogolev označil tradici oloncha za „hypertext jakutské kultury“ kódující celý světonázor a etiku jakutské tradiční společnosti.\n\nMísto i čas vzniku tradice jakutského oloncha můžeme určit jen přibližně. Vzhledem k tomu, že Jakuti na území, které dnes obývají, migrovali asi ve 12. století z oblasti jižní Sibiře, je pravděpodobné, že první \"oloncholor\" vznikala na území dnešní Tuvy či Altaje asi v 7.–8. stol. n. l., snad i dříve. Archeolog a historik A. P. Okladnikov označil za jejich tvůrce Kurykany, dávné turkické etnikum, pokládané za přímé předky Jakutů.\n\nJižnímu původu oloncha nasvědčují popisy stepní krajiny a zvířat, která na severní Sibiři nežijí, jako jsou velbloudi a lvi. Spíše nepřímé jsou zmínky o sousedních kmenech turkického a mongolského původu, ale z jazykového i literárního hlediska je možné prokázat příbuznost \"oloncha\" s eposy sousedních národů, Altajců, Kyrgyzů, Mongolů i Tibeťanů.\n\nPostupně, jak se Jakuti stěhovali k severu, se v příbězích oloncha začaly objevovat nové motivy – tajga, tundra a jejich zvířena, bojovní Evenkové a chov sobů. Zároveň vzrostl význam ducha tajgy \"Baaj Bajanaje\". Že se vývoj nezastavil ani později, dokazují některé rusismy v lexiku oloncha, např „\"teriekke\"“ (talíř) a jiné.\n\nU některých jevů popsaných v olonchu nevíme, jak se o nich Jakuti mohli dozvědět. Například popis nezamrzajících jezer na Tibetské náhorní plošině, zmínky o Sachalinu, mořských vydrách či popis západního moře Araat, což je asi Aralské jezero. Názor, že se tyto zmínky dostaly do \"oloncha\" až po příchodu Rusů, není pravděpodobný. V \"olonchu\" jsou popsána i některá pravěká zvířata, jako je lev jeskynní nebo dlouhosrstý jednorohý býk, nápadně připomínající pranosorožce druhu \"Elasmotherium sibiricum\". Lvi a ohromní jednorozí býci vystupují i v jakutských a evenkských pohádkách. Nemusí to však nutně znamenat, že oloncho vzniklo už v době ledové, kdy tato zvířata na Sibiři žila. Racionálnější vysvětlení je, že Jakuti nacházeli v půdě zamrzlé zdechliny mamutů, pranosorožců a jeskynních lvů, které pak vylíčili jako obyvatele Podzemí.\n\nOloncho je psáno bezrozměrným veršem s převahou jambických stop. Značnou roli hraje aliterace a zvukomalba. Děj má rychlý spád, zemitá líčení plná metafor převzatých ze sibiřské přírody jsou střídána monology i dialogy postav v písňové formě. Tyto písně se vyznačují pravidelnějším veršem, často se v nich vyskytuje i asonance. Monology ukazují vztah postav k probíhajícímu ději a zdůvodňují jejich budoucí i minulé činy. Písně jsou zpravidla uvedeny nepřeložitelnými citoslovci, jež mají navodit situaci a rozpoložení hrdiny.\n\nPřevažujícím slohovým postupem je popis, často prostřednictvím metafor a rozvinutých přívlastků. Děj není souvisle vyprávěn, je vytvořen ze sledu popisů, které po sobě následují podobně jako políčka filmu.\n\nNejznámější \"oloncholor\" vyprávějí o legendárních válečnících, jako jsou \"Ňurgun Bootur\", \"Er Sogotoch\" nebo \"Eles Bootur\", kteří chrání lidstvo a Zemi před útoky démonů, příšer a epidemií, vysvobozují ze zajetí lidi (často ženy) unesené démony nebo nepřáteli, osidlují Sibiř a zakládají jednotlivé \"ulusy\", jakutské klany. Hrdinové jsou zároveň i šamany, ovládají magii a zpravidla se proměňují ve zvířata. Jejich nejvěrnějším pomocníkem je jejich jízdní zvíře, kůň nebo sob, ale pomáhají jim také jiní šamani nebo šamanky. Protivníky hrdinů jsou démoni \"abaasy\", obyvatelé Podzemí nebo západních oblastí nebes, jsou nepřáteli lidí, které unášejí a požírají. Jsou šerední a často ztělesňují špatné lidské vlastnosti.\n\nOloncho bylo odedávna ústně tradováno, skládáno a přednášeno jakutskými bardy – \"olonchosuty\". Zatímco většinu textu \"olonchosut\" rychle, monotónně recitoval, písňové pasáže a dialogy zpíval, často za doprovodu hudby na chomus. Přednes jednoho oloncha začínal večer a trval s krátkými přestávkami zpravidla 8–9 hodin. Zvláště dlouhé kusy se přednášely po částech často i několik nocí po sobě. Je samozřejmé, že takto dlouhé vyprávění kladlo na interpreta mimořádné nároky.\n\nDobrý \"olonchosut\" ovládal 7–9 poloh hlasu a tři techniky zpěvu. Falzetový zpěv \"ďjereňi yrja\" se užíval pro monology nebeských duchů, ženských hrdinek či šamanů, obyčejný zpěv \"degeren yrja\" byl vyhrazen pro mužské hrdiny, koně a démonické bytosti. Písně mužů byly zpívány basem, písně chlapců a koní tenorem. Třetí technika zpěvu, zvláštní a těžko srozumitelné mumlání či bručení, bylo vyhrazeno pro písně démonů. V písňových pasážích vidíme zřetelně onomatopoické vyjádření ržání koní, hlasu orlů, jeřábů, potáplic i jiných ptáků.\n\n\"Olonchosuti\" se umění zpěvu učili 9–12 let. Pokud zvládli své umění opravdu dobře, získali možnost dosáhnout vysokého společenského postavení. V průběhu slunovratové slavnosti \"Yssyach\" a v zimních měsících obcházeli jednotlivé osady, kde na požádání přednášeli. Odměnou mohl být i kůň či stříbrné šperky. Během cest si \"olonchosuti\" také vybírali mezi mladými chlapci své žáky, jimž předávali umění zpěvu, hudby a skládání příběhů.\n\nV olonchu vystupuje olonchosut jako ten, kdo dále předává dříve slyšené příběhy a písně, kdo je doplňuje a skládá podle starších předloh. Navíc je vypravěč i prostředníkem, který vlastně udržuje kontakt mezi postavami oloncha a posluchačem či čtenářem.\n\nS ústním tradováním oloncha souvisí i důraz na variabilitu. Kosmologické mýty či představy o božstvech nejsou dogmaticky stanoveny. Nejsou prezentovány jako skutečnost, ale jako výsledek obecné dohody, jako něco, co „říkají starci a moudří lidé“. V první písni Oloncha o Ňurgunu Booturoci se při popisu naší země uvádí:\n\nMnoho scén působí dojmem, jako by vzniklo vylíčením šamanské vize. Například následující úryvky přímo vzbuzují dojem šamana letícího v transu nad zemí a popisujícího své vize:\n\nnebo\n\nI když se vyprávění oloncha udrželo u Jakutů dodnes, ztratilo z větší části svůj původní charakter. Od konce 19. století byly texty zapisovány a později vydávány, jak v překladech, tak v jakutském originále. Hlavně po roce 1945 se tímto způsobem dostávaly zapsané texty zpět mezi Jakuty. Tím, že existuje kodifikovaná verze, se ovšem omezuje tvorba nových oloncholar a dnešní vypravěči většinou jen zpětně interpretují texty zapsané na počátku 20. století.\n\nPřesto ale byla v roce 2005 tradice jakutského oloncha zařazena do seznamu mistrovských děl ústního a nehmotného dědictví lidstva UNESCO.\n\n\"Oloncho o Ňurgunu Booturovi. Mytologický epos jakutských šamanů\". Přel. Ondřej Pivoda. CAD press, Brno 2012, ISBN 978-80-88969-61-7.\n"}
{"id": "382988", "url": "https://cs.wikipedia.org/wiki?curid=382988", "title": "M41", "text": "M41\n\nOznačení M41 má více významů:\n\n"}
{"id": "382989", "url": "https://cs.wikipedia.org/wiki?curid=382989", "title": "Katalánský ovčák", "text": "Katalánský ovčák\n\nPsi mají od 45 do 55 cm, feny bývají o něco menší, a váží okolo 15-20 kg. Jejich srst je dlouhá, trochu zplihlá a buď rovná, nebo mírně vlnitá a může být světlá až tmavě šedá. Existuje také krátkosrstá verze tohoto plemene, ale ta již téměř vyhynula.\n\nKatalánský ovčák je většinou chován jako pastevecký pes nebo jako společník. Plemeno exceluje ve psích sportech, jako agility a tanec se psem. Nehledě na jeho vzhled je tento odvážný pes také používán jako hlídač.\n\nI bez instrukcí hlídá ovce. Dostatek venkovních činností z něj dělá tichého a vyrovnaného domácího společníka. Plemeno je vhodné pro lidi, kteří mu mohou nabídnout jednotnou výchovu a dostatek pohybu a her. Raná socializace je důležitá, zvláště když bude pes v domácnosti s dětmi. Katalánští ovčáci brání svoji rodinu a jsou jí oddaní.\n\nKatalánští ovčáci jsou náchylní na dysplazii kyčelního kloubu. Průměrně se dožívají 12 až 14 let.\n\n\n"}
{"id": "382994", "url": "https://cs.wikipedia.org/wiki?curid=382994", "title": "Jeřáb milský", "text": "Jeřáb milský\n\nJeřáb milský (\"Sorbus milensis\") je 3–10 m vysoký opadavý strom nebo keř, popsaný v roce 2008 z vrchu Milá v Českém středohoří.\n\nListy tohoto druhu mají mělce laločnatou na rubu žlutošedě plstnatou čepel. Květy jsou pětičetné, bělavé, s narůžovělými prašníky a jsou uspořádány do mnohokvětých chocholičnatých lat. Zralé malvice jsou lesklé a oranžově červené. Druh náleží do skupiny \"Sorbus latifolia agg.\", která sdružuje taxony, které vznikly hybridizací jeřábu břeku (\"Sorbus torminalis\") a některého ze zástupců ze skupiny jeřábu muku (\"Sorbus aria\" s. l.).\n\nDruh pravděpodobně roste pouze na vrchu Milá, ačkoliv nelze vyloučit nový nález na některém z přilehlých kopců Českého středohoří. Vyskytuje se hlavně na strmých těžko přístupných čedičových skálách, v lesnatých roklích a sutích. Podrobným sčítáním v roce 2006 bylo nalezeno celkem 57 exemplářů, z toho 38 dospělých a 19 juvenilních. V Čechách je známo osm příbuzných druhů. Jeřábu milskému je nejpodobnější endemit Chlumské hory u Manětína na Plzeňsku jeřáb manětínský (\"S. rhodanthera\"), který má na rozdíl od \"S. milensis\" tmavěji růžové prašníky, větší plody a hlouběji laločnaté listy. Oranžovými plody a tvarem listové čepele se liší jeřáb krasový (\"S. eximia\") a jeřáb barrandienský (\"Sorbus barrandienica\") z Českého krasu, jeřáb džbánský (\"Sorbus gemella\"), rostoucí v oblasti Džbánu a jeřáb opominutý (\"Sorbus omissa\") z Dolního Povltaví. Jeřáb český (\"S. bohemica\"), jeřáb labský (\"Sorbus albensis\") a jeřáb soutěskový (\"Sorbus portae-bohemicae\"), vyskytující se v centrální části Českého středohoří, se liší především tvarem listové čepele.\n\nDruh je ohrožen vysokými stavy zvěře a masivním šířením jasanu, proto je nezbytné jeho ochraně a věnovat maximální pozornost. Druh je nutné zařadit mezi zákonem zvláště chráněné druhy do kategorie kriticky ohrožený druh. V červeném seznamu taxonů České republiky je veden v kategorii kriticky ohrožený druh.\n\nJeřáb milský byl popsán v roce 2008 z vrchu Milá (České středohoří) v Českém středohoří v časopise \"Preslia\". Přívlastek „milský“, resp. „milensis“, je odvozen z názvu vrchu Milá, kde se druh vyskytuje. Typová herbářová položka, ke které se vztahuje vědecké jméno druhu, je uložena v botanických sbírkách Jihočeského muzea v Českých Budějovicích. Oprávněnost hodnocení jeřábu milského na druhové úrovni potvrdily nejmodernější biosystematické a morfomerické metody, které rovněž podpořily apomiktický způsob reprodukce druhu.\n"}
{"id": "383003", "url": "https://cs.wikipedia.org/wiki?curid=383003", "title": "Markéta Meranská", "text": "Markéta Meranská\n\nMarkéta Meranská (1220 – 25. října 1271) byla moravská markraběnka pocházející z jihoněmeckého hraběcího rodu Andechsů.\n\nMarkéta byla dcerou burgundského hraběte Oty a Beatrix, vnučky císaře Fridricha Barbarossy. 25. září 1232 byla provdána za moravského markraběte Přemysla. Manželství zůstalo bezdětné. Protože ani další z ženichových bratrů Vladislav (1207–1227) nezanechal potomky, jedinou nadějí na pokračování přemyslovského rodu byli synové nejstaršího z bratrů, krále Václava, a jeho manželky Kunhuty. Přemysl zemřel na podzim roku 1239.\n\n2. června 1240 se ovdovělá Markéta podruhé provdala za hraběte Fridricha z Truhendingenu. Druhému choti porodila šest dětí.\n\n"}
{"id": "383005", "url": "https://cs.wikipedia.org/wiki?curid=383005", "title": "Nissan Micra", "text": "Nissan Micra\n\nNissan Micra je městský osobní automobil vyráběný koncernem Nissan od 1982. Pojmenování \"Micra\" je určené pro export. Originální jméno je Nissan March ( , \"[Māchi]\")\n\nPremiéru měl v říjnu 1982 roku pod pracovním názvem \"K10\". Měl se stát konkurencí populární Hondy City. Tato verze byla vyráběna v letech 1982 - 1992 jako tří- a pětidveřový hatchback. Byl vyráběných ve verzích motoru o objemu 900 cm³, 1000 cm³ a také 1200 cm³.\n\nV této verzi přibyl model s dieselovým motorem o objemu 1500 cm³ od koncernu PSA, pro podporu prodejů v Evropě. Její designéři se inspirovali originálním vzhledem Austin Mini, neboť se vyráběla také v Británii (Nissan byla první automobilka, kterou ze zahraničí přilákala britská premiérka Margaret Thatcherová, a tím zachránila britský autoprůmysl), a šlo o získání vkusu tamních zákazníků. Tato verze byla vyráběna v letech 1992 - 2002.\n\nTato verze je vyráběna od roku 2002 ve verzích 1,0L 1,2L, 1,4L, 1,5L 1,5L diesel 1,6L ve verzi dvoudveřového kupé /160SR/ a jako tří- a pětidvěřový hatchback.\n\n"}
{"id": "383011", "url": "https://cs.wikipedia.org/wiki?curid=383011", "title": "Místodržitelský palác (Brno)", "text": "Místodržitelský palác (Brno)\n\nMístodržitelský palác je barokní budova stojící na Moravském náměstí v Brně. Od roku 1990 jej spravuje Moravská galerie v Brně. Nabízí rozsáhlou expozici umění od gotiky po 19. století, ale i prostory pro krátkodobé výstavní projekty. V budově se také nachází knihkupectví ArtMap a kavárna \"Morgal\", jejímž architektem je Martin Hrdina.\n\nHistorie objektu jako jedné z dominant Moravského (dříve Joštova) náměstí je úzce spjata s kostelem sv. Tomáše a sahá až do poloviny 14. století, kdy byl jako augustiniánský klášter založen v těsné blízkosti městských hradeb moravským markrabětem Janem Jindřichem. Současnou podobu však získal tento stavební komplex jednak v 60. letech 17. století (architekt Jan Křtitel Erna) a zejména pak za barokní přestavby prováděné od 30. let do roku 1750 pod vedením brněnského stavitele Mořice Grimma, po jejímž ukončení byl klášter povýšen na opatství.\n\nPoté, co v důsledku josefínských reforem na počátku 80. let byli augustiniáni nuceni se roku 1783 přestěhovat do budov starobrněnského kláštera, byly do vyprázdněných reprezentativních prostor, přejmenovaných na „dikasteriální palác“, nadlouho umístěny nové státní, zemské a stavovské úřady. Následující stavební úpravy, které poznamenaly zvláště především interiéry, projektoval vídeňský dvorní architekt Franz Anton Hillebrandt. Zemským úřadům a jako sídlo zemského presidenta sloužil palác i po roce 1918, za protektorátu ovšem vystřídaly úřady mladého československého státu úřady německé. Dalším závažným mezníkem novodobých dějin bylo rozhodnutí o přidělení paláce Muzeu dělnického hnutí Brněnska, jež budovou disponovalo od roku 1955 až do politických změn po listopadu 1989.\n\nV těsné blízkosti paláce se nachází kostel Zvěstování Panny Marie a svatého Tomáše apoštola, součást starobrněnského kláštera.\n\nPřízemí budovy\n\nPrvní patro\n\nPrvní část nové expozice v Místodržitelském paláci přibližuje na časovém půdorysu \"dlouhého\" 19. století (1789-1914) umělecké vazby mezi moravskou a rakouskou metropolí. Cílem Moravské galerie bylo upravit expozici tak, aby vytvářela ucelenější obraz o fungování umění v jednotlivých epochách. Expozice proto rovnocenně kombinuje volné umění s uměleckým řemeslem - vedle obrazů, soch a prací na papíře se zde prezentují i ukázky dobového nábytku, porcelánu a keramiky, skla, textilu a módy, šperků nebo litin.\n\nJádro expozice Brno předměstí Vídně je rozděleno do čtyř tematických okruhů: od biedermeieru se přes vlnu historismu a folklorismu dostáváme až k secesnímu hnutí. Setkáte se tu s velkoformátovým obrazem Jízda králů od Joži Uprky, paravánem namalovaným Alfonsem Muchou, sochou Ladislava Šalouna Čert a Káča, židlí Adolfa Loose či nábytkem Josefa Hoffmanna. Ve speciálně koncipovaném grafickém kabinetu jsou k vidění zásadní kresby od vídeňských umělců Egona Schieleho a Gustava Klimta.\n\nVýstavu otevírá zrcadlové bludiště od současných designérů Jana Plecháče & Henryho Wielguse, v němž se zrcadlí ta nejlepší díla z období gotiky a baroka z galerijních sbírek. Ta divákovi pomohou zasadit umění 19. století do historických souvislostí a zároveň fungují jako ochutnávka dalších fází expozice starého umění, jež galerie plánuje otevřít v nadcházejících letech.\n\nSoučástí expozice je také relaxační zóna s multimediální interaktivní hrou Dobrodružství sběratele umění, která vás seznámí s atmosférou Vídně konce 19. století i s osobnostmi, které tam tehdy žily.\n\nAutory koncepce jsou Ondřej Chrobák a Jan Press.\n\nDílo Zuzana a starci, který namalovala Artemisia Gentileschi (1593 – asi 1651) v Neapoli roku 1649 vypráví příběh podle starozákonního apokryfu, kdy po Zuzaně tajně zatoužili dva staříci, kteří se spolu smluvili, že ji svedou. Když jejich nestoudné návrhy odmítla, veřejně ji obvinili z cizoložství. Před smrtí Zuzanu zachránil prorok Daniel, který dokázal její nevinu prostřednictvím nesrovnalostí ve výpovědích obou mužů. Téma odráží vlastní zážitek Artemisie Gentileschi: umělec Agostino Tassi, jenž ji měl učit malbě, dívku znásilnil. Následoval dlouhý soudní proces, který očistil malířčinu pověst.\n\nArtemisia Gentileschi byla jednou z nejvýznamnějších malířek 17. století. Působila jako vyhledávaná umělkyně ve Florencii, Římě i Benátkách, až nakonec zakotvila v Neapoli, kde zůstala, vyjma krátkého pobytu v Londýně, až do začátku padesátých let, kdy podlehla morové epidemii.\n\"Jízda králů, obraz namalovaný Jožou Uprkou (1861–1940)\" roku 1897 ve Hroznové Lhotě, vznikl ve dvojím provedení: v realistickém a impresionistickém. Zachycuje lidový zvyk doposud neznámého původu, který se u nás udržuje už jen na Slovácku a na Hané, ačkoli dříve se jednalo o poměrně hojný obyčej. Nejpopulárnější jízda králů se dodnes slaví ve Vlčnově, je zapsána organizací UNESCO na seznam nehmotného dědictví a má za sebou minimálně dvousetletou tradici.\n\nBezesporu nejznámějším výrobkem firmy Gebrüder Thonet je slavná židle číslo 14 (vyrobena ve Vídni mezi lety 1860–1862), která se stala nejen ikonickou židlí pařížských kaváren, ale až do současnosti oslovuje svým mimořádně nadčasovým designem.\n\nNěmecký truhlář, vynálezce a návrhář Michael Thonet (1796–1871) se na pozvání kancléře Metternicha usadil ve Vídni, kde se zapojením svých pěti synů založil v roce 1853 firmu na výrobu nábytku Gebrüder Thonet. O tři roky později přenesl hlavní sídlo firmy do moravských Koryčan, kde rozjel průmyslovou výrobu. V roce 1861 zahájila provoz druhá továrna v Bystřici pod Hostýnem, ve své době největší továrna na nábytek na světě, a následovaly další pobočky. Michael Thonet zemřel na následky nachlazení – jako úspěšný podnikatel s prodejnami po celém světě včetně Moskvy, New Yorku, Londýna či Paříže. \n"}
{"id": "383016", "url": "https://cs.wikipedia.org/wiki?curid=383016", "title": "Kostel svatého Bartoloměje (Divišov)", "text": "Kostel svatého Bartoloměje (Divišov)\n\nKostel svatého Bartoloměje v Divišově je farní kostel divišovské římskokatolické farnosti, se vstupem z Horního náměstí a stojícím z části na Tyršově náměstí, jehož je dominantou. Správcem kostela je ThDr. Miloslav Kněz.\n\nDivišovský kostel, který byl poprvé v literatuře uveden v roce 1350, byl původně klasickou gotickou stavbou inspirovanou tehdejší španělskou architekturou. V roce 1742 kostel vyhořel a rozsáhlým požárem byly zničeny dokonce i kostelní zvony. Tři roky po této události městští konšelé nechali kostel přestavět v pozdně barokním slohu a byl ulit nový zvon, jejž pojmenovali Bartoloměj. Vysoká věž vystupující jako rizalit ze západního vstupního průčelí byla dokončena až roku 1793.\n\nBarokní kostel je jednolodní s presbytářem ukončeným segmentově a s obdélnými přístavky (oratoř a sakristie). Kostelní loď má strop s fabionem, presbytář sklenutý plackou a v závěru lunetami. Vnitřní zařízení bylo sem dáno z jiných kostelů, kapliček a chrámů (např. z Karlova chrámu v Praze raně barokní sloupový oltář, v nástavku s kopií Madony Ara coeli z roku 1760, sloupový pozlacený oltář sv. Kříže z roku 1687 a sloupový oltář sv. Václava z roku 1661; z chrámu sázavského kláštera rámový oltář sv. Prokopa s velkolistým akantem, z doby kolem roku 1700).\n\nDřevěná kazatelna je z roku 1751. Tehdejší barokní kazatelny převzaly polygonální formu pozdně gotických a renesančních ambon a zachovaly také tradiční rozdělení na řečniště s vchodem zpravidla ze strany a na vlastní stříšku, na níž vrcholila plastická výzdoba. Řečniště je architektonicky členěno pilastry a sloupky, dále zdobeno plastikami a reliéfy. Na vypouklém řečništi je mezi válečnými trofejemi a rokajovou výzdobou plastický alianční znak majitelů českošternberského panství Františka Antonína z Rogendorfu a Barbory Marie, rozené z Götzenu. Barokní sošky nad zpovědnicí a na pilířích kruchty jsou z první čtvrtiny 18. století. Na vnější stěně sakristie jsou zasazeny tři hluboce sešlapané figurální náhrobníky. Na jednom je postava rytíře se šternberským znakem, na zbylých dvou ženské postavy se znakem roku pánů z Říčan. Pocházejí z konce 16. století.\n\nVe zdejším kostele se nachází rodinná hrobka Šternberků, neboť tento rod má původ v Divišově. V kryptě kostela je mimo jiné pochována Eliška (Alžběta z Dubé) sestra krále Jiřího z Poděbrad, manželka Jiřího Holického ze Šternberka, který vlastnil nedaleký hrad Český Šternberk. Eliška zemřela v roce 1468 ve věku 50 let.\n\n"}
{"id": "383017", "url": "https://cs.wikipedia.org/wiki?curid=383017", "title": "Sirhan Bishara Sirhan", "text": "Sirhan Bishara Sirhan\n\nSirhan Bishara Sirhan (arabsky: سرحان بشارة سرحان) (nar. 19. března 1944 v Jeruzalémě, Britský mandát Palestina) je Američan palestinského původu, pravomocně odsouzený ze spáchání atentátu na Roberta Kennedyho, ke kterému došlo 5. června 1968. Robert Kennedy byl vážně raněn třemi střelami z revolveru ráže .22, jimž zanedlouho po převozu do nemocnice podlehl. Následný soud, který Sirhana shledal vinným, jej vedle vraždy senátora odsoudil i za postřelení dalších čtyř lidí, kteří ovšem svá zranění přežili. Dne 17. dubna 1969 byl Sirhan odsouzen k trestu smrti v plynové komoře. Roku 1972 byl však jeho trest z důvodu vzniklého precedentu \"Lid vs. Anderson\" zmírněn na doživotí, který si odpykává až do současnosti. Byl vězněn ve státní věznici Corcoran, stát Kalifornie, nyní je internován v Pleasant Valley, Coalinga, Kalifornie. Naposledy předstoupil před komisi posuzující podmínečné propuštění 2. března 2011 (se zamítajícím výsledkem). Ve vězení poskytl, zejména v posledních několika letech, řadu rozhovorů, z toho několik v hypnóze. Sirhan si podle své výpovědí na samotné střílení na senátora nepamatuje.\n\nV listopadu 2011 se jeho obhájci William F. Pepper a Laurie Dean Dusek pokusili zařídit Sirhanovi nové soudní slyšení – tvrdí, že zajistili důkaz podporující nové skutečnosti v případu – z nově nalezené audionahrávky incidentu docházejí k závěru, že musel existovat druhý střelec, s jiným typem zbraně, s tím, že to byl právě on, který Kennedymu zasadil smrtelné zranění.\n\nNa jaře 2011 vydali Sirhanovi právníci prohlášení, ve kterém stojí, že střely z jeho zbraně nemířily na senátora, a že byl toliko použit pro stržení pozornosti, zatímco druhý střelec mínil Kennedyho zastřelit. Zajímavější je však tvrzení (které je též součástí dokumentu), že v době, kdy se atentátu účastnil, byla ovládnuta jeho mysl. V jednom z rozhovorů ve vězení, které podstoupil v hypnóze, vypověděl o neznámé dívce, která měla před střelbou ovládnout jeho mysl a použít jej jako volavku. Sirhan v hypnóze řekl, že na znamení této záhadné dívky se myslí ocitl na střelnici, kde toliko střílel na terče, které v dáli před svýma očima viděl. „Myslel jsem, že jsem na střelnici, než že bych na někoho střílel, natož na Bobby Kennedyho,“ řekl Sirhan, poté, co byl zhypnotizován Danielem Brownem, expertem na traumatické vzpomínky a hypnózu z Harvardovy univerzity, který jej zpovídal kolem 60 hodin, z toho 30 % času v hypnóze. Zmínky o oné dívce se přitom objevily již 5. června 1968, kdy ji svědci viděli běžet z hotelu Ambassador se slovy „Zabili jsme Kennedyho!“, leč její popisy se příliš lišily, aby mohla být zjištěna její identita. Podle Sirhanovy výpovědi se s touto dívkou potkal den před atentátem a byla to ona, kdo jej zavedla do spižírny hotelu a ona, která jej štípla do ramene právě v okamžiku, kdy do místnosti začali vcházet lidé včetně Kennedyho, načež se Sirham ocitl „mimo“ a bez vzpomínek na to, co v následujících momentech v místnosti fyzicky udělal.\n\nSirhanův právník, William Pepper, je přesvědčen, že jeho klient byl subjektem v té době aktivně probíhajícího tajného vládního programu experimentujícího s ovládáním mysli. Spekuluje se, že jedním z nich by mohl být americký vládní projekt MKULTRA, konkrétně metoda nazvaná „Delta Programming“. Pepper a Dusek říkají, že si Sirhan ve světle těchto nových okolností přinejmenším zaslouží nový soudní proces.\n\n"}
{"id": "383026", "url": "https://cs.wikipedia.org/wiki?curid=383026", "title": "Oratoř", "text": "Oratoř\n\nSlovo Oratoř má více významů:\n\n\n\n"}
{"id": "383033", "url": "https://cs.wikipedia.org/wiki?curid=383033", "title": "Ambon", "text": "Ambon\n\nAmbon, někdy též ambona (z řeč.), bylo vyvýšené místo nebo řečnická tribuna ve starokřesťanských chrámech, odkud se při bohoslužbě četlo Slovo Boží. Mohl mít architektonickou podobu a jeho součástí byl pulpit. Někdy dochází ke vzájemné záměně obou termínů. \n\nNěkteré podoby ambonu se vyskytují i v dnešních katolických, protestantských i pravoslavných chrámech. Tradičně bývá umístěn na straně evangelijní (severní), vlevo od hlavního oltáře z pohledu od vchodu do chrámu.\n\nAmbony byly od 16. století postupně nahrazovány kazatelnami. V některých historických kostelech v Římě slouží dosud (například v kostele Santa Maria in Aracoeli nebo v bazilice sv. Klimenta).\n"}
{"id": "383034", "url": "https://cs.wikipedia.org/wiki?curid=383034", "title": "Kurtina", "text": "Kurtina\n\nKurtina (franc. \"courtine\", průčelí) je přímá část hradby mezi střeleckými stanovišti – nejčastěji věžemi, baštami či bastiony. Kurtiny se užívaly u středověkých i raně novověkých opevnění jako jsou hrady, tvrze, městské obranné systémy, bastionové pásy atd. V Čechách byly kurtinami vybaveny např. novověké pevnosti v Josefově, Terezíně či na Vyšehradě.\n\nKurtina byla nejslabším místem opevnění a její obranu zajišťovala především boční palba ze sousedních pevnostních objektů, nejčastěji z bastionů. V kurtinách byly brány, kterými vedly komunikace spojující pevnostní město s okolím. Kromě bran také kurtinami procházely poterny, které spojovaly pevnostní město s pevnostními stavbami umístěnými v hradebním příkopu (typicky kleště, kaponiéry, předbastiony (v některé literatuře také nazývané jako detašované bastiony), raveliny, retranchementy).\n\nSpolečně s vývojem dělostřeleckých zbraní bylo třeba zesilovat a prohlubovat vnější obranné pásmo před pevností, což zahrnovalo zesílení kurtin i bastionů. Mezi bastiony přímo před kurtinami tak vznikaly další hradby, nazývané kleště - v ČR se s nimi můžete setkat v pevnosti Terezín. Před kleštěmi ještě více vysunuty do předpolí se nacházely raveliny a to buď jednoduché nebo v provedení s reduitem.\n\n"}
{"id": "383043", "url": "https://cs.wikipedia.org/wiki?curid=383043", "title": "Klára Jarunková", "text": "Klára Jarunková\n\nKlára Jarunková (rozená Chudíková) (28. dubna 1922 Červená Skala – 11. července 2005 v Bratislavě ) byla slovenská prozaička a autorka knih pro děti a mládež.\n\nNarodila se v rodině poštovního úředníka, její otec se později stal správcem horské chaty v Nízkých Tatrách. Vzdělání získala na dívčím gymnáziu v Banské Bystrici, kde také v roce 1940 maturovala. Při zaměstnání pak začala studovat slovenštinu a filozofii na Filozofické fakultě Univerzity Komenského v Bratislavě, avšak toto studium nikdy nedokončila. Začala pracovat jako učitelka, později byla zaměstnána na bratislavské radnici, v Československém rozhlase a nakonec se usadila v redakci časopisu \"Roháč\".\n\nV roce 1953 začala psát pro rozhlas a později i pro časopis \"Roháč\" a pro další časopisy a deníky. První kniha jí však vyšla až v roce 1960. Její přístup k dětské literatuře v té době nezvyklý – příběhy podávala z pohledu dítěte a psala je v první osobě, čímž dávala dětem možnost lépe se vcítit do děje a ztotožnit se s ním. Kromě pohádek psala i dívčí romány a umělecko-naučnou a cestopisnou literaturu. Díla jako \"Jediná\" a \"Bratr mlčenlivého Vlka\" se díky sedmdesáti překladům stala součástí zlatého fondu světové literatury pro děti a mládež. Její díla jsou přeložena do téměř 40 jazyků.\n\n\n"}
{"id": "383045", "url": "https://cs.wikipedia.org/wiki?curid=383045", "title": "Zpovědnice", "text": "Zpovědnice\n\nZpovědnice je oddělené místo v římskokatolickém kostele nebo v přilehlé zpovědní místnosti, kde se uděluje svátost smíření. \n\nPrvní zpovědnice jsou doloženy ve 13. století. V podobě oddělené přepážky nebo křesla se zacloněným nebo zamřížovaným okénkem pro kněze a klekátkem pro věřící se zpovědnice začala praktikovat od závěru 16. století podle ustanovení Tridentského koncilu. První uzavřené dřevěné kabiny jako zpovědnice či zpovědní místnosti začal ve své diecézi zavádět milánský arcibiskup sv. Karel Boromejský. Jejich existence v kostele byla povinně předepsána římskými rituálními předpisy (\"Rituale romanum\") od roku 1614. Pro anonymitu a zachování zpovědního tajemství se doporučoval tmavý, neosvětlený zpovědní prostor, zpovídající se osoba byla ukryta v šeru. Hlavní období rozvoje zpovědnic jako honosného nábytku s dvojími dveřmi a řezanou nebo intarzovanou výzdobou i malovanými čely nastalo v baroku. Na horních římsách zpovědnic bývali zobrazeni svatí patroni tajemství zpovědi, například sv. Jan Nepomucký nebo sv. Ignác. Zpovědnice bývaly umístěny v bočních lodích kostelů střídavě s oltáři, ve velkých chrámech jich bylo až osm či dvanáct.\n\nMartin Luther žádal od věřících zpověď veřejnou.\n\nSoučasné zpovědnice jsou jednoduchým prostorem kostela, zvukově odděleným matným sklem či zástěnou, uvnitř má zpovědník sedadlo stejně jako zpovídající se, případně bývá mezi nimi stolek. Zmizela anonymita. \n\n"}
{"id": "383049", "url": "https://cs.wikipedia.org/wiki?curid=383049", "title": "Fidesz – Maďarská občanská unie", "text": "Fidesz – Maďarská občanská unie\n\nFidesz – Maďarská občanská unie, zkráceně Fidesz, (: ) je parlamentní pravicová politická strana v Maďarsku, která od svého vítězství ve volbách v roce 2010 vládne maďarské politické scéně jako dominantní vládní strana, která od roku 2010 sama disponuje v maďarském parlamentu absolutní většinou a za pomoci své dlouhodobé koaliční partnerky KDNP i většinou ústavní. Jejím předsedou je od roku 2003 Viktor Orbán.\n\nJako název strany se nejčastěji všeobecně používá Fidesz.\n\nFidesz byl založen dne 30. března 1988 třiceti sedmi mladými intelektuály a univerzitními studenty v areálu Odborného semináře Istvána Bibó Univerzity Loránda Eötvöse v Budapešti, jako nezávislá mládežnická organizace, protiklad ke komunistickému svazu mládeže KISZ. Jelikož členy v té době byli jen studenti a mladí lidé pojmenovali svou organizaci jednoduše \"Fiatal Demokraták Szövetsége\", \"Svaz mladých demokratů\". Dokonce byla stanovena horní věková hranice členství 35 let. Tato podmínka byla na sjezdu v roce 1993 zrušena. Fidesz se ihned stal jedním z nejvýznamnějších hnacích motorů pádu komunismu v Maďarsku. Rovněž již od počátku svého působení měl kontakty na česká protikomunistická hnutí. Někteří členové Fidesz se účastnili posledních protestních vzpomínkových akcí na 21. srpen 1968 v pražských ulicích. \nV prvních svobodných volbách 1990 volilo Fidesz v prvním kole 8,95 % voličů. Strana se tak dostala do parlamentu s 21 mandáty a stala se opozicí vůči tehdy vládnoucí koalici v čele s MDF.\n\nPrvním předsedou strany byl v roce 1993 zvolen zakládající člen Viktor Orbán. V té době vystupoval on i strana ještě v duchu liberální politiky. Ovšem po prohraných volbách 1994, kdy Fidesz získal v prvním kole jen 7,02 % hlasů, došlo k výrazné přeměně ideologie strany, spočívající v přechodu od liberalismu k národně-konzervativní orientaci.\n\nDo voleb 1998 šel již Fidesz jako hlavní pravicová strana s programem, jenž obhajoval zájmy celého maďarského národa, včetně Maďarů žijících v zahraničí, požadoval ochranu maďarského jazyka a kultury, hájil význam církví pro soudržnost společnosti či trval na důsledném hájení národních zájmů při vyjednávání vstupu do Evropské unie. Tyto volby Fidesz vyhrál a společně s MDF a FKgP utvořil koaliční vládu. Viktor Orbán se stal na čtyři roky premiérem Maďarské republiky. Pod jeho vedením vstoupilo Maďarsko spolu s Českou republikou a Polskem roku 1999 do vojensko-politického uskupení NATO. Vláda kladla větší důraz na podporu zahraničních Maďarů, což vyvrcholilo dne 19. června 2001 přijetím takzvaného Krajinského zákona, který dává Maďarům žijícím mimo území Maďarska stejná práva, jako mají občané Maďarské republiky. \nPo celou dobu vlády Fideszu se úspěšně rozvíjela ekonomika, snížila se nezaměstnanost a vzrostly potřeby obyvatelstva. Většina ministrů měla kolem 30. let a měla tak blízko k mladé generaci, rodinám s dětmi, ale také ke starším občanům. Již v lednu 2000 Orbán, jako premiér, odstoupil z funkce předsedy strany a jeho nástupcem se stal László Kövér. V září téhož roku se Fidesz rozešel s Liberální internacionálou a v listopadu získal přídružné členství v Evropské lidové straně.\n\nI přesto, že v dalších volbách 2002 získal Fidesz v koalici s MDF 188 křesel a MSZP jen 178 křesel, stal se opoziční stranou, jelikož vládu utvořila MSZP a SZDSZ, které spolu dohromady měly 198 mandátů. Křeslo předsedy vlády obsadil Péter Medgyessy.\n\nFidesz se v čele s Viktorem Orbánem, který se v roce 2003 opět stal předsedou strany, vrátil do opozice, kde stále zůstává i po volbách 2006. Ovšem od masivních demonstracích proti premiérovi Ferenci Gyurcsánymu (MSZP) v roce 2006 a stále se zhoršující hospodářské krizi, která v roce 2008 silně zasáhla maďarskou ekonomiku, roste popularita pravicových stran, především Fideszu.\nPo ohlášení odstupu premiéra Gyurcsánye dne 21. března 2009 požadoval Fidesz stejně jako prezident republiky László Sólyom vypsání předčasných voleb. Když se 14. dubna 2009 rozhodovalo o zvolení Gordona Bajnaie do úřadu premiéra, asi 5000 příznivců opozičního Fideszu se shromáždilo na náměstí před parlamentem a vyzvalo poslance, aby při hlasování Bajnaie nepodpořili. Vyzvali také prezidenta Sólyoma k vypsání nových parlamentních voleb.\nPoslanci z MSZP a SZDSZ však Bajnaie premiérem zvolili, a měl by tedy vést úřednickou vládu až do termínu řádných voleb 2010. Popularita hlavního rivala Fideszu Maďarské socialistické strany se tehdy pohybovala na historicky nejhorší úrovni od vzniku strany. A tak se Viktor Orbán už v květnu 2009 cítil být příštím maďarským premiérem.\n\nRůst popularity pravicových stran a především Fideszu se projevil během voleb do Evropského parlamentu 2009, kdy Fidesz (v koalici s KDNP) získal 14 mandátů a hlavní rival MSZP jen 4 mandáty. Do parlamentu se také dostala krajně pravicová strana Jobbik, která získala 3 mandáty a liberálně konzervativní MDF obhájilo svůj 1 mandát.\n\nParlamentní volby 2010 byly pro Fidesz nejúspěšnější volby od jeho vzniku. Po zkušenostech z voleb 2006 byla opět vytvořena koalice a společná kandidátka s menší křesťansko-konzervativní Kereszténydemokrata Néppárt jako Fidesz-KDNP. Podle veškerých očekávání ve volbách Fidesz s přehledem zvítězil se ziskem 263 mandátů, což je 68,13%. Získal tak ústavní dvoutřetinovou většinu nutnou ke změně ústavních zákonů, a má tedy otevřenou cestu k reformám. V jednomandátových obvodech získal 173 mandátů ze 176 celkových, a to 119 hned prvním kole, zbylé ve druhém kole. Dalších 90 hlasů pak získal z republikových a župních kandidátek.\n\nZa Fidesz kandidoval na post premiéra předseda strany Viktor Orbán, který již premiérem byl v letech 1998 až 2002. Dne 29. května 2010 se stal v pořadí již osmým premiérem Maďarské republiky.\n\nDne 29. června 2010 byl novým prezidentem Maďarské republiky zvolen Pál Schmitt. Úřad oficiálně převezme 5. srpna. Hlasovalo pro něj 263 poslanců (Fidesz-KDNP), zatímco jeho protikandidát András Balogh z MSZP získal jen 59 hlasů.\n\nV parlamentních volbách 2014 strana s výsledkem 44,87% a ziskem 133 mandátů potvrdila ústavní většinu. Jednalo se o první volby po reformě Ústavy, kdy byl počet mandátů v parlamentu snížen na 199. Koalice Fidesz-KDNP tak sestavilo svou druhou jednabarevnou vládu.\n\nV parlamentních volbách 2018 získala strana potřetí v řadě ústavní většinu, kdy potvrdila svým 133 ze 199 mandátů se ziskem 49,27%. Viktor Orbán sestavil svoji třetí jednobarevnou vládu.\n\n\nPoznámka: ve volbách 2002 kandidoval Fidesz společně s MDF, ve volbách 2006, 2010, 2014 a 2018 společně s KDNP. \n\nFidelitas, celým názvem Fidelitas – az új nemzedék, je mládežnická politická organizace Fideszu. Vznikla v roce 1996 a jejím předsedou je od roku 2015 László Böröcz. Partnerskou organizací jsou čeští Mladí konzervativci.\n\n\n\n"}
{"id": "383052", "url": "https://cs.wikipedia.org/wiki?curid=383052", "title": "Řečniště", "text": "Řečniště\n\nŘečniště jsou vyvýšená místa v křesťanských chrámech zpravidla půlkruhového tvaru vpředu, ze kterých se hovoří směrem k lidu. V antice se těmto místům říkalo tribuna. Později stál také v některých významných křesťanských chrámech v řečništích trůn panovníka.\n"}
{"id": "383054", "url": "https://cs.wikipedia.org/wiki?curid=383054", "title": "Likvidace (román)", "text": "Likvidace (román)\n\nLikvidace (v maďarském originále: \"Felszámolás\") je novela maďarského spisovatele Imreho Kertésze z roku 2003. Česky vyšla poprvé v roce 2006 v překladu Dany Gálové.\n\nLiterární redaktor Keserü (maď. hořký – původně Kesselbach, původně ze Švýcarska – přejmenování po hořkém životě) odmítl nechat vydat román prominenta nomenklatury, pronásledován tehdejším režimem. Vyslýchán, věděl, že kdyby jej bili, tak by podepsal donášení. Po návratu mezi vánočními svátky se vrátil do redakce (díky tlakům přátel), kde pracoval se Sarou, Küstim a Obláthem. Zamiloval se do B.-ovi povídky o zlu, opustila jej žena s malým dítětem.\n\nB. se narodil v Osvětimi v roce 1944 a náhodou pobyt přežil, utekl z chlapeckého sirotčince. B. byl rozvedený s Juditou. Před rozvodem s B. žili jiným životem – více filosofie a debat. Odmítal se podřizovat. Překládal dílo o da Vincim, koupila zájezd do Florencie, odmítl jet s tupci, jela sama a seznámila se tam se svým budoucím manželem Adamem. Judita Osvětim nikdy nepoznala, byla z židovské rodiny, přesto byla Osvětimí poznamenaná – Osvětim – slovo, kterého se v dětství bála.\n\nKeserü ví, že B. napsal román, ale nemohl ho nikde sehnat. B. se před smrtí seznámil se Sárou, stala se jeho milenkou. Otrávil se morfiem a večer před tím jí volal, aby mu ráno přinesla snídani – chtěl, aby ho našla ona – ráno ho našla a zavolala Keserümu. Ten vezme jeho rukopisy, aby nezmizely.\nB. dal svůj román Juditě a chtěl, aby ho spálila, ona to udělala. Román o konfliktu muže a ženy, která po něm chtěla dítě, i když se předtím domluvili, že žádné mít nebudou. Pro Keserüho znamenal román příslib rozřešení a znovunabytí schopnosti orientace.\n\nKeserü stále četl B.-ovu hru Likvidace, život mu byl lhostejný, práce ho netěšila.\n"}
