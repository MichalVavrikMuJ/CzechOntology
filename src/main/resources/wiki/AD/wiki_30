{"id": "423386", "url": "https://cs.wikipedia.org/wiki?curid=423386", "title": "Let ČSA 001", "text": "Let ČSA 001\n\nLet ČSA č. 001 na trase Praha-Bratislava se strojem Il-18 registrace OK-NAB skončil dne 28. července 1976 pádem letounu do vody v rekreačním areálu Zlaté piesky v Bratislavě. Jedná se o nejtragičtější leteckou nehodu ČSA na území Československa, při které zahynulo 76 osob. Byla to poslední z velkých leteckých katastrof, které postihly tuto společnost v 60. a 70. letech 20. století. Někdy bývá chybně uváděna jako nehoda ČSA s nejvyšším počtem obětí. Tou byl ve skutečnosti náraz do terénu nočního letu ČSA č. 540, stroj Il-62, OK-DBF, při kterém přišlo o život 20. srpna 1975 nedaleko syrského Damašku 126 osob.\n\nLetoun registrace OK-NAB „Košice“ byl 84místný, čtyřmotorový turbovrtulový letoun sovětské výroby, Iljušin Il-18B. Spolu s OK-NAA byl součástí první dodávky letounů tohoto typu - do flotily ČSA byl zařazen v lednu 1960, v době nehody byl tedy v provozu 16 let. Il-18 byl obecně považován za velmi spolehlivý stroj, který měl velké rezervy ve všech směrech, což umožňovalo pilotům nedodržovat některá letová nařízení. Jako většina vrtulových letounů měl i Il-18 systém automatického praporování vrtulí při poruše nebo při překročení záporného tahu kteréhokoliv motoru. V takovém případě se pak listy příslušné vrtule natočily tak, aby letadlo brzdily co nejméně a stroj mohl bezpečně pokračovat v letu. Díky tomu dokázal Il-18 udržovat hladinu, popř. mírně stoupat i za letu pouze na dva motory, a samozřejmě mohl v tomto stavu i přistát. Blížící se okamžik automatického praporování byl při brždění pomocí nízkých otáček motorů signalizován červenými signálkami.\nV předvečer kritického dne se letoun vrátil z Tripolisu, přičemž posádka do knihy závad uvedla chybné problikávání této signálky u motoru č. 4. Protože na zemi se porucha neprojevila a ani se ji nepodařilo nijak vyvolat, letěl v osudné ráno v kokpitu stroje i mechanik, aby pozoroval, zda se chyba opakovaně vyskytne, případně identifikoval její příčinu.\n\nLetoun startoval z letiště Praha-Ruzyně v 8:52 hod., s cílovým letištěm Bratislava-Ivanka (dnes letiště M. R. Štefánika) po trase Praha-Polná-Brno-Hodonín-Kostolany-Bratislava. Na palubě letounu se nacházelo 69 platících cestujících, 4 spolucestující (zaměstnanci ČSA), čtyřčlenná posádka a 2 palubní průvodčí – celkem 79 osob. Až po Kostolany probíhal let bez zvláštních událostí. V 9:29 hod dostala posádka instrukce k přiblížení a v 9:35 hod povolení k přistání na VPD 22.\n\nK letecké nehodě došlo následovně. Povolení k zahájení klesání nepřišlo včas, v té době se už letoun nacházel poměrně vysoko nad sestupovou rovinou. Za této situace bylo předepsaným postupem sklesat kroužením, s následným standardním přiblížením. Kapitán se však místo toho rozhodl k strmému klesání přímo na VPD 22. Rychlost klesání dosahovala až 22 m/s, přičemž povoleno bylo nejvíce 15 m/s a standardní hodnota byla 10 m/s. Aby při tak prudkém klesání nenarostla příliš rychlost (standardní hodnota byla cca 270 km/h, ve skutečnosti dosahovala až 435 km/h), stáhla posádka plynové páky až na pozemní volnoběh (!) a vztlakové klapky vysunula z nuly přímo na plnou výchylku.\n\nNásledkem intenzivního brzdění pomocí listů vrtulí, nastavenými pro záporný tah, došlo u 3. motoru k automatickému zapraporování a vypnutí. V takovém případě bylo povinností palubního mechanika ručně vrátit příslušný ovládač do vypnuté polohy (automatika jej sama nepřestavila). Snad s ohledem na závadu, uváděnou předchozí posádkou, se však mechanik dopustil závažné chyby, když omylem vypnul 4. motor, takže letoun se krátce před prahem dráhy ocitl s oběma nepracujícími motory na pravé straně. Situaci komplikovalo navíc i to, že během těchto událostí se letadlo ocitlo pod sestupovou rovinou, takže zbývajícím motorům bylo třeba zvýšit tah, aby letoun udržel dostatečnou výšku i při vysunutých podvozcích a plných vztlakových klapkách. V důsledku toho se ale v prostoru prahu VPD 22 začal stroj stáčet i při plné výchylce kormidla mírně doprava, a kapitán se místo nejistého přistání rozhodl k opakování okruhu. Přes instrukce z věže, aby točil vlevo (na stranu pracujících motorů) začal letoun provádět pravou zatáčku. Na malé výšce minul řídicí věž a blížil se k vodní ploše. V této chvíli se posádka dopustila poslední chyby – pokusila se nahodit motor č. 4, čímž výrazně narostl odpor vzduchu, letoun ještě více ztratil rychlost, zvýšil se boční náklon a po ztrátě vztlaku stroj dopadl v čase 9:37:30 hod. do jezera v rekreačním areálu Zlaté písky. Při nárazu o vodní hladinu se oddělila křídla, trup se rozlomil na dvě části, přední část klesla ke dnu a zadní plavala a vyčnívala koncem ocasní částí nad hladinu.\n\nZáchranné práce byly zahájeny prakticky okamžitě. V letounu přežilo několik zraněných cestujících, ale nebyli schopni opustit letoun, který měl dveře zanořené pod hladinou. Boucháním a voláním se jim ale podařilo připoutat pozornost a záchranáři nejprve sekyrami a později motorovou pilou vyřízli do trupu otvor, kterým vyprostili 4 cestující. Údajně vyplavali ještě další dva cestující z ponořených částí. V tomto ohledu se vyskytují poněkud nejasné informace, nakonec ale zřejmě definitivně přežili 3 cestující (bývá uváděno i číslo 2) – dva Pražané a jeden Francouz. Trup se pomalu potápěl a přibližně v 15:20 hod. zmizel celý pod hladinou. Na záchranných pracích se podíleli také sportovní potápěči Svazarmu, žádného žijícího člověka však neobjevili.\n\nV tomto letadle měl sedět také slovenský zpěvák Pavol Hammel , který se ale po předchozí oslavě dostavil na letiště (dle vlastních slov) poněkud unaven. Následně se mu podařilo v letištní hale usnout, a nevzbudilo ho ani několikeré upozornění na „last call“ místním rozhlasem. Díky tomu se, jak sám prohlásil v pořadu Karla Šípa Všechnopárty, vysílaném na České televizi dne 27. dubna 2012, podruhé narodil, neboť se probudil až po odletu letadla.\n\nPo vyzvednutí černé skříňky a provedení potřebných šetření a expertiz označili vyšetřovatelé jako hlavní příčiny nehody nedodržení základních ustanovení Provozní příručky a chyby v technice pilotáže ve fázi přiblížení, zejména:\n\nZáznam komunikace věže a letadla.\n\n\nOhledně letecké havárie se objevily i některé konspirační teorie.\n\nJedním ze tří zachráněných osob byl i tenkrát jednatřicetiletý Jaromír Kratochvíl. Velkou zásluhu na jeho přežití měli bratislavští lékaři, kteří neprodleně zajistili z vídeňské nemocnice vzácné krevní deriváty s ohledem na jeho málo obvyklou krevní skupinu a vrozenou hemofilii.\nPo třiceti letech poskytl Kratochvíl médiím několik rozhovorů, ve kterém vylíčil události odlišně od oficiální verze, dramatičtěji a se zřetelným politickým podtextem. Podle jeho verze došlo k požáru jednoho z motorů už 20 minut po startu z Ruzyně, rozespalí cestující (tou dobou mělo být kolem čtvrt na deset) však tomu nevěnovali pozornost. Pilot měl požádat o nouzové přistání v Brně-Tuřanech, kde ho však odmítli z důvodu přítomnosti vietnamské delegace, letiště Vídeň nabídlo že letoun přijme, to však z politických důvodů nemělo být žádoucí, a tak nakonec byli nuceni letět až do Bratislavy (vzdálenost obou letišť od Brna je ve skutečnosti stejná, 116 km).\nNení ovšem jasné, jak by se řadový cestující (podle svého prohlášení seděl v ocase na posledním sedadle napravo) mohl dovědět podrobnosti o dění v kokpitu, ani to, jak by ve Vídni mohli reagovat na problémy letadla, pokud by komunikace neprobíhala na nouzové frekvenci. Rovněž není zřejmé, proč by se Il-18 teprve po 20 minutách letu nevrátil zpět do Prahy, kde měl zajištěný servis a místo toho usiloval o přistání v Brně, ani proč by se měl pilot s porouchaným strojem pokoušet o tak nestandardní přiblížení na cílovém letišti.\n\n\n"}
{"id": "423390", "url": "https://cs.wikipedia.org/wiki?curid=423390", "title": "Ars antiqua", "text": "Ars antiqua\n\nArs antiqua („staré umění“) je epocha vývoje středověkého vícehlasu. Sahá zhruba od roku 1250 do roku 1320. Označení se objevilo kolem roku 1320 jako reakce na pojem Ars nova. V období Ars antiqua se prudce rozvíjí rytmus a notace, vzniká menzurální notace.\n\nZákladem systému se stalo ternární dělení (na tři díly) rytmických hodnot \"longa\" a také \"brevis\", která se nyní dělila na tři \"semibreves\". Základem metrického členění hudby se stal menzurální takt (perfectio) v rozměru perfektní (třídobé) longy. Tím se pozměnila i harmonická pravidla: konsonance byla požadována na začátku každého taktu. Ustálila se nová klasifikace konsonancí na „dokonale“ (prima, oktáva), „prostřední“ (kvinta, kvarta – ta však už nebývá používána mezi spodními hlasy) a „nedokonalé“ (obě tercie); obdobná je klasifikace disonancí (např. velká sexta je „nedokonalá“, malá sexta je „prostřední“ disonance). Tyto inovace byly odrazem zvýšené péče o libozvučnost vícehlasu a o rytmické rozlišování jednotlivých hlasů.\n\nNejvětšímu zájmu hudebníků se těšilo moteto. Repertoár se rozšiřoval díky neustále novým textovým úpravám i obměnám hudby starších klauzul. Postupně převládly francouzské světské texty, některá moteta citovala refrény truvérských písní. Dosti typické však bylo i užití smíšených textů, jejichž náměty byly v určitém symbolickém smyslu obdobné (např. latinský duchovní text o P. Marii a francouzský text o „krásné paní“). V tenoru byly stále – až na skrovné výjimky – užívány rytmizované úseky chorálních melodií. Tenor byl hrán na nástroj, vrchní hlasy využívaly zpěvu i nástrojů ad libitum. Naprostá většina skladeb byla tradována anonymně; kolem roku 1300 přinesl zajímavé rytmické zvláštnosti Petrus de Cruce.\n\n\n\n"}
{"id": "423391", "url": "https://cs.wikipedia.org/wiki?curid=423391", "title": "Indián (rozcestník)", "text": "Indián (rozcestník)\n\nIndián (z anglického \"Indian\", znamenajícího indický i indiánský) má různé významy:\n\n\n\n"}
{"id": "423393", "url": "https://cs.wikipedia.org/wiki?curid=423393", "title": "1-naftol", "text": "1-naftol\n\n1-naftol, též α-naftol (systematický název \"naftalen-1-ol\", chemický vzorec CHOH), je aromatická organická sloučenina, vyskytující se za normálních podmínek jako bezbarvá krystalická pevná látka. Je izomerem 2-naftolu, liší se polohou hydroxylové skupiny na molekule naftalenu. Naftoly jsou naftalenové homology fenolu, s tím, že hydroxylová skupina je zde mnohem reaktivnější než u fenolů. Oba izomery jsou rozpustné v jednoduchých alkoholech, etherech a chloroformu. Lze je používat k výrobě barviv a v organické syntéze.\n\n1-naftol je metabolitem insekticidů karbarylu a naftalenu. Společně s TCP zřejmě snižuje hladinu testosteronu u dospělých mužů.\n\n"}
{"id": "423395", "url": "https://cs.wikipedia.org/wiki?curid=423395", "title": "2-naftol", "text": "2-naftol\n\n2-naftol, též β-naftol (systematický název \"naftalen-2-ol\", chemický vzorec CHOH), je aromatická organická sloučenina, vyskytující se za normálních podmínek jako bezbarvá krystalická pevná látka. Je izomerem 1-naftolu, liší se polohou hydroxylové skupiny na molekule naftalenu. Naftoly jsou naftalenové homology fenolu s tím, že hydroxylová skupina je zde mnohem reaktivnější než u fenolů. Oba izomery jsou rozpustné v jednoduchých alkoholech, etherech a chloroformu. Lze je používat k výrobě barviv a v organické syntéze. Příkladem je reakce, kdy z 2-naftolu vzniká BINOL.\n\n"}
{"id": "423397", "url": "https://cs.wikipedia.org/wiki?curid=423397", "title": "Naftol", "text": "Naftol\n\nNaftol může znamenat jednu ze dvou izomerických chemických sloučenin:\n\n"}
{"id": "423402", "url": "https://cs.wikipedia.org/wiki?curid=423402", "title": "Stálezelená rostlina", "text": "Stálezelená rostlina\n\nStálezelená rostlina v botanickém smyslu slova, je rostlina mající celoročně (živé) listy, je celoročně olistěná. Naopak opadavá rostlina kompletně ztrácí olistění na část roku. Kromě stálezelených a opadavých rostlin, rozlišujeme i poloopadavé rostliny. Jehličnany patří mezi typické stálezelené dřeviny, ale některé druhy jehličnanů ztrácí na podzim olistění. To je důvod, proč je modřín málo používaný jako vánoční stromek. \n\nJsou rostliny na kterých zůstávají listy, nebo část listění, avšak nejde o stálezelené rostliny, protože olistění je suché, neživé (duby). Vlivem fyziologických reakcí může samozřejmě opadat listí ze stálezelené rostliny i během vegetace.\n\nU latinských názvů rostlin se setkáme s druhovým jménem stálezelená \"\". Například \"Buxus sempervirens\" (krušpánek, zimostráz vždyzelený), je zrovna i vhodným příkladem stálezelené rostliny.\n\nStálezelená může znamenat i básnicky „věčně mladá“ u osoby, nebo „věčně aktuální“, „stále moderní“, „stále oblíbený“ u díla (evergreen). \n\nČasto se používá synonymum neopadavá, méně už starší vždyživá, nebo vždyzelená. \n\nTvar, ale i zbarvení listů stálezelených rostlin se liší a nenajdeme ani typický tvar listu. Všeobecně lze však říct, že listy stálezelených rostlin (mimo tropických rostlin) jsou zpravidla tuhé až kožovité, často lesklé. Trvanlivost listů stálezelených rostlin přesahuje většinou jeden rok (staré listy krátce po vyrašení nových listů opadají) a dosahuje maximálně 45 let u \"Pinus longaeva\". Druhy s listy, jejichž životnost přesahuje 5 let, jsou vzácné.\nZvláštním případem stálezelené rostliny je Welwitschie podivná, synonymum Velbičice podivná (Welwitschia mirabilis Hook. f.), druh dvoudomé nahosemenné rostliny. Někteří jedinci jsou 1000 až 2000 let staří. Celá rostlina vytváří pouze ze 2 velmi dlouhé listy, které jsou neopadavé (údajně neopadávají 20–40 let). Zeměpisné rozšíření Welwitschie podivné, původně pralesní rostliny, je omezeno na jihozápad Afriky, obzvláště na oblast Namibské pouště.\n\nStálezelené rostliny jsou typické pro tropické a subtropické vegetační pásmo. Výhody stálezelených rostlin oproti opadavým se liší v jednotlivých oblastech výskytu. V teplých tropických oblastech, většina rostlin z deštného pralesa je vždy zelená. Zde nehrozí období nepříznivých fyziologických podmínek. Mohou plně využívat své olistění celoročně. Své listy mění během celého roku, v závislosti na stárnutí a jejich využití. \n\nRostliny v podnebí s obdobími sucha, mohou být stálezelené nebo opadavé. Opadem listů se chrání před nadměrnými ztrátami vody v nepříznivém období sucha. V teplém mírném podnebí je většina rostlin stálezelená. Jejich listy mohou využívat sluneční svit celý rok. Přesto je zde období méně příznivých podmínek a rostliny se chrání „…xerofytní strukturou listů. Takovým listům , většinou tuhým až kožovitým, s tlustou kutikulou, nehrozí… …vyschnutí.“ \n\nV chladném mírném podnebí se stálezelené rostliny omezují na nízké keře a nebo jehličnaté stromy. Zejména rostliny v zapojené vegetaci mohou být stálezelené, protože jsou-li ve skupině, lépe odolávají chladnému (a proto vysoušejícímu) větru, který jej jinak poškozuje. V mírném podnebí je méně druhů stálezelených rostlin, protože se rostliny opadem listů a zimním spánkem chrání před nízkými teplotami, před vlivem mrazu na vodu obsaženou v listech a jiných částech rostliny. Teploty pod -20 °C způsobují škody i na kmenech a větvích rostlin. Metabolismus rostlin je v chladném období beztoho značně zpomalen.\n\nVýhodou stálezelených rostlin oproti opadavým je úspora dostupných živin nutných pro tvorbu listů. I proto rody stálezelených rostlin proto lépe přežívají v chladných oblastech, kde je chudá půda (např. rašeliniště a jiné přemokřené půdy) a chlad zpomaluje biochemické procesy. Opad listů také může vyvolávat dlouhodobě chemické změny v půdě (kyselost)a nakonec způsobit ústup celého druhu ze stanoviště a sukcesi. Což ovšem platí například i pro stálezelené jehličnany, nejzjevněji například pro smrk.\n\nV okrasném zahradnictví jsou používány jak tropické stálezelené rostliny, pěstované v nádobách, v teplých interiérech budov, tak subtropické stálezelené rostliny, které často chráníme v zimních zahradách, sklenících a japanech. Příkladem je Aucuba, pěstovaná pro okrasný list, ale nesnášející chladnější zimy. Některé druhy neopadavých rostlin z teplých oblastí snášejí podmínky mírného pásma a pěstujeme je jako venkovní. Jde třeba o některé druhy zimolezu (\"Lonicera pileata\"), nebo krušpánek, zimostráz (\"Buxus sempervirens\") často užívaný v mnoha druzích zahrad, pro snadnou tvarovatelnost. Tyto rostliny přesto trpí mrazem a vyplatí se některé z nich na zimu zakrýt chvojím. Vždy je dobře vybírat teplejší a chráněné polohy k výsadbě, protože i domácí stálezelené listnáče (např. břečťan) dokáže mráz silně poničit.\n\nVýhodou stálezelených je, že po namrznutí dobře obráží. Stálezelené keře jako azalky a pěnišník (\"Rhododendron\") patří dlouhodobě mezi nejoblíbenější kvetoucí keře vyhrazujeme jim místa blízko cest. „…Stálezelené rostliny nevysazujeme roztroušeně, soustřeďujeme je do stejnorodých nebo smíšených skupin…“ (rozuměj do skupin je vhodné vysazovat jehličnaté a listnaté stálezelené dřeviny) \n\nPřes zimu u nás nepotřebují ochranu před zimou zakrytím chvojím například hlohyně, břečťan, zimostráz, mahónie a vřes. K pěnišníkům a azalkám je vždy vhodnější nastlat suché listí. Choulostivé druhy stálezelených uchováváme v bezmrazých místnostech. \nStálezelené rostliny zaléváme i přes zimu, aspoň 2x, ale vydatně, protože stále transpirují.\n\nChoroby a škůdci se neliší od chorob a škůdců opadavých rostlin. Na stálezelené rostliny dlouhodobě více působí znečištění vzduchu, popílek, toxické látky v ovzduší.\n\nMnohé druhy domácích stálezelených rostlin jsou ohroženy. Dobrým příkladem je brčál (\"Vinca minor)\", kterého ohrožuje i pěstování kulturních odrůd, protože jsou jejich zbytky s plevelem pilnými zahrádkáři vyváženy do okolí zahrádkářských osad,odkud pronikají do přírody a mísí a kříží se s původním druhem brčálu a tak jej geneticky zcela znehodnocují. \n\nNěkteré stálezelené rostliny jsou velmi nebezpečnými invazivními dřevinami, V sousedním Rakousku , nebo ve velké Británii je takovou dřevinou nepůvodní druh pěnišníku (Rhododendron). Ozdobné keře spolupracují s houbami které ničí v jejich okolí veškeré rostliny (alelopatie) tak že po určité době je kolem pěnišníku prostor bez vegetace (badland). Pěnišníky „unikají“ zahrádkářům, kteří si jimi zdobí své pozemky, s odpadem do lesa. „…Rhododendron ponticum, který zarůstá velké plochy ve Velké Británii a produkuje velké množství kyselého opadu, čímž rovněž mění dynamiku živin a vlastnosti\nprostředí (Cross 1981, Read 1984)…\nV našich podmínkách se rychle šíří mahonie (Mahonie aquifolium). …Navzdory býložravcům je mahónie schopná pravidelně vykvétat a postupně ve volné přírodě kompletně pokrývat lesní půdu, čímž se stává problémem…\n\nJako symbol něčeho věčně trvajícího, zeleného, živého,lásky, je hodně používána zelená myrtová větvička. Symbolem vánoc je větvička cesmíny(Ilex), stálezeleného keře a nadzemní část ze stálezeleného jehličnanu. Symbolem úspěchu je věnec z vavřínu ušlechtilého (\"Laurus nobilis\"). \n\nNejvyšší strom světa je sekvoj vždyzelená (\"Sequoia sempervirens\").\n\n"}
{"id": "423409", "url": "https://cs.wikipedia.org/wiki?curid=423409", "title": "Rosatom", "text": "Rosatom\n\nRosatom ( РосАтом nebo také celým názvem Federální agentura pro atomovou energii Ruské federace, Федеральное агентство по атомной энергии России) je federální orgán Ruska, který stojí v čele civilního a vojenského jaderného průmyslu v zemi. Tuto firmu kontroluje a vlastní ruský stát. Má stejnou zodpovědnost jako regulační orgány v jiných zemích: NRC ve Spojených státech, ASP ve Francii atd. Tato organizace sídlí v Moskvě. Zabývá se atomovou energií, správou a řízením všech jaderných aktiv (civilních i vojenských) Ruské federace a v neposlední řadě určováním a úpravou pravidel a standardů pro atomový průmysl spadající do její kompetence.\n\nSpolečnost vznikla v roce 2007 na základě federálního zákona z téhož roku, a to transformací Federální agentury pro atomovou energii ve státní uskupení. Zmíněná Federální agentura měla kořeny v Ministerstvu atomové energie a průmyslu SSSR, později po rozpadu Sovětského svazu známému pod názvem Ministerstvo pro atomovou energii Ruské federace.\n\nMezi hlavní pole působnosti jednotlivých složek společnosti patří především vývoj a výzkum mírového a vojenského využití nukleární energie, vylepšování bezpečnosti jaderných zařízení a ochrany před ionizujícím zářením, a také reprezentace Ruska a jeho postojů k dané problematice ve světě.\n\nSpolečnost svou činností jako jedna z mála na světě (další je například francouzská Areva) pokrývá celý jaderný cyklus, počínaje těžbou uranu (Uranový holding ARMZ), výrobou jaderného paliva (TVEL, a.s., dodává i pro české JE), konstrukcí atomových reaktorů po kompletní výstavba jaderných elektráren (Atomenergoprom, a. s. ; OKB Gidropress), nakládání s vyhořelým jaderným palivem a likvidaci odstavených reaktorů. Spravuje také ruskou flotilu atomových ledoborců.\n\nOd roku 2005 vede společnost bývalý ruský ministr energetiky a premiér Sergej Kirijenko.\n\n"}
{"id": "423410", "url": "https://cs.wikipedia.org/wiki?curid=423410", "title": "Meda Mládková", "text": "Meda Mládková\n\nMeda Mládková, rozená Marie Sokolová (* 8. září 1919 Zákupy) je sběratelka umění, zakladatelka Nadace Jana a Medy Mládkových a Musea Kampa. Byla manželkou již zesnulého ekonoma Jana Viktora Mládka. Žila v exilu od roku 1948, ale udržovala kontakty se zdejší výtvarnou scénou a po roce 1989 se vrátila do Československa.\n\nVyrůstala v rodině sládka zámeckého pivovaru v Zákupech, který rodinu hmotně zabezpečil, ale doma se projevoval jako tyran. Později se rodina odstěhovala do Smiřic a Meda Sokolová navštěvovala královéhradecké klasické gymnázium. Měla v úmyslu studovat obchodní akademii a věnovat se tanci, ale rodiče s tím nesouhlasili. Teprve když ji nechali přeřadit na rodinnou školu a přestěhovala se ke své tetě do Prahy, mohla absolvovat taneční kurzy. Školu ukončila roku 1936 a o dva roky později (1938) obdržela diplom profesionální tanečnice u prvorepublikové choreografky Marty Aubrechtové. Za války vystupovala jako tanečnice v Říši, nejprve v tehdy německé (dnes litevské) Klaipėdě a později ve Vídni (1941–1945), a získala sebevědomí a nezávislost. Konec války prožila v Praze. Byla svědkem brutality spojené s vyháněním Němců a tento zážitek se stal jedním z důvodů, proč opustila Československo.\n\nPo skončení války se rozhodla získat kvalitní vzdělání ve Švýcarsku a odjela hned roku 1946 do Ženevy. Za pomoci známých splatila školné a po dobu studia si vydělávala jako tanečnice. Původně měla v úmyslu studovat jazyky na \"École de Traduction et d’Interprétation\", ale zapojila se do diskusí v kroužku studentů, kteří studovali ekonomii a politologii a nakonec přestoupila na obor ekonomické a politické vědy na Ženevské univerzitě. Studium úspěšně ukončila a získala doktorát ekonomie za dizertaci, v níž analyzovala Druhou internacionálu.\n\nPo komunistickém puči roku 1948 se Meda Sokolová rozhodla zůstat v exilu.\nZapojila se do redakční práce v politicky orientovaném časopisu československých exulantů \"Skutečnost\", který založil roku 1949 Petr Hrubý. \"Skutečnost\" představovala manifestační platformu její generace a do širšího okruhu přispěvatelů patřili Ferdinand Peroutka a Pavel Tigrid. Časopis ostře kritizoval vyhnání sudetských Němců, volal po propojenější Evropě a vymezoval se proti komunismu. Obětavě pomáhala shánět peníze na zaplacení školného pro další mladé československé uprchlíky.\n\nVe Švýcarsku ji chránil jen časově omezený azyl a získání tamního občanství bylo obtížné. Aby si uchovala nabytou svobodu a mohla svobodně cestovat po Evropě, přijala nabídku k sňatku od belgického šlechtice Remi Antoine Josepha de Mûelenaera a roku 1949 se za něj provdala. Získala tak belgický pas a spolu se svým mužem během cest poznala řadu evropských muzeí a galerií.\n\nBěhem postupného rozpadu redakce časopisu \"Skutečnost\" (přestal vycházet roku 1953) založila v Ženevě roku 1952 vlastní nakladatelství \"Edition Sokolová\", které později přesunula do Paříže. V redakční radě byli Ferdinand Peroutka, Josef Kodíček, Julius Firt nebo spisovatel Peter Demetz, pozdější profesor univerzity Yale. Vydala díla exilových autorů (Ferdinand Peroutka, Ivan Blatný) nebo knihu André Bretona o malířce Toyen.\n\nNa přelomu let 1953-54 pomohla své matce, bratrovi a jeho ženě uprchnout přes východní Německo a utečenecký tábor v západním Německu do Paříže.\n\nRoku 1955 se seznámila s ekonomem Janem Mládkem, když ho přišla požádat o finanční příspěvek pro nakladatelství. Krátce nato se rozvedla a roku 1956 začala studovat výtvarné umění na pařížské L’École du Louvre při Sorbonně. Ve stejném roce se seznámila s Františkem Kupkou, na kterého ji upozornil Mládkův přítel, slavný pařížský antikvář Jacques Kugel.\n\nKupka byl v té době v Československu odmítán a ve Francii nebyl příliš známý. Pro Medu Mládkovou ale znamenaly Kupkovy obrazy zásadní zlom v tom, jak do té doby vnímala moderní umění, a umínila si, že jeho dílo bude propagovat. Navštěvovala pak malíře pravidelně až do Kupkovy smrti roku 1957 a slib, který mu dala, po celý život naplňuje. Během let se jí podařilo shromáždit největší soukromou sbírku Kupkových děl na světě.\n\nV roce 1960 byl Jan Mládek povolán zpět do centrály Mezinárodního měnového fondu ve Washingtonu a Meda Mládková odjela za ním, aby se za něj provdala. Ve Washingtonu studovala americkou literaturu a umění na George Washington University a později na prestižní Johns Hopkins University v Baltimore. Spolu se svým mužem začala budovat sbírku umění, jejíž kvalita brzy vešla v širší povědomí i díky četným návštěvníkům v domě Mládkových. Mezi jejich přátele a známé patřili manželé Peroutkovi a Brzezinští, Henry Kissinger, George Soros nebo Madeleine Albrightová. Meda Mládková začala provozovat společenský salón, do kterého zvala výtvarníky podle svého vkusu. Pro získání některých děl neváhali manželé Mládkovi podstoupit osobní oběti. Aby mohli zakoupit jedno z klíčových děl Františka Kupky \"Katedrála\", prodali svůj dům v Georgetownu ve Washingtonu.\n\nV roce 1967 přijela Meda Mládková do Československa, navštěvovala ateliéry a postupně se seznamovala se zdejší výtvarnou scénou. V roce 1968 získala od Fordovy nadace šestiměsíční stipendia pro humanitní obory a přijela do Prahy vybrat prvních deset stipendistů. Zároveň připravovala ve spolupráci s Jindřichem Chalupeckým a Galerií Václava Špály díla pro výstavu moderního českého umění ve washingtonské Corcoran Gallery. Veškeré další plány zmařila sovětská invaze roku 1968. Meda Mládková pak až do roku 1989 nakupovala díla umělců, kteří v době normalizace nesměli vystavovat, a některé finančně podpořila. Sbírka byla vystavena roku 1987 na výstavě Expressiv v Muzeu moderního umění ve Vídni a následujícího roku v Hirshhornově muzeu moderního umění ve Washingtonu. Na koncepci výstavy a výběru děl spolupracovala Meda Mládková se známým teoretikem Dieterem Rontem.\n\nO Medu Mládkovou se intenzivně zajímala Státní bezpečnost (Stb), která na ni postupně založila dva svazky, z nichž jeden byl skartován a zachoval se pouze svazek s krycím názvem \"Múza\". Z něj vyplývá, že informace o Medě Mládkové předával zaměstnanec Artcentra Miroslav Nogol. StB svazek uzavřela roku 1978, když se nepodařilo získat jakoukoli informaci o napojení na CIA nebo jiné nepřátelské činnosti. Přesto roku 1984 úřady znemožnily Medě Mládkové další cesty do Československa.\n\nRoku 1975 se Meda Mládková podílela na výstavě Františka Kupky v Guggenheimově muzeu v New Yorku a Stanislava Kolíbala v Livingstone-Clermont Gallery a doprovázela Jana Mládka na jeho první cestě do Československa od emigrace roku 1948. Jan Mládek zemřel čtyři měsíce před 17. listopadem 1989 a Meda Mládková se vydala do Prahy aby se zapojila do aktivit Občanského fóra. V té době také poprvé zjišťovala, jaké jsou možnosti přesunout její sbírku umění do Čech.\n\n8. 9. 2019 oslavila 100. narozeniny.\n\nOd roku 1990 usilovala Meda Mládková o získání vhodné budovy, která by sloužila jako stálá expozice její sbírky moderního středoevropského umění. Nakonec se jí po dlouhém úsilí a za velkého osobního nasazení podařilo až téměř po deseti letech získat zpustlé a zchátralé Sovovy mlýny na pražské Kampě.\n\nBudovy rekonstruovala za účasti renomovaných umělců a architektů (Marian Karel, Dana Zámečníková, Václav Cigler, Studio 8000, Josef Pleskot) a neoficiálně poprvé otevřela roku 2001. Hned v následujícím roce postihla Museum Kampa ničivá povodeň, která zatopila přízemí do výše 3 metrů. Sbírky se podařilo zachránit, ale budova musela projít novou rekonstrukcí. Museum Kampa tak slavnostně otevřela až roku 2003.\n\nBudovy pronajalo Museu Kampa Hlavní město Praha na 99 let a zároveň získalo celou mimořádně cennou sbírku do svého vlastnictví. Jako připomenutí společných cílů a památky svého muže založila Meda Mládková Nadaci Jana a Medy Mládkových, která muzeum spravuje. Motto, které vítá návštěvníky na vnější stěně hlavního výstavního sálu, vyjadřuje vlastenecké pohnutky manželů Mládkových, které stály na počátku budování sbírky:\nAktivita Medy Mládkové se neomezuje pouze na Museum Kampa. Navrhla zřízení galerie soch pod širým nebem v parku na Kampě. Z jejího podnětu byly oživeny plány na stavbu nové městské galerie v Hradci Králové podle původních plánů Josefa Gočára z roku 1932, kam by zapůjčila díla Františka Kupky ze své sbírky. Dlouhodobě usiluje o pronájem Werichovy vily na Kampě, kde by chtěla zřídit muzeum věnované dvojici Jiří Voskovec – Jan Werich a jejich Osvobozenému divadlu.\n\n\n\n"}
{"id": "423413", "url": "https://cs.wikipedia.org/wiki?curid=423413", "title": "Hřib satan", "text": "Hřib satan\n\nHřib satan (\"Rubroboletus satanas\" ) je jedovatá houba z čeledi hřibovitých. Patří do skupiny tzv. modrajících a barevných hřibů. Satan je také největší hřib, který se vyskytuje na území bývalého Československa.\n\nČervenáč (na Holicku), červenka, bliják, blivák (na Chlumecku), jeduvatyj doubravník, jenerál (na Karlštejnsku), kardinál (na Karlštejnsku), karmazín, krousťák, krvák, růžovák, safián, umrdlák.\n\nVe starší literatuře byl uváděn název hřib krvavý nebo červenka (podle barvy), teprve v roce 1881 zmiňuje Čelakovský německý název „der Satanspilz“, ze kterého se zřejmě vyvinulo české pojmenování hřib satan. Toto označení pochází z odborného názvu \"Boletus satanas\" (v překladu „hřib satanův“), kterým houbu pojmenoval německý přírodovědec Harald Othmar Lenz. Takto označil hřib poté, co se jím společně s přítelem Karlem Salzmannem, služkou a další dámou v září 1830 otrávil.\n\nKlobouk je 60–250 (350) milimetrů široký, sametový, stříbřitě šedý, polštářkovitý.\n\nRourky jsou zprvu žluté, ve stáří žlutozelené, póry jsou na zpočátku stejně zbarvené jako rourky, ale krátce po otevření klobouku získávají vínově červenou barvu. Ve stáří bývají oranžovočervené. Na okraji tvoří žlutý pásek.\n\nTřeň je válcovitý, dole červený, směrem nahoru ke klobouku se mění do červenožluta. Povrch kryje síťka, která sahá shora až do dolní poloviny třeně; zbarvena je oranžově červeně nebo stejně jako podklad.\n\nDužina je bělavá, na řezu nepatrně modrající. Chutná jemně, ořechově (pozor, houba je za syrova silně jedovatá). Pokud je sucho, barva dužiny se skoro vůbec nezmění. Mladá plodnice je bez výraznějšího zápachu, staré plodnice páchnou – pach bývá přirovnáván k mršině nebo zpoceným nohám.\n\nPovrch klobouku kryjí trichodermové vláknité 4–9 μm široké hyfy, které mohou být kryté tenkou gelatinózní vrstvou. Výtrusy dosahují 11–15 × 5–7 μm, jsou boletoidního tvaru, téměř vřetenovité až elipsovitě vřetenovité se suprahilární depresí patrnou z profilu.\n\nSatan se vyskytuje vzácně v nížinách a pahorkatinách v listnatých lesích na alkalických podkladech v oblastech teplomilné květeny. Pilát jej uvádí jako druh teplomilných lesů na vápenatých půdách, konkrétně pak v rámci xerotermních dubohabrových hájů na vápencích, skalních hadcových stepí (pod listnáči, na základě nálezů řídícího učitele Rudolfa Dvořáka). Zároveň zmiňuje, že v rámci kyselých doubrav a oligotrofních habrových doubrav se patrně nevyskytuje vůbec. Roste především pod duby, méně často pod jinými listnáči. Jmenovat lze například buk, lípu nebo břízu. Fruktifikuje od konce června do začátku října.\n\nHřib satan roste v Evropě a Severní Americe (USA). Z evropských zemí to jsou: Česká republika, Dánsko, Gibraltar, Chorvatsko, Lichtenštejnsko, Itálie, Maďarsko, Německo, Polsko, Rakousko, Slovinsko, Spojené království, Španělsko, Švédsko a Švýcarsko.\n\nV rámci chráněných území České republiky byl hřib satan popsán mimo jiné na následujících lokalitách:\n\nDále se vyskytuje v Polabí a na Brněnsku.\n\nHřib satan je možné zaměnit s podobnými hřiby s červenými póry, například hřibem kovářem, hřibem kolodějem, hřibem nachovým nebo hřibem kříštěm.\n\n\nK rozlišení může pomoci i fakt, že se hřib satan na rozdíl od kovářů, kolodějů a hřibu Le Galové až na ojedinělé výjimky nevyskytuje na hrázích rybníků a podobných synantropních stanovištích.\n\n\"Rubroboletus satanas\" f. \"crataegi\" . Xanthoidní forma, které chybí červené barvivo, byla dříve klasifikována jako samostatný druh, hřib hlohový. Tento název však neodráží symbiózu s hlohem, pouze světlé zbarvení. Klobouk je bělavý, rourky žluté, třeň bledě žlutý, dužnina modrá, staré plodnice páchnou.\n\nJde o vzácnou houbu, která je evidována v Červeném seznamu hub České republiky jako zranitelný druh (VU). Je proto třeba jej chránit, nálezy je vhodné hlásit mykologickým pracovištím.\n\nHřib satan je za syrova (či po nedostatečné tepelné úpravě) silně jedovatý, působí neutišitelné zvracení, které může trvat i 6 hodin. K otravě stačí ochutnat malý kousek houby, potíže mohou vyvolat i výpary ze syrové houby v uzavřené místnosti.\n\nPo kvalitním tepelném zpracování (minimálně 20 minut varu) otrava nehrozí, nicméně v satanu byly zjištěny i indolové deriváty (psychotoxické látky, které se vařením nerozkládají). Ke konzumaci jej proto nelze v žádném případě doporučit.\n\nV roce 2005 umístila obec Vršovice na svoji vlajku a znak figuru hřibu satanu, která připomíná národní přírodní památku Velký Vrch, jednu z nejvýznamnějších českých lokalit této houby. Plodnice mohou dosahovat poměrně vysoké hmotnosti. V roce 1928 byly v okolí Karlštejna nalezeny exempláře, z nichž nejtěžší vážil 2 kg.\n\n"}
{"id": "423416", "url": "https://cs.wikipedia.org/wiki?curid=423416", "title": "Heineken", "text": "Heineken\n\nHeineken je pivovarnická společnost z Nizozemí, v roce 2015 trojka na světovém pivovarnickém trhu, expandující do dalších zemí Evropy.\n\nV roce 1863 koupil Gerardus Adrian Heineken pivovar z 16. století v centru města Amsterdam. Nyní je budova navštěvovaným museem Heinekenu, nový pivovar vznikl jinde. Hlavní ústředí firmy zůstalo v Amsterdamu.\n\nPivovar převzal část trhu na Slovensku, v Polsku, Rumunsku, Rakousku, Maďarsku, Srbsku, Černé Hoře. Jeho obrat dosáhl 14,32 miliardy eur. Piva patřící pod Heinekem jsou prodávána ve 120 zemích světa.\n\nV roce 2003 ovládl rakouskou společnost BBAK, které patřil mj. pivovar Starobrno, pak následovala koupě pivovaru Královské Krušovice od společnosti Radeberger Gruppe. V roce 2008 po souhlasu Antimonopolního úřadu koupil koncern Heineken síť pivovarů společnosti Drinks Union, což znamená značky Zlatopramen, Březňák, Louny, Dačický, Lorec, Jarošov a Pivrnec. Jedná se o pivovary Krásné Březno, Velké Březno, Louny a Kutná Hora. Společnost Heineken měla zájem pouze o část Drinks Unionu zabývající se pivovarnictvím. Část, která se zabývala lihovarnictvím a likéry se osamostatnila do firmy Granette a.s. Prostřednictvím těchto značek se dostal do velkoobchodních řetězců. Pivovar v Krušovicích se stal hlavním akcionářem Starobrna.\nV České republice Heineken v roce 2009 zaměstnával 1155 lidí a ovládal zhruba 12 % českého trhu s pivem.\n\nV červnu 2009 oznámila společnost, že pivovary v Kutné Hoře a Znojmě uzavře. V lednu 2010 oznámila firma likvidaci dalšího z pivovarů – Louny. Dne 10. listopadu 2011 společnost uzavřela pivovar Krásné Březno.\nFirma převzala řadu pivovarů, aby se prosadila na tamním trhu, ale postupně místní pivovary zavírá. Heineken postupně zlikvidoval výrobu piva v Martině, Nitře a Rimavské Sobotě.\n\nJeho strategií je ponechat na trhu tradiční značky i v ovládnutých pivovarech, méně prosperující neváhá zavřít (stalo se na Slovensku, v Česku pivovar Hostan ve Znojmě).\n\nKoncern se podílí na četných kulturních akcích, např. podporuje hudební festivaly, má svůj hudební klub, je sponzorem řady sportovních akcí, např. tenisových turnajů a UEFA Champions League. Od roku 2016 je oficiálním sponzorem šampionátu Formule 1.\n\n\n"}
{"id": "423417", "url": "https://cs.wikipedia.org/wiki?curid=423417", "title": "Francouzské Kongo", "text": "Francouzské Kongo\n\nFrancouzské Kongo (francouzsky \"Congo français\") neboli Střední Kongo (francouzsky \"Moyen-Congo\") byla v letech 1880 (založení města Brazzaville) až 1910 francouzská kolonie nacházející se na pobřeží Afriky na území dnešního Gabonu, Republiky Kongo a Středoafrické republiky. Francouzské Kongo bývá někdy známo jako Gabon-Congo. V roce 1891 bylo formálně rozšířeno o území Gabonu a přejmenováno na Střední Kongo (\"Moyen-Congo\"). V roce 1906 bylo území kolonie rozděleno mezi Gabon a Střední Kongo a roku 1910 bylo opět sjednoceno do Francouzské rovníkové Afriky.\n\n\n"}
{"id": "423421", "url": "https://cs.wikipedia.org/wiki?curid=423421", "title": "František Stellner", "text": "František Stellner\n\nFrantišek Stellner (* 14. září 1966 Jindřichův Hradec) je český historik. Odborně se zabývá převážně politickými a hospodářskými dějinami střední a východní Evropy (zvláště Německa a Ruska) v 18.–19. století.\n\nV letech 1985–1990 vystudoval obor historie a český jazyk a literatura na Filozofické fakultě Univerzity Karlovy v Praze. Zde také pokračoval v doktorském studiu, které završil v roce 1995 disertací na téma \"K úloze císaře Viléma II. při formování německé vnitřní a zahraniční politiky do roku 1900\" a ziskem titulu Ph.D. Od roku 1992 působil na Filozofické fakultě Univerzity Karlovy jako asistent a od roku 1993 jako odborný asistent. V roce 2000 se habilitoval prací \"Sedmiletá válka v Evropě\" a stal se docentem světových a obecných dějin Ústavu světových dějin Filozofické fakulty Univerzity Karlovy. V letech 2001-2012 přednášel na Katedře hospodářských dějin Národohospodářské fakulty VŠE, v letech 2003–2012 působil jako její vedoucí. Zároveň byl na NF VŠE proděkanem pro vědu a doktorské studium (2006-2012) a garantem a předsedou oborové rady doktorského oboru Hospodářské a politické dějiny (2012).\n\nKromě své pedagogické činnosti působil František Stellner jako zástupce šéfredaktora časopisu Historický obzor (1992-1997) a jako šéfredaktor vědeckého časopisu Littera Scripta (2015-2018). V letech 2000-2002 byl ředitelem Ústavu světových dějin Filozofické fakulty Univerzity Karlovy v Praze, kde i nadále působí. Současně úzce spolupracuje s Fakultou sociálně ekonomickou Univerzity Jana Evangelisty Purkyně v Ústí nad Labem.\n\nAbsolvoval několik studijních a přednáškových pobytů v Německu (mj. Bayreuth, Berlín, Düsseldorf, Hamburg, Heidelberg, Kostnice, Mnichov, Pasov) a Rakousku (Vídeň). V roce 2004 obdržel František Stellner prestižní jednoroční stipendium Alexander von Humboldt-Stiftung a působil na Universität Bayreuth. V roce 2012 a 2019 působil jako hostující docent Universität Passau, Lehrstuhl für Neuere und Neueste Geschichte Osteuropas und seiner Kulturen, Hauptseminar „Russische Geschichte des 18. Jahrhunderts“.\n\nV letech 2013-2015 působil na katedře ekonomiky a managementu Vysoké školy technické a ekonomické v Českých Budějovicích. V letech 2015-2017 byl vedoucím Katedry managementu Ústavu podnikové strategie Vysoké školy technické a ekonomické v Českých Budějovicích, v letech 2018-2019 byl vedoucím Katedry humanitních studií Ústavu podnikové strategie VŠTE v Českých Budějovicích. Mimo jiné je též předsedou Správní rady Institute for Social and Economic Research, z. ú., členem Akademické rady vysoké školy CEVRO Institut, z. ú. Je stálým spolupracovníkem časopisu Živá historie a Historické války.\n\nPůsobí též jako hodnotitel vybraných výsledků výzkumu, vývoje a inovací podle Metodiky hodnocení výzkumných organizací a programů účelové podpory VaVaI a jako hodnotitel Národního akreditačního úřadu.\n\n\n\n"}
{"id": "423422", "url": "https://cs.wikipedia.org/wiki?curid=423422", "title": "Kapesní svítilna", "text": "Kapesní svítilna\n\nKapesní svítilna je malý přenosný zdroj světla s vlastním zdrojem elektrické energie. Jak napovídá jméno, je hodně svítilen dost malých na to, aby se daly nosit v kapse oblečení.\n\nKapesní svítilny jsou většinou vyrobeny jako výlisek z plastu. Existují také typy s tělem z kovové trubky. Uvnitř těla svítilny jsou pod šroubovacím nebo zaklapávacím uzávěrem baterie nebo akumulátory. Aby bylo možné napájet světelný zdroj dostatečně vysokým napětím, je zapojeno do série několik článků. Články jsou velikostí od mikrotužkových (AAA) přes tužkové (AA) až po monočlánky. V přední části svítilny je průhledný kryt, za kterým je vlastní světelný zdroj (žárovka nebo LED). Zdroj je obklopen parabolickým zrcátkem z vyleštěného plechu nebo pokoveného plastu pro účinnější směrování světla. U svítilen s LED někdy parabola chybí. Zrcátko a čočka jsou integrovány přímo v LED. Žárovky se pro dosažení většího výkonu používají plněné kryptonem nebo xenonem. Část se světelným zdrojem má zpravidla větší průměr, než tělo svítilny. Pro zjednodušení konstrukce jsou baterie nebo akumulátory často řazeny za sebou v trubkovitém těle svítilny tak, že se navzájem dotýkají a krajní se dotýká přímo jednoho vývodu světelného zdroje. Druhý pól je připojen přes odpružený kontakt a přes spínač. Spínač bývá častěji posuvný, méně často stiskací. Běžné svítilny jsou vyrobeny z plastových dílů, odolné typy například pro příslušníky ozbrojených sborů mají tělo z lehkých kovových slitin. Než se prosadily plasty, vyráběly se svítilny také z tenkého železného plechu. Jako elektrický spotřebič je kapesní svítilna spotřebič třídy ochrany III. Ochrana uživatele je zajištěna napájením bezpečným malým napětím.\n\nMožnosti použití kapesních svítilen jsou mnohostranné. Poslouží jako náhradní osvětlení při výpadku dodávek elektrické energie v domácnostech, při nočních cestách pěšky nebo nocování v přírodě. Specializované typy používají záchranáři, policisté, hasiči a existují i vodotěsné typy pro potápěče. Pro kutily i kondiční běžce, kteří se nedokážou obejít bez běhání ani v noci, existují verze svítelen přizpůsobené k upevněn na čelo, takzvané čelovky. Na paži si připínají kondiční běžci a cyklisté drobné výstražné svítilny s červeně blikajícími LED. Svítilny obdobné kapesním, ale s integrovaným držákem se montují na jízdní kola. Na řídítka bíle svítící, dozadu červeně svítící, případně s blikacím režimem. Dnes už takřka výhradně s LED a samozřejmě s vlastním zdrojem energie. Tradiční typy svítilen na kolo, napájené rotačním generátorem poháněným od kol byly takřka úplně vytlačeny. Nesvítily při pomalé jízdě a stání, což jsou nejnebezpečnější fáze jízdy na kole.\n\n\n\n"}
{"id": "423423", "url": "https://cs.wikipedia.org/wiki?curid=423423", "title": "Janáčkovo stromořadí", "text": "Janáčkovo stromořadí\n\nJanáčkovo stromořadí je ulice a malý městský park v Třebíči na Jejkově. Nese jméno Leoše Janáčka. Jeho historie sahá do 30. let 20. století, na přelomu 80. a 90. let téhož století však jeho značná část vzala za své z důvodu výstavby přeložky silnice č. I/23 Radostínem.\n\nVe svém původním rozsahu se stromořadí táhlo v délce asi 500 m od železničního přejezdu na Purkyňově náměstí na východ k fotbalovému stadionu, ze severu přiléhajíc k areálu nemocnice a z jihu k železniční trati. Janáčkovo stromořadí obklopovaly dvě cesty: severní, která se zcela dochovala dodnes, a jižní – cesta, která stromořadím pokračovala až k Lorenzovým sadům a která v současnosti viditelně pokračuje až u areálu agility za lávkou přes silnici kolem železniční trati. Budování přeložky silnice č. I/23 si mimo zábor původní jižní cesty a jejího nejbližšího okolí z obou stran vyžádalo též přeložení 750 m železniční trati, rozsáhlé odstřely žulového skalního podloží směrem do Lísčí a k řece Jihlavě a přeložky inženýrských sítí. Do svého přeložení vedla železniční trať místy dnešní křižovatkové rampy ve směru z ulice Hrotovické do ulice Sportovní. Plně funkční je přeložka silnice od roku 1996.\n\nVe 30. letech 20. století (1931–1935) si orlové zbudovali na pozemku přilehlém k parku na východ od nemocnice vlastní stadion. Výstavba si na svažitém terénu vyžádala navážek a opěrných zdí. Stadion měl kapacitu tisíc až půldruhého tisíce cvičenců, závodní dráha měřila 250 m. Slavnostně byl stadion otevřen župním sletem v roce 1936. Po roce 1948, kdy byla činnost Orla ukončena, přestal prostor orelského stadionu sloužit tělocvičným účelům. V padesátých a šedesátých letech 20. století do tohoto prostoru zasáhla výstavba související s komplexem třebíčské nemocnice – tzv. Gigant. V současnosti prostory vlastní kraj Vysočina, jehož jménem je\nspravuje třebíčské pracoviště Zdravotnické záchranné služby Kraje Vysočina.\n\nČasově souběžně bylo budováno fotbalové hřiště Sportovního klubu Horácké Slávie. To v daném místě přetrvalo dodnes, kdy je provozuje Horácký fotbalový klub Třebíč.\n\nVlastní park Janáčkova stromořadí, jakkoliv pozbyl svůj dřívější klidový charakter, je nadále hodnotný jako podpůrná zelená clona nemocničního areálu a jako pěší promenáda z centra města k fotbalovému stadionu, k Lísčí a Lorenzovým sadům.\n"}
{"id": "423426", "url": "https://cs.wikipedia.org/wiki?curid=423426", "title": "Debra Messingová", "text": "Debra Messingová\n\nDebra Messingová (* 15. srpen 1968, New York, Spojené státy americké) je americká herečka, vítězka ceny Emmy, osmkrát nominovaná na Zlatý glóbus. Její herecká práce zahrnuje ztvárnění Grace Adlerové v televizním seriálu NBC \"Will a Grace,\" Molly Kagan v televizním seriálu \"The Starter Wife\" stanice USA Network, Julie Houston v NBC seriálu \"Smash\" a detektivky Laury Diamond v seriálu \"Případy pro Lauru\".\n\nNarodila se v Brooklynu, zpěvačce Sandře rozené Simons a Brianu Messingovi a vedoucímu prodeje výroby bižuterie. Je potomkem židovských imigrantů z Ruska a Polska. Když jí byly tři roky, přestěhovali se její rodiče i se starším bratrem Brettem do East Greenwich (Rhode Island).\n\nBěhem studia na střední škole, hrála a zpívala v řadě středoškolských produkcí na East Greenwich High School a hrála v hlavních rolích v muzikálech Annie a Grease. Účastnila se lekcí tance, zpěvu a herectví. Roku 1986 se stala Miss Junior z Rhode Island a soutěžila v Mobile, v Americké Miss Junior na stipendijní program. Rodiče ji podporovali v jejím snu stát se herečkou, ale naléhali, aby dokončila studium sedmi svobodných umění před rozhodnutím mít herectví jako svou kariéru. Po jejich radě navštěvovala Brandeis University; na žádost rodičů tři čtvrtiny přednášek nesouviselo s divadlem. Během jejího juniorského roku studovala divadlo v prestižním British European Studio Group program se sídlem v Londýně. \n\nRoku 1990 získala na Brandeis University bakalářský titul z divadelního umění a tím přístup k elitě Absolventů hereckého programu na New York University, Tisch School of the Arts, která přijme přibližně patnáct nových studentů ročně. Po třech letech získala titul magistra umění.\n\nV roce 1993 získala věhlas v hraní na pre-Broadway, v produkci Tony Kushnera, ve hře . Následně, v průběhu let 1994 a 1995, se objevila v několika epizodách televizního seriálu \"Policie New York\".\n\nV roce 1995 hrála ve filmu \"Procházka v oblacích\" nevěrnou manželku hlavního hrdiny Paula Suttona (Keanu Reeves). To ji přivedlo k síti Fox, k hraní postavy v televizním sitcomu \"Ned a Stacey\". Série trvala dvě řady. Objevila se ve dvou dílech seriálu \"Show Jerryho Seinfelda\": roku 1996 v „The Wait Out“ a roku 1997 v „The Yada Yada“. Také hrála ve filmu \"Bláznivé manévry\". \n\nV roce 1998 hrála hlavní roli bio-antropoložky Sloan Parker v dramatickém sci-fi televizním seriálu \"Lovná zvěř\". Poté jí byla nabídnuta role v televizním seriálu \"Will a Grace\"; scénář jí zaujal a ucházela se o roli Grace Adler, přičemž porazila Nicollette Sheridan, která později hostovala jako její romantický rival. \n\nRoku 2002 byla jmenovaná časopisem People jednou z 50 nejkrásnějších lidí na světě. Roku 2003 ji TV Guide vybral jako Nejlépe oblečenou ženu. \n\nObsadila také malou roli ve filmu \"Hollywood v koncích\" (2002). Dále hrála osudem prokletou manželku v nadpřirozeném thrilleru \"Proroctví z temnot\" (2002) a ve filmu \"Riskni to s Polly\" (2004). Její další hlavní role byla ve filmu \"Dokonalá partie\" (2005). V roce 2005 ji byla společně s Megan Mullally udělena cena Lucy Award.\n\nV roce 2007 si zahrála v televizní minisérii \"Odložená žena\" a byla nominována na Cenu Emmy. O rok později opakovala svou roli Molly Kagan v televizním seriálu \"Odložená žena\".. Na začátku roku 2010 hrála ve filmu \"Wright vs. Wrong\".\n\nV roce 2011 byla zařazena podle na dvacátá druhé místo žebříčku magazínu TV Guide „Nejvtipnější žena v TV“. V roce 2011 byla obsazena do role Julie Houston v NBC hudebním seriálu \"Smash\". V květnu 2011 stanice NBC seriál vybrala pro svoji sezonu 2011–2012. Pilotní díl měl premiéru dne 6. února 2012. Seriál byl po dvou řadách zrušen. \n\nV září 2013 se připojila ke zpěvákovi Green Day Billie Joe Armstrongovi a Leighton Meester ve filmu Franka Whaleyeho \"Tichá harmonie\". Dne 3. ledna 2014 začala hrát na Brodwayi ve hře Outside Mullingar. Tato hra byla nominovaná na cenu Tony jako nejlepší hra za rok 2014. \n\nV roce 2014 získala roli detektivky Laury Diamond v seriálu \"Případy pro Lauru.\" Seriál se přestal vysílat v roce 2016. V roce 2017 byl obnoven seriál \"Will a Grace,\" ve kterém hraje hlavní roli Grace. \n\nRoku 1990 se setkala svým ex-manželem Danielem Zelmanem. Vzali se 3. září 2000 a žili v New Yorku. Dne 7. dubna 2004 se jim narodil syn Roman Walker Zelman. V prosinci 2011 se po jedenácti letech manželství rozešli. Debra Messing podala žádost o rozvod dne 5. června 2012. Ve stejném roce, začala chodit se svým kolegou ze seriálu \"Smash\" Willem Chasem. Dvojice se v říjnu 2014 rozešla.\n\n"}
{"id": "423428", "url": "https://cs.wikipedia.org/wiki?curid=423428", "title": "Zlatý věk", "text": "Zlatý věk\n\nZlatý věk znamená bájné období blaženosti a nevinnosti na počátku lidstva, kdy lidé nepracovali, nestárli a neubližovali si navzájem. V přeneseném smyslu znamená období největšího rozkvětu například umění nebo literatury („zlatý věk české hudby“).\n\nKlasickou podobu báje o Zlatém věku zaznamenali řečtí a latinští antičtí básníci, vyskytuje se však i v mnoha jiných kulturách, zejména Blízkého i Dálného východu. Podle řeckého básníka Hésioda (kolem 800 př. n. l.) bylo na počátku „zlaté pokolení lidí“, kteří „žili jako bozi / bezstarostné srdce v těle / bez roboty, bez trampoty“. „... bylo všeho / bylo nazbyt, nezorána / nesla plodonosná země / žeň bohatou, nelakomou; / oni v pokoji, když chtěli, / přikládali ruku k dílu / v nepřeberném blahobytě / požehnáni stády bravu / příjemní blaženým bohům.“\n\nKdyž tito blažení lidé zemřeli a stali se nebeskými daimony, následovaly další věky, horší a horší: vzpurné stříbrné pokolení, po něm bronzoví obři, kteří se navzájem vyhubili, pak lepší pokolení homérských hrdinů a nakonec páté „železné plemeno“, na něž si básník naříká, že měl raději dříve zemřít, anebo se později narodit.\n\nPlatón v dialogu „Politikos“ charakterizuje první pokolení tím, že lidé nemuseli pracovat, nepotřebovali oděv ani střechu, hovořili se zvířaty a neznali války. Básník Aratos ze Soloi naopak předpokládá zemědělství, ne však zabíjení zvířat. Podle římského básníka Vergilia (29 př. n. l.) teprve Jupiter přinutil lidi pracovat, aby nezlenivěli a museli se snažit: „Rolník neoral zem, než Jupiter nastoupil vládu, / nikdo si označit půdu ni mezí oddělit nesměl, / neboť společný byl z ní výtěžek, svobodná půda / všecko jim dávala sama, ač nikdo ji nežádal o to.“ Velmi podobné schéma po sobě jdoucích „věků“ nebo „pokolení“ najdeme u Ovidia, pro něhož „zlatý věk“ skončil ve chvíli, kdy si lidé postavili lodi a začali se plavit po moři.\n\nIndická mytologie mluví o čtyřech epochách (\"juga\"), které se odlišují barvou a souvisejí se čtyřmi velkými planetami. Jugy následují v pevném pořadí po sobě a cyklus se opakuje. Mahábhárata (8. stol př. n. l. – 4. stol. n. l.) charakterizuje „první a dokonalý věk“ (\"Krita juga\") tím, že lidé nemuseli pracovat a neobchodovali, neznali nemoci, nenávist ani strach a všichni mohli dosáhnout blaženosti. Obdobné představy o Zlatém věku zná i čínská kultura, která jej však spojovala s obdobím dynastií Chan, Tchang a Ming.\n\nNa počátku hebrejské Bible je známý příběh o zahradě Eden (Gn 2,4-3,10), patrně inspirovaný jinými kulturami Blízkého východu, který však přináší i nové prvky. Svět je stvořen kvůli člověku, je mu svěřen do rukou a může ho užívat, musí však respektovat zákaz „stromu poznání“. „Zlatý věk“ nekončí nějakou kosmickou událostí, nýbrž tím, že člověk zákaz porušil. Teprve od této chvíle je smrtelný, musí pracovat a v bolestech rodit.\n\nJeště radikálnější změnu přinášejí bibličtí proroci: „Zlatý věk“ není na začátku, ale čeká Izrael na konci věků. „Já stvořím nová nebesa a novou zemi. Věci minulé nebudou připomínány.“ (Iz 65,17) – „Vymýtím ze země luk, meč i válku.“ (Oz 2,20) – „I překují své meče na radlice a svá kopí na vinařské nože.“ (Mi 4,3) – „Vlk bude pobývat s beránkem, levhart s kůzletem odpočívat. (...) Kojenec si bude hrát nad děrou zmije.“ (Iz 11, 6.8).\n\nZ těchto obrazů vychází očekávání Mesiáše, na něž pak navázalo křesťanství: Zlatý věk na počátku lidstva se člověka zdaleka netýká tolik jako zaslíbené Boží království, které je třeba připravovat, ale v něž může každý křesťan doufat. Tímto obrácením pozornosti od minulého k budoucímu a očekávanému se člověk jistě nevyvazuje z různých osudů, přestává však na nich záviset a může se dokonce sám přičinit o uskutečnění své naděje. Tím přechází Zlatý věk v eschatologické očekávání, případně milenarismus a nakonec se tak připravuje i cesta k utopii.\n\nMircea Eliade ukázal, že představa „zlatého“ počátku a následujícího úpadku tvoří jedno z nejběžnějších výkladových schémat pro postavení člověka na světě. V usedlých a organizovaných společnostech zakládá jednak autoritu předků a starších, kteří stojí blíže k „počátku“ a jsou tedy nezměnitelnými vzory. Na druhé straně z ní plyne povinnost žijících, aby se pravidelně postarali o odstranění všeho, co se během roku změnilo, a snažili se tak vrátit blíže k počátku – podobně jako se každoročně obnovuje i příroda.\n\nHebrejská myšlenka naděje, víry a očekávání přislíbeného vysvobození „na konci věků“ především zhodnocuje dějiny, které nejsou jen stálým úpadkem, nýbrž naopak cestou k cíli. Staví člověka před úplně jiné povinnosti a dává mu naději v něco, co na světě ještě nikdy nebylo. Tím dostaly západní dějiny svoji jedinečnou dynamiku, z níž podle Eliada ovšem plynou také jejich stíny a nebezpečné utopie.\n\n\n"}
{"id": "423431", "url": "https://cs.wikipedia.org/wiki?curid=423431", "title": "Druhá bitva u El Alameinu", "text": "Druhá bitva u El Alameinu\n\nDruhá bitva u El Alameinu byla součást druhé světové války, odehrála se v říjnu 1942 v severní Africe. Začala 19. října, kdy Britové zahájili protiofenzívu. 23. října pod vedením britského generála Bernarda Lawa Montgomeryho Spojenci vyhráli. Erwin Rommel byl nucen ustoupit nejprve k Al Agheile a poté do Tunisu. Německo-italské jednotky byly postupně vytlačovány z Afriky.\n\nPoté, co Spojenci dobyli zpět pevnost Tobrúk, vytlačili nakonec v květnu 1943 Němce z Afriky úplně.\n\n9. září 1940 vpadly Mussoliniho jednotky do Egypta. Britové ustoupili k Sidi Barrani, kde Italové svojí ofenzivu zastavili. 9. prosince zahájili Britové protiútok (viz Operace Compass) a vytlačili Italy z Libyjské provincie Kyrenaiky.\n\nV únoru 1941 posílily vyčerpané italské jednotky jednotky německého Afrikakorpsu a pod velením Erwina Rommela, čerstvého vítěze z Francie, zahájili ofenzivu s cílem dobýt zpět Kyrenaiku a zaútočit na Egypt (viz Akce Sonnenblume). Britové ustoupili až na Egyptskou hranici s výjimkou australské posádky v Tobruku. Ta se zde spolu s Čechoslováky a Poláky opevnila aby tento důležitý přístav nepadl do Rommelových rukou. Následujících osm měsíců se o něj obě strany přetahovaly (viz Obléhání Tobruku). 18. listopadu zahájila nově vzniklá britská 8. armáda operaci Crusader s cílem vyprostit Tobruk z obležení. Rommel byl nakonec donucen ustoupit zpět k Agheile odkud svůj odvážný útok před 10 měsíci začal. V červnu roku 1942 se mu však nakonec přece jen podařilo Tobruk dobýt (viz Bitva u Gazaly). 8. armáda byla donucena stáhnout se hluboko do Egypta až k železniční stanici El Alamein. V červenci zde probíhaly těžké boje, které obě strany vyčerpaly (viz První bitva u El Alameinu). Britové však Rommela zastavili. Nyní se pod velením nového velitele Bernarda Law Montgomeryho připravovali na protiofenzivu.\n\nDne 23. října 1942 zahájil Montgomery první fázi své obezřetně naplánované ofenzivy, operaci \"Lightfoot\". V blízkosti Kattarské prolákliny podnikl XIII. sbor pod velením generála Horrockse klamný útok. Dále na severu pronikl X. sbor pod velením generála Lumsdena přes německá minová pole směrem k hřebenu Kidney. Překvapivý úder, provedený s nelítostnou důsledností donutil Rommela jednat. Shromáždil své motorizované jednotky a zahájil protiútok, při němž vyslal své poslední tanky proti převaze britské palebné síly. Ačkoliv německé ztráty narůstaly, nepodařilo se Montgomerymu prolomit nepřátelské linie. Získal kus území na severu, ale Němci se stále drželi a jejich smrtonosná 88mm děla ničila jeden britský tank za druhým. Britové však na rozdíl od sil Osy mohli svoje ztráty, díky krátkým zásobovacím komunikacím a za Churchillova plného zájmu o výsledek severoafrické kampaně, rychle nahrazovat. Rommel takovou podporu od Hitlera neměl a jeho zásobovací komunikace se táhly až do Libye, takže i když nedosáhl průlomu, podařilo se Montgomerymu citelně zeslabit síly nepřítele.\n\nNa konci října bylo už Montgomerymu jasné, že jeho plán na prolomení německých pozic úplně nevyšel. Se souhlasem vrchního britského velitele Harolda Alexandera vypracoval novou alternativu, operaci \"Supercharge\". Rozhodl se soustředit veškeré své síly proti německým pozicím na jihozápadě, kde očekával Rommelovu slabinu. Dne 2. listopadu zahájila pěchota a dělostřelectvo útok a vytvořili v německé obraně mezeru jíž využily tanky. Rommel přesunul své zbývající jednotky k hřebenu Kidney, kde se Britové pokoušeli o průlom. Německá 88mm děla působila britům citelné ztráty. Britská 9. obrněná brigáda ztratila 70 ze svých 94 tanků. Britové však stále postupovali. Němci v bitvě utrpěli nenahraditelné ztráty, například přišli o všechna 88mm děla s výjimkou 24 kusů. Rommel si uvědomil, že jeho síly už nejsou schopny dále vzdorovat britským silám a tak, navzdory Hitlerovým rozkazům, ustoupil. Zbývalo mu pouhých 36 tanků.\n\nMontgomery dosáhl velmi důležitého vítězství a jeho, nyní sebevědomá, 8. armáda začala pronásledovat zbytky Panzerarmee Afrika. Ústup Osy se zastavil (a to pouze na chvíli) až v Tunisku na Marethské linii. Spojenci definitivně získali v Africe převahu.\n"}
{"id": "423434", "url": "https://cs.wikipedia.org/wiki?curid=423434", "title": "Water (Deepa Mehtaová)", "text": "Water (Deepa Mehtaová)\n\nWater (hindsky: वाटर) je kanadský film nominovaný na Cenu filmové akademie za rok 2005. Jeho autorkou a zároveň režisérkou je Deepa Mehta, scénář napsal Anurag Kashyap. Kanadskou premiéru měl film v roce 2005, v USA v roce 2006.\n\nJde o třetí díl trilogie - předcházela mu díla \"Fire\" (1996) a\" Earth\" (1998). Spisovatel Bapsi Sidhwa napsal podle filmu v roce 2006 novelu, která byla vydána nakladatelstvím Milkweed Press. Film měl premiéru v roce 2005 v Torontu na Mezinárodním filmovém festivalu. Hudbu k filmu složil A. R. Rahman. Text pisní napsal Sukhwinder Singh.\n\nDěj je zasazen do roku 1938 a popisuje život indických vdov.\n\nV této době bylo běžné, aby byly malé dívky provdávány za mnohem starší muže. Podobný osud byl připraven i pro Chuliyu (v překladu znamenající malá myška). Té umírá manžel a ona je v osmi letech poslána do ášramu - domu pro hinduistické vdovy. Před tím než je tam přijata, musí však vyměnit své původní barevné šaty za bílé, odložit své šperky (náramky) a oholit si své dlouhé vlasy.\n\nVe filmu v hlavních rolích hrají Seema Biswas (Shakuntala), Lisa Ray (Kalyani), John Abraham (Narayan) a Sarala Kariyawasam (Chuliya). Ve vedlejších rolích pak Kulbhushan Kharbanda (Sadananda), Waheeda Rehman, Raghuvir Yadav a Vinay Pathak.\n\n"}
{"id": "423436", "url": "https://cs.wikipedia.org/wiki?curid=423436", "title": "Diabetes insipidus", "text": "Diabetes insipidus\n\nDiabetes insipidus (DI) neboli žíznivka je skupina onemocnění způsobující narušení hospodaření těla s vodou. Projevuje se velkou žízní a s ní spojenou polyurií. Toto onemocnění je způsobené nedostatkem vasopresinu, známý také jako antidiuretický hormon, který je způsoben poruchou sekrece tohoto hormonu hypotalamem. Někdy bývá diabetes insipidus zaměňován s onemocněním diabetes mellitus, avšak DI s metabolismem glukózy nemá vůbec nic společného a jediné, co obě onemocnění spojuje je jejích název odvozený z průvodního projevu obou onemocnění – tj. polyurie (diabetes = úplavice). \n\nKvůli nedostatku antidiuretického hormonu nedochází k zahušťování moče, což se projevuje velkou žízní a s ní spojenou polyurií. Paradoxně dochází také k dehydrataci organismu. Velký průtok vody tělem vede ke změně osmotického prostředí, což sekundárně způsobuje hypo- nebo hyperosmolární poruchy vnitřního prostředí. Projevy DI jsou velmi podobné neléčenému diabetu mellitu. Avšak u pacienta s DI není v moči přítomný cukr a ketolátky a nemá hyperglykemii. Dále se DI může projevovat nechutí k jídlu, průjmem, zvracením, s čímž souvisí váhový úbytek.\n\nDiabetes insipidus dělíme na několik typů:\n\nNeurogenní (neboli centrální) DI, nejznámější forma DI, je způsoben nedostatečnou sekrecí hormonu ADH v hypotalamu.\n\nNefrogenní DI je způsoben sníženou vnímavostí ledvin vůči ADH.\n\nDipsogenní DI je způsoben poruchou centra mechanismu žízně lokalizovaném v hypotalamu.\n\nGestační (neboli těhotenský) DI se vyskytuje pouze u matky v průběhu těhotentví a je způsoben produkcí enzymu vasopressinasy placentou, který katabolizuje rozklad ADH.\n\nNeurogenní a gestační diabetes insipidus se léčí náhradou chybějícího vasopressinu syntetickým analogem vasopressinu – např. Desmopressin ve formě tablet, nitožilní injekce nebo nosních kapek. Pro léčbu nefrogenního DI však syntetická analoga vasopressinu neúčinkují, a proto se využívají diuretický hydrochlorothiazid a jemu podobná léčiva.\n"}
{"id": "423440", "url": "https://cs.wikipedia.org/wiki?curid=423440", "title": "Resorcinol", "text": "Resorcinol\n\nResorcinol (též resorcin; systematický název \"benzen-1,3-diol\", chemický vzorec CH(OH)) je organická chemická sloučenina patřící mezi benzendioly (dihydroxyfenoly). Jedná se o 1,3-izomer (\"meta\") benzendiolu a je znám pod celou škálou různých názvů, například \"m\"-dihydroxybenzen, 1,3-benzendiol, 1,3-dihydroxybenzen, 3-hydroxyfenol, \"m\"-hydrochinon, \"m\"-benzendiol nebo 3-hydroxycyklohexadien-1-on.\n\nBenzen-1,3-diol je název doporučený IUPAC v \"Doporučení pro názvosloví organické chemie 1993\".\n\nResorcinol se získává slučováním mnoha pryskyřic (galbanum, asa foetida atd.) s hydroxidem draselným nebo destilací extraktu ze sapanu ježatého. Lze ho připravovat synteticky slučováním 3-jodofenolu, kyseliny fenol-3-sulfonové nebo benzen-1,3-disulfonové s uhličitanem draselným, reakcí kyseliny dusičné s 3-aminofenolem nebo účinkem 10% kyseliny chlorovodíkové na 1,3-diaminbenzen. Mnoho \"ortho\"- a \"para\"-sloučenin aromatické řady (například bromofenoly, kyselina benzen-\"para\"-disulfonová) také poskytuje resorcinol při reakci s hydroxidem draselným.\n\n\n"}
{"id": "423444", "url": "https://cs.wikipedia.org/wiki?curid=423444", "title": "Obora Fláje", "text": "Obora Fláje\n\nObora Fláje (též známá jako Flájská obora) je obora určená k chovu jelení zvěře v Krušných horách v průměrné nadmořské výšce 850 metrů v okrese Most v Ústeckém kraji. Rozkládá se jižně od Flájské přehrady, na západě je vymezena silnicí Fláje-Klíny, na jihu zasahuje do Šumného dolu a východní hranicí se dotýká území okresu Teplice. Obora byla založena Valdštejny již v 18. století. V současnosti oboru spravují Lesy České republiky. Má rozlohu 1930 ha.\n\nV letech 1761-1767 nechal hrabě Emanuel Filibert Valdštejn na svém panství Horní Litvínov-Duchcov vybudovat lovecký zámeček Lichtenwald. Jihovýchodně pod vrchem Bradáčov, na kterém zámeček stojí, pak byla v následujících letech založena obora pro chov jelení zvěře.\n\nKonkrétní údaje o oboře pocházejí až z roku 1848, kdy obora měla rozlohu 3760 ha a bylo zde 650 ks jelení zvěře včetně dovezených jelenů wapiti. V následujícím roce se výměra zmenšila na 900 ha a počet jelení zvěře klesl na 150 kusů, přičemž jeleni wapiti byli vystříleni. V roce 1876 se obora zvětšila na 2050 ha a stav zvěře na 250 ks. Poté na jejím území vznikly menší obory určené k chovu jelení, černé, daňčí, srnčí a mufloní zvěře. V roce 1890 byla celková výměra 2575 ha. Na počátku 20. století se v oboře chovala jen jelení a srnčí zvěř. Během první světové války došlo k velkému úbytku zvěře. V roce 1923 byla obora Valdštejnům zkonfiskována během pozemkové reformy a majitelem obory se stal český stát, který ji předal do správy Ministerstva zemědělství. V roce 1931 se rozloha obory zmenšila na 1424 ha. Po druhé světové válce se rozloha zvýšila na 2273 ha a obora sloužila jen pro jelení zvěř. V roce 1977 se zmenšily hranice obory na 1767 ha. Při poslední rekonstrukci oplocení v letech 1988-1990 se výměra zvýšila na současných 1930 ha s kmenovým stavem 300 ks jelení zvěře.\n\nV současnosti Flájskou oboru spravují Lesy České republiky, konkrétně Lesní správa Litvínov a obora je využívána ke komerčnímu lovu.\n\nObora se rozkládá převážně na katastrálním území Fláje, částečně i Meziboří a Loučná. Nachází se na plošině, která v jihozápadní a západní části prudce klesá do Šumného dolu. Obora je obehnána vysokým plotem a veřejnosti je nepřístupná. Od roku 2013 není přístupná ani v období letních měsíců, jak bylo dříve zvykem. Hlavní brána do obory se nachází v její severozápadní části vpravo od silnice ve směru Klíny-Fláje. Leží na 5 km dlouhé tzv. \"Zámecké aleji\", která spojuje Lichtenwald s loveckou chatou \"Jiřího návrší\" (864 m) uprostřed obory.\n\nNejvyšším bodem obory je Loučná s vrcholem 956 metrů nad mořem a nejnižším oborní plot v Šumném dole (580 m). Na území obory se nacházejí další vrcholy jako \"Široký kopec\" (807 m), \"V Oboře\" (888 m), \"Černý vrch\" (888 m) a \"Studenec\" (878 m).\n\nV oboře je síť studen, ze kterých se do vodovodní sítě čerpá voda vysoké kvality. Po ploše obory je rovnoměrně rozmístěno deset krmných míst, která slouží pro přikrmování zvěře v zimním období.\n\nNa území obory žijí chránění živočichové jako tetřívek obecný, čáp černý, výr velký, sýc rousný. Byl zde pozorován i orel královský a orel mořský, orlovec říční nebo moták pilich. Území obory je zahrnuto do systému Natura 2000 v rámci ptačí oblasti \"Východní Krušné hory\".\n\n\n"}
{"id": "423446", "url": "https://cs.wikipedia.org/wiki?curid=423446", "title": "Seznam osobností vězněných v Terezíně", "text": "Seznam osobností vězněných v Terezíně\n\nToto je seznam věnovaný památce všech významných osobností vězněných v Terezíně.\n\nSeznam nijak nerozlišuje národnost ani faktickou státní příslušnost s vědomím, že v Terezínském ghettu byli v době druhé světové války velmi násilně internovány osoby židovského původu nebo lidé židovské národnosti a v Malé terezínské pevnosti byly ve věznici pražského gestapa vězněni lidé asi 30 různých národností, státní příslušnosti i rozličného náboženského vyznání. Seznam ve své doplňkové části nechce zapomenout také na ty obětavé lidi, kteří těsně po válce pomáhali (zde často s nasazením vlastního života) likvidovat neblahé následky zdejšího válečného utrpení.\n\n\nVelká pevnost Terezín, židovské ghetto (1941–1945) - více než 140000 osob\n\nVěznice pražského gestapa (1940–1945), asi 32000 vězňů\n\n\nObětaví lidé, kteří těsně po válce pomáhali (zde často s nasazením vlastního života) likvidovat neblahé následky zdejšího válečného utrpení\n\n\n"}
{"id": "423455", "url": "https://cs.wikipedia.org/wiki?curid=423455", "title": "Laudate Dominum", "text": "Laudate Dominum\n\nLaudate Dominum jsou úvodní slova římskokatolického chvalozpěvu. První dva verše odpovídají Žalmu 117 (hebrejské číslování). V římskokatolické liturgii, může být tento chvalozpěv zpíván po Eucharistické adoraci.\n\nV obvyklém českém překladu je zajímavé zejména prohození prvních dvou veršů, které má samozřejmě rytmické důvody. V doslovném překladu je zde záměrně Dominus překládáno Pán, což kromě Otce zahrnuje i Syna. Nejvýznamnější rozdíl je v druhé části, kde je v obvyklém překladu pravda nahrazena věrností.\n\nPravděpodobně nejslavnější hudební verzi zkomponoval Wolfgang Amadeus Mozart. Sólo v ní zpívá soprán za doprovodu sboru. Jedná se o pátou z šesti částí rozsáhlejšího díla známého jako Vesperae solennes de confessore (K.339).\n\n"}
{"id": "423460", "url": "https://cs.wikipedia.org/wiki?curid=423460", "title": "Seznam katolických poutních míst v Česku", "text": "Seznam katolických poutních míst v Česku\n\nV Česku je mnoho katolických poutních míst. Velká část z nich je zasvěcena Panně Marii (např. v Brněnské diecézi 33 poutních míst z celkového počtu 61).\n\n\n\n\n\n"}
{"id": "423466", "url": "https://cs.wikipedia.org/wiki?curid=423466", "title": "Seznam rondelů v Česku", "text": "Seznam rondelů v Česku\n\nSeznam rondelů (barokních a jiných rotund) v České republice:\n\n\n"}
{"id": "423476", "url": "https://cs.wikipedia.org/wiki?curid=423476", "title": "Thomas Akers", "text": "Thomas Akers\n\nThomas Dale Akers (* 20. května 1951 St. Louis, stát Missouri, Spojené státy americké) je americký astronaut, který absolvoval čtyři lety raketoplánem v období let 1990–1996. \n\nThomas, později přezdívaný Tom, po základní škole absolvoval roku 1969 střední školu (Eminence High School) v Missouri a dostal se na studium aplikované matematiky na University of Missouri. Po jejím absolvování v roce 1975 se vrátil jako učitel na střední školu Eminence, kde strávil čtyři roky. V roce 1979 nastoupil k vojenskému letectvu USAF, zde byl pověřen analýzou dat u raket vzduch-vzduch. V letech 1982–1983 byl testovacím pilotem na Edwardsově letecké základně. Roku 1983 nastoupil major USAF Thomas Akers jako zaměstnanec do Houstonu k NASA, kde v letech 1987-1988 absolvoval výcvik budoucích astronautů. Po něm byl zařazen do kádru astronautů. Po absolvování letů do vesmíru se vrátil učit na universitu Rolla v Missouri.\nTom je ženatý, jeho manželkou je Kaye Lynn rozená Parkerová a mají spolu dvě děti, Daveho a Jessicu.\n\nThomas Akers je registrován jako 232 kosmonaut Země s téměř 34 dny strávenými v kosmu. Při čtyřech výstupech do volného prostoru (EVA) strávil ve skafandru téměř 30 hodin\n\n\n"}
{"id": "423478", "url": "https://cs.wikipedia.org/wiki?curid=423478", "title": "Gynostema pětilistá", "text": "Gynostema pětilistá\n\nGynostema pětilistá neboli Jiaogulan (\"Gynostemma pentaphyllum\") je popínavá rostlina z čeledi tykvovité, jejíž původ je v oblastech jižní Číny. Je mrazuvzdorná až do –15 °C. Na zimu nadzemní části odumírají, na jaře však znovu obráží. Dá se pěstovat i v květináči. Rostlina je někdy označována jako \"pětilistý ženšen\" či \"jižní ženšen\"; s pravým ženšenem (\"Panax ginseng\") ale příbuzná není a stejně tak nemá nic společného ani s ženšenem severoamerickým (syn. ženšen pětilistý, \"Panax quinquefolius\").\n\nObsahuje přes 90 druhů damaranových saponinů (gypenosidů). Zhruba deset z nich je identických se ženšenovými panaxosidy. Obsahuje:\n\nŠiroce rozšířená informace, že gynostema obsahuje vyšší koncentraci saponinů než ženšen, není v obecném měřítku pravdivá; samotné saponiny tvoří zhruba 2,4 % sušené drogy, z toho zastupují ženšenové saponiny asi čtvrtinu. Gynostema ale obsahuje i další látky, takže ji není správné vnímat jako náhradu ženšenu (slabší či silnější ženšen), ale jako léčivku s vlastním použitím.\n\nKrom saponinů obsahuje, stopové prvky, vitamíny, aminokyseliny a bílkoviny. Po staletí lidé věří, že umí prodloužit život. V místech kde lidé pijí odvar z jejích listů, se běžně dožívají velmi vysokého věku. Posiluje činnost srdce, snižuje hladinu cukru a cholesterolu v krvi. Reguluje krevní tlak - vysoký snižuje, nízký naopak dokáže zvýšit. Uvolňuje křeče, posiluje nervový systém, stimuluje funkci jater, působí jako prevence proti rakovině.\n\n\n \n"}
{"id": "423480", "url": "https://cs.wikipedia.org/wiki?curid=423480", "title": "Pavel Elsnic", "text": "Pavel Elsnic\n\nPavel Elsnic (* 21. února 1969) je český bývalý závodník na horském kole a v cyklokrosu. Je odchovancem lounské cyklistiky, kde začínal pod vedením trenéra Milana Chrobáka. Svou závodní kariéru začínal jako cyklokrosař ve Stadionu Louny. Později závodil za týmy AŠ Mladá Boleslav (do roku 1994), Diamond Back Katmar, Red Bull Fort v Lanškrouně (1996 - 1998), Česká spořitelna MTB Team (1999 - 2005). V současnosti působí společně se Stanislavem Hejdukem jako sportovní ředitel Factor Bike Teamu v Teplicích. Dosáhl dosud nejlepšího výsledku českých bikerů ve Světovém poháru MTB - v roce 1994 v australském Cairns získal 3. místo. Čtyřnásobný mistr ČR v cross country na horských kolech.\n\n\n"}
{"id": "423483", "url": "https://cs.wikipedia.org/wiki?curid=423483", "title": "Hebraizace příjmení", "text": "Hebraizace příjmení\n\nHebraizace příjmení ( עברות, \"ivrut\" odvozeno od לעברת, \"le'avret\", doslova „hebraizovat“) je proces přijetí hebrejského příjmení.\n\nMnoho imigrantů do dnešního Izraele si změnilo svá příjmení, aby odstranili zbytky \"galutu\" (exilu), který by se jinak i nadále nesl s jejich cizojazyčnými příjmeními. Tento jev byl běžný zejména mezi aškenázskými imigranty, a to hlavně z toho důvodu, že svá příjmení přijali až v pozdější době za Německé říše či Rakouska-Uherska. Existuje pouze několik málo typicky hebrejských příjmení, jako například \"Kohen\" (v češtině též Kohn, či anglicky Cohen; v původním významu „kněz“) či \"Lévi\" (jeden z izraelských kmenů). Za židovská příjmení jsou často pokládána jména končící na \"-berg\", \"-stein\" či \"-man\", tato však mají německý původ. Příjmení končící na \"-sky\" a \"-vitz\" pak mají původ slovanský. Naopak některá hebrejská příjmení, jako \"Kac\", \"Bogoraz\" a \"Pak\" jsou hebrejskými akronymy, přesto že jsou často vnímána jako cizojazyčná příjmení (v těchto případech z němčiny, ruštiny a korejštiny).\n\nHebraizace příjmení je unikátním jevem hebrejštiny. Počátek tohoto procesu se datuje k první a druhé aliji, a k jeho pokračování došlo i po založení Státu Izrael. Tento rozšiřující se trend byl za dob jišuvu a bezprostředně po založení Izraele založen na tom, že hebrejské příjmení poskytovalo náležitost k novému státu. Jednalo se také často o přání skoncovat s minulostí.\n\nMezi členy jišuvu (první navrátivší do Země izraelské) existoval silný pocit, v hebrejštině známý jako, \"šlilat hagola\" (hebrejsky: שלילת הגולה, doslova „negace diaspory/exilu“), který často vyúsťoval ve změnu příjmení z diaspory (často vnímané jako „otrocké příjmení“) za čistě hebrejské. Součástí sionistického hnutí nebyla pouze samotná alija (imigrace do Palestiny, potažmo Izraele). Byla to rovněž touha vymanit se z představy slabého Žida, který žije v štetlu a mluví jidiš a naopak vytvořit obraz silného Žida z Erec Jisra'el. Tato myšlenka získala ohlas zejména při první a druhé aliji. Po hebraizaci příjmení již mohlo dojít k odložení starého příjmení.\n\nJeště před založením Izraele vyhlásilo sionistické vedení a Národní rada rok 1944 jako „rok naturalizace a hebrejských příjmení.“ Díky tomu vydala zvláštní komise vedená Mordechajem Nemzabim brožuru, která obsahovala postup pro vytvoření hebrejských příjmení.\n\n\nPo založení Izraele stále přetrvával názor, že by hebraizace příjmení měla pokračovat, aby se nakonec vytlačila příjmení z diaspory.\n\nPrvní izraelský premiér David Ben Gurion byl přesvědčený o potřebě používání hebrejštiny (sám si změnil příjmení z Gryn na Ben Gurion) a snažil se přesvědčit i ostatní aby si svá příjmení změnili na hebrejská. Při podpisu deklarace nezávislosti Ben Gurion přesvědčil Herzla Rosenbluma, aby se podepsal jako Herzl Vardi (což bylo jeho umělecké jméno, které později přijal za své), jelikož chtěl, aby na tomto dokumentu bylo co nejvíce hebrejských jmen. Nakonec si svá jména hebraizovalo dalších devět signatářů deklarace.\n\nVe svém rozkazu vojákům Izraelských obranných sil (IOS) Ben Gurion napsal: „Je třeba, aby každý velící důstojník (počínaje velitelem jednotky, konče náčelníkem Generálního štábu) změnil své německé, anglické, slovanské, francouzské či jakékoliv jiné příjmení na hebrejské, aby byl vzorem pro své vojáky. Izraelské obranné síly musí mít hebrejského ducha, vizi, a to ve všech vnitřních i vnějších projevech.“\n\nOd roku 1950 vstoupilo v platnost závazné nařízení týkající se hebraizace příjmení i pro představitele státu a osoby reprezentující Izrael v zahraničí. Byla ustanovena „komise pro hebrejská jména,“ která dohlížela na implementaci tohoto nařízení a jejím úkolem bylo mimo jiné radit při výběru hebrejského jména.\n\nHebraizace příjmení vzbudila ostrý spor jak za dob jišuvu, tak po založení Izraele.\n\nMezi největší zastánce hebraizace patřil politik, historik a druhý izraelský prezident Jicchak Ben Cvi (Šimšelevič). Narodil se 24. listopadu 1884 na Ukrajině a v Istanbulu studoval společně s Ben Gurionem na univerzitě. V roce 1906 se zúčastnil zakládající konference Poalej Cijon a v roce 1907 provedl aliju do tehdejší osmanské Palestiny. Patřil mezi zakladatele strany Achdut ha-Avoda (předchůdkyně dnešní Strany práce), byl aktivním v Haganě, byl členem Národní rady a byl signatářem deklarace nezávislosti. Zemřel v roce 1963. Ben Cvi napsal:\n\nVedle nadšených zastánců, kteří vybízeli Židy žijící v Erec Jisra'el k hebraizaci svých příjmení, existovali rovněž odpůrci tohoto procesu, kteří v něm spatřovali odstranění části židovských dějin. Jedním z odpůrců hebraizace byl spisovatel a učitel Moses Calvary. Narodil se v 1. prosince 1876 v Německém císařství a získal tradiční, všeobecné a rabínské vzdělání. Byl členem strany Achdut ha-Avoda, vyučoval v mládežnické vesnici Meir Šafia či Ahava a zastával post ředitele Hebrejského gymnázia v Jeruzalémě. Publikoval články v hebrejštině a němčině. Zemřel v roce 1944.\n\nNěkteří lidé měli ke svému příjmení z diaspory emocionální vztah, a to jak pro jeho vznešený původ (hebrejsky: יִחוּס \"jichus\"), tak pro touhu i nadále se identifikovat se svou etnickou skupinou. Existuje příběh, ve kterém izraelský diplomat řekl Davidu Ben Gurionovi: „Změním si své příjmení, pokud mi ukážete nežida, který se jmenuje Lifshitz.“ Jiní lidé měli příjmení, která byla původní hebrejská.\n\nNesouhlas s hebraizací příjmení i nadále pokračoval. Mnozí lidé si svá příjmení změnili, jako třeba Jigael Sukenik, který si jej změnil na Jigael Jadin, či Levi Školnik, který si jej změnil na Levi Eškol. Jiní, jako třeba Chajim Weizmann či Šimon Agranat, si svá příjmení ponechali.\n\nTento trend se postupně umírnil v souvislosti se založením Izraele a s tím, jak se hebrejština stala běžným jazykem. Nicméně i dnes lidé stále hebraizují svá příjmení, zvláště pak ti, kteří slouží u IOS a při izraelských diplomatických misích v zahraničí.\n\nNavíc, jak napětí mezi různými židovskými etnickými skupinami narůstalo, někteří se již dále chtěli identifikovat se „stigmatizovanou“ etnickou skupinou či se sloučit v „kolektivní izraelskou identitu,“ a proto se rozhodli svá příjmení hebraizovat.\n\nExistuje také trend k návratu ke svým kořenům a zachování tradicí unikátních pro každou etnickou skupinu. Někteří, kteří vyjádřili touhu navrátit se ke svým kořenům se tak navrátili ke svým původním jménům, která dříve zavrhli v rámci hebraizace. Jedním z těchto lidí byl izraelský spisovatel Jicchak Orpaz, který obnovil své původní příjmení \"Averbuch\".\n\nExistovalo několik způsobů jak lidé hebraizovali svá jména.\nNěkterá příjmení byla přímo přeložena z původních příjmení z diaspory.\n\nPřímý překlad:\nŽidovská patronyma:\nJiná příjmení byla překladem patronymických jmen.\nToponyma:\nJiná příjmení byla přeložena z toponyma.\nU některých příjmení došlo k jejich negaci. Stalo se to především u příjmení majících negativní význam.\nJiná příjmení byla hebraizována na základě podobnosti s biblickým místem, židovskou historickou postavou či hebrejským slovem s hezkým významem.\nNěkdy byla možnost jméno přeložit či jej vybrat na základě podobnosti (Homofon).\nV některých případech byla použita nepřímá příbuznost.\nNěkteří zvolili úplně nové příjmení, často se symbolickým přírodním významem.\nNěkteří si své jméno ponechali z různých důvodů. Někdy byl důvodem náboženský význam daného příjmení. Například příjmení pojící se k příjmení Kohen (kněz) jako například Cohen, Kohn, Kaplan, Sacerdoti, Kac, Azoulai, apod.). Dále pak příjmení naznačující, že jeho nositel je potomek kmene Levi, jako například příjmení Levi, Levy, Weil (anagram) a Segal (hebrejský akronym). Jindy se jednalo o název synagogy nebo náboženské postavy, jako Gabaj, Chazan nebo Rabin.\n\nNěkteří si ponechali svá příjmení pro jejich \"jichus\" (doslova původ). Jednalo se například o příjmení Horowitz (slavná rabínská dynastie), Rothschildové (slavná židovská bankéřská dynastie), Einstein (slavný nositel) či Šaltiel (starodávná sefardská rodina s kořeny vedoucími ke králi Davidovi).\n\nJiní si své příjmení ponechali, avšak s tím, že doznalo určité úpravy kvůli kompatibilitě s hebrejštinou. Mezi tyto případy patří například příjmení Lando (z „Landau“) či Glober (z „Glaubner“).\n\nJiná „diasporní“ židovská příjmení jsou již od počátku hebrejská, jako třeba Aškenazi, Jerušalmi; zkomolenina hebrejských slov, jako třeba Heifec (z Chafec); hebrejská akronyma, jako třeba Šalit (z „\"Šejichje le'orech jamim tovim\"“), nebo aramejského původu, jako například Kahane nebo Raban.\n\n"}
{"id": "423501", "url": "https://cs.wikipedia.org/wiki?curid=423501", "title": "Vilém Tell (rozcestník)", "text": "Vilém Tell (rozcestník)\n\nPojem Vilém Tell má více významů:\n"}
{"id": "423504", "url": "https://cs.wikipedia.org/wiki?curid=423504", "title": "Sovinec", "text": "Sovinec\n\nSovinec (německy \"Eulenberg\", dříve \"Aulnburg\") je vesnice v okrese Bruntál patřící pod obec Jiříkov. Vesnice leží pod stejnojmenným hradem. Sovinec měl ve znaku sovu.\n\nPrvní písemná zmínka o obci pochází z roku 1353.\n\nPočet obyvatel Sovince podle sčítání nebo jiných úředních záznamů:\n\nV Sovinci je evidováno 67 adres : 43 čísel popisných (trvalé objekty) a 25 čísel evidenčních (dočasné či rekreační objekty). Při sčítání lidu roku 2001 zde bylo napočteno 40 domů, z toho 16 trvale obydlených.\n\n\nV Sovinci žije český fotograf Jindřich Štreit.\n"}
{"id": "423505", "url": "https://cs.wikipedia.org/wiki?curid=423505", "title": "Matylda Bavorská", "text": "Matylda Bavorská\n\nMatylda Ludovika Bavorská (30. září 1843, Mnichov – 18. červen 1925, Mnichov) byla bavorská princezna a provdaná hraběnka z Trani.\n\nNarodila se na zámku Possenhofen u Starnberského jezera jako příslušnice bavorské vévodské rodiny. Byla již sedmým potomkem a čtvrtou dcerou narozenou z manželství vévody Maxe Josefa s princeznou Ludovikou. Oba rodiče náleželi k Wittelsbašské dynastii. Matka vyrostla na bavorském královském dvoře a jako jediná z dcer bavorského krále Maxmiliána I. se musela provdat „pod úroveň“. Otec si na rozdíl od své ženy nepotrpěl na formality, vedl veselý život, často cestoval a rovněž nenechal na pokoji žádnou sukni. Titul, jehož nositelem se stal po smrti otce Pia, udělil teprve nedávno (1799) bavorský vévoda Maxmilián IV. jeho dědečkovi Vilémovi a zněl Vévoda v Bavorsku \"(Herzog in Bayern)\".\n\nMatylda, které se pro její vysoký hlásek přezdívalo „Vrabčák“ (německy \"Spatz\"), vyrůstala společně se svými sourozenci Ludvíkem (1831–1920), Helenou (1834–1890), Alžbětou (1837–1898), Karlem Teodorem (1839–1909), Marií (1841–1925), Sofií (1847–1897) a Maxem Emanuelem (1849–1893) v mnichovském paláci nebo na venkovském zámečku v Possenhofenu, jež děti milovaly. S otcem, který kazil matčino úsilí o vzdělání dětí, chodily do cirkusu (vlastní manéž nechal vévoda postavit i ve svém paláci v Mnichově), cvičily se v jízdě na koni a hře na citeru.\n\nPoklidný rodinný život, ačkoliv na mladší členy asi změny příliš nedolehly, se změnil ve chvíli, kdy se matčina sestra rozhodla pro sňatek svého syna s bavorskou princeznou. Arcivévodkyně Žofie zvolila za budoucí manželku rakouského císaře Matyldinu starší sestru Helenu. Císař František Josef I. se ovšem v lázních Bad Ischl na první pohled zamiloval do jejich další sestry Alžběty. Ta opustila Mnichov 20. dubna 1854, aby se o čtyři dny později ve Vídni stala manželkou Františka Josefa I. a rakouskou císařovnou.\n\nSestra Helena se provdala až o čtyři roky později za \"poštovního\" prince Maxmilián Thurn-Taxis. Ve třiatřiceti letech ovdověla a v roce 1871, po smrti tchána Maxmiliána Karla Thurn-Taxis, se stala hlavou domu Thurn-Taxisů za svého neplnoletého syna.\n\nV roce 1859 se uskutečnily v rodině bavorského vévody dvě svatby. Nejprve se 3. února 1859 v Mnichově provdala Matyldina oblíbená sestra Marie za bourbonského prince Františka II., s nímž se 22. května téhož roku stala královnou obojí Sicílie.\nDne 28. května 1859 v Augsburgu pak uzavřel morganatické manželství nejstarší bratr Ludvík. Pro herečku Jindřišku Mendlovou, která mu již porodila dvě děti, se vzdal bavorského následnictví a získal povolení k sňatku. Jejich dcera Marie Luisa Larischová-Wallersee později sehrála nešťastnou úlohu v tzv. Mayerlinské aféře.\n\nHlavním cílem každé matky bylo dojednat pro svou dceru výhodný sňatek, přičemž Matyldiným manželem se měl stát přinejmenším princ královské krve, protože byla koneckonců sestrou rakouské císařovny a královny obojí Sicílie. Matka zamířila pro vhodného ženicha i tentokrát do rodu Bourbon-Obojí Sicílie a jako vhodnou partii pro svou dceru zvolila opět syna krále Obojí Sicílie Ferdinanda II. Tranijský hrabě Ludvík (1838–1886) byl pohledný a sebevědomý mladík.\n\nSvatba se konala 5. června 1861 v Mnichově a následně se mladá nevěsta vydala do svého nového domova v Itálii, kde pobývala i její starší sestra Marie, která byla do 20. března 1861 královnou obojí Sicílie (jejího manžela svrhli Garibaldiho vojáci). Dne 15. ledna 1867 přivedla na svět ve švýcarském Curychu svou jedinou dceru Marii Terezii (1867–1909), zvanou \"Mädi\", pozdější kněžnu ze Sigmaringenu.\n\nManželství nebylo pro oba manželé dle představ. Ludvík utápěl žal v alkoholu a náručí četných žen, zatímco Matylda trávila čas se svou sestrou v Římě. Později pobývala v Paříži či lázních Baden-Baden nebo doprovázela jak Marii tak Alžbětu na četných cestách. V roce 1886 zemřel její manžel (podle některých zdrojů spáchal sebevraždu), ale Matylda se již znovu neprovdala.\n\nBěhem 1. světové války žila ve Švýcarsku a později pobývala i s Marií v Mnichově, kde také zemřela krátce po ní v nedožitých dvaaosmdesáti letech 18. června 1925. Matylda zemřela jako poslední z devíti potomků bavorského vévody Maxe Josefa a princezny Ludoviky. Přežila také svou jedinou dceru Marii, která zemřela v březnu 1909 zřejmě na roztroušenou sklerózu.\n\nZdroj: \n\n\n"}
{"id": "423506", "url": "https://cs.wikipedia.org/wiki?curid=423506", "title": "Rahsaan Roland Kirk", "text": "Rahsaan Roland Kirk\n\nRahsaan Roland Kirk (7. srpna 1935 , Columbus, Ohio – 5. prosince 1977, Bloomington, Indiana ) byl slepý americký jazzový multiinstrumentalista který hrál na tenor saxofon, flétnu a mnoho dalších nástrojů. Jeho vystoupení na jevišti bylo plné vitality, mistrné improvizace doprovázené komickým žertováním, politickým chvástáním a hraním současně na několik nástrojů najednou.\n\nKirk se narodil jako Ronald Theodore Kirk v Columbu v Ohiu, ale změnil si křestní jméno přehozením prvních dvou písmen na \"Roland\". Jako malý chlapec oslepl díky nedostatečné lékařské péči. V roce 1970 si Kirk přidal druhé jméno \"Rahsaan\", poté co jej zaslechl ve snu.\n\n\n\n\n\n\n\n\n\n\n\n\n"}
{"id": "423512", "url": "https://cs.wikipedia.org/wiki?curid=423512", "title": "Sofie Bavorská", "text": "Sofie Bavorská\n\nSofie/Žofie Charlotta Augustýna Bavorská (23. února 1847, Mnichov – 4. května 1897, Paříž) byla bavorská princezna z rodu Wittelsbachů a sestra rakouské císařovny Alžběty a sicilské královny Marie. Po nevydařených zásnubách s bavorským králem Ludvíkem II. se provdala za vévodu z Alenconu. Zemřela při požáru budovy Bazar de la Charité na Rue Jean-Goujon v Paříži.\n\nNarodila se jako nejmladší z dcer bavorského vévody Maxe a jeho ženy princezny Ludoviky. Manželství rodičů nepatřilo mezi ta šťastná, protože povahy obou byly dosti rozdílné. Vévoda vedl nekonvenční život a rád se pobavil s pěknými ženami, zatímco vévodkyně jako dcera bavorského krále Maxmiliána I. považovala stavovsky nepřiměřený sňatek za potupu. Přesto se v manželství narodilo devět dětí, z nichž se sedm dožilo dospělosti.\n\nNejstarší bratr Ludvík (1831 – 1920) se zřekl vévodského titulu z lásky k herečce Jindřišce Mendlové, později povýšené na svobodnou paní z Wallersee. Nejstarší sestra se měla stát rakouskou císařovnou, ale František Josef I. se zamiloval do mladší Alžběty (1837 – 1898), a tak se Helena (1834–1890) nakonec stala manželkou dědičného prince Maxmiliána Thurn-Taxise. Bratr Karel Teodor (1839–1909) si zajistil věhlas jako vynikající oční lékař. Sestry Marie (1841–1925) a Matilda (1843–1925) se provdaly za bratry, korunního prince Františka Neapolsko-Sicilského a hraběte Ludvíka Traniho. Nejmladším bratrem byl Max Emanuel (1849–1893).\n\nPočetná rodina pobývala nejčastěji v paláci na Ludwigstrasse v Mnichově, kde vévoda nechal zbudovat cirkus či kavárnu ve francouzském stylu, nebo na venkovském sídle Possenhofen u Starnberského jezera. Na vzdělání a výchovu dohlížela pouze matka, která se snažila dětem zajistit dobré učitele. Učením se ale děti zabývaly především v paláci, kdežto v Possenhofenu měly více volnosti. Hrály si na loukách i v zahradách, v lese pozorovaly zvířata, plavaly v jezeře nebo jezdily na koních. Otec kladl důraz především na fyzickou zdatnost svých potomků a znalosti z lavice považoval za málo důležité. Když se ovšem u Sofie projevily hudební sklony, najali rodiče učitele klavíru.\n\nSofie byla nejen velmi krásná, ale navíc byla také sestra rakouské císařovny. Byla poslední neprovdanou dcerou bavorského vévodského páru, a tak měla zřejmě značnou volnost v rozhodování, kdo se stane jejím chotěm. Odmítla jak württemberského vévodu Filipa. tak portugalského prince Ludvíka a dokonce i svého švagra arcivévodu Ludvíka Viktora. Možná již v té době ona i její matka doufaly ve sňatek s bavorským králem Ludvíkem II.\n\nSofie nazývala Ludvíka II. svým bratrancem a dobře si s ním rozuměla. Pohádkový král, jak se mu později přezdívalo, miloval hudbu Richarda Wagnera. Sofie dobře ovládala hru na klavír a s Ludvíkem sdílela jeho lásku k hudbě. S králem si také často dopisovala.\nSofiina matka ovšem hleděla s obavami na tento vztah, vedoucí do slepé uličky, a když se Ludvík nedokázal vyjádřit, jejich korespondenci zakázala. Rozčilený král se rozhodl, že nemůže svou Elsu, jak ji v dopisech oslovoval, ztratit, a proto požádal o její ruku.\n\nV dopise jí mimo jiné napsal: \"\"Moje milovaná Žofie! Poupě, jež nevědomky (jako přátelství) vyrůstalo v mém srdci se rozvinulo: je to láska k Tobě, moje drahá Žofie, vroucí, upřímná, celistvá láska... Chceš se stát mou ženou? Mou družkou na trůně? Bavorskou královnou? Pevně a jistě věřím, že my dva spolu budeme šťastní...\"\"\n\nZasnoubení bylo oficiálně oznámeno 22. ledna 1867.\n\nLudvík se ovšem zřejmě nemohl rozhodnout, zda se opravdu oženit chce a jeho chováni k Sofii bylo dosti zvláštní. Např. na zásnubní slavnosti ji opustil hned po prvním tanci s výmluvou, že musí pozdravit ještě ostatní hosty a odjel do divadla, kde zhlédl poslední dějství Schillerovy Marie Stuartovny. Jindy zase svou snoubenku navštívil, aby jí na hlavu nasadil královskou korunu, či si ji nechal uprostřed noci zavolat, aby mu zapěla jednu z Wagnerových skladeb.\n\nKrátce po zasnoubení se Sofie vášnivě zamilovala do mnichovského fotografa Edgara Hanfstaengla. Edgar byl vzdělaný, zcestovalý a především pohledný mladý muž. Sofie se s ním zřejmě seznámila v ateliéru jeho otce, kde vznikly její fotografie s Ludvíkem k příležitosti jejich zasnoubení. Milostný poměr začal zřejmě v červenci 1867. Dopisy si vyměňovali s pomocí Sofiiny služebné Toni a část se jich zachovala. Milenci se také tajně scházeli v Mnichově i Possenhofenu.\n\nZda o Sofiině vztahu věděl král Ludvík II., není jisté. Do svatby s ní se mu ale nechtělo a tak přesunul termín svatby ze září na říjen, čímž vyprovokoval Sofiina otce k napsání dopisu, v němž jej žádal, aby svou nevěstu neuváděl v řeči a více sňatek neodkládal. Král se cítil takovým dopisem uražen, ale již předtím došel k rozhodnutí a své snoubence napsal, že zasnoubení ruší. Oba dopisy se na cestě minuly.\n\nPo tomto potupném skandálu na princeznu zbyl už jen francouzský vévoda Ferdinand z rodu francouzských Bourbonů. Byl synem Ludvíka Karla vévody z Nemours a jeho manželky a sestřenice anglické královny Viktorie I., Viktorie Sasko-Kobursko-Kohárské. Vévoda byl velice atraktivním mužem se šarmem, který však na Sofii příliš nezapůsobil. Manželé si od počátku nebyli zrovna sympatičtí. Svatba se konala 28. září 1868 na Possenhofenu. S orleánským novomanželem dosti cestovali a po roce soužití se manželům narodila 19. července 1869 holčička Luisa Victoire a o tři roky později přišel na svět 18. ledna malý vévoda de Vendome Emanuel. Je zajímavé, že Sofie trpěla permanentně hlubokými depresemi podobně jako její starší sestra Alžběta.\n\nMezitím léta uplynula a Sofie se opět zamilovala tentokrát do doktora Glasera ze Štýrského Hradce. To mělo však háček. Glaser byl totiž ženatý a jeho žena vyhrožovala, že známost veřejně oznámí. Sofie tehdy uprchla s milencem do Merana, avšak tam byly brzy odhaleni. Manžel ji poslal do ústavu pro duševně choré. Poté, co Sofii propustili, vstoupila do řádu dominikánek a pod jménem sestra Marie Madeleine pečovala o tuláky a hlavně ženy, které zůstaly samy s dětmi. V roce 1897 pořádal klášter dominikánek v Paříži bazar pro dobročinnost a vévodkyně z Alenconu byla jednou z hlavních organizátorek. Na tomto bazaru se dokonce měl promítat i film bratrů Lumiérů. Materiál se však vznítil a požár postupně zachvátil celou budovu. Žofie, která myslela především na dívky, si přála opustit sál, teprve až ony budou venku, což se jí nepodařilo a stalo se jí tak osudným. Nešťastně zemřela tedy 4.5. 1897.\n\n\n"}
{"id": "423513", "url": "https://cs.wikipedia.org/wiki?curid=423513", "title": "František Derfler", "text": "František Derfler\n\nFrantišek Derfler (12. února 1942 Plzeň – 17. srpna 2019) byl český herec, divadelní organizátor, divadelní pedagog.\n\nPo absolutoriu na brněnské Janáčkově akademii múzických umění (JAMU) v roce 1964 působil nejprve v pražském Divadle Jiřího Wolkera (1964–1975), poté do roku 1980 působil v brněnském Divadle Husa na provázku. Od roku 1980 byl členem činohry Národního divadla v Brně, kde v letech 1990 až 1997 pracoval ve funkci šéfa jeho činohry. V roce 1969 se stal spoluzakladatelem experimentálního Bílého divadla, roku 1988 založil Divadlo U stolu.\n\nJedná se o signatáře Charty 77 a vydavatele brněnské samizdatové edice \"Studnice\". V listopadu 1989 v Brně spoluzaložil místní Občanské fórum a stal se i jeho mluvčím.\n\nOd roku 2003 vyučoval na Divadelní fakultě JAMU.\n\nÚčinkoval v několika filmech a řadě televizních filmů a seriálů (např. Balada pro banditu, Četnické humoresky). Spolupracoval také s Českým rozhlasem, např. na cyklu Toulky českou minulostí.\n\n\n"}
{"id": "423515", "url": "https://cs.wikipedia.org/wiki?curid=423515", "title": "František Černík", "text": "František Černík\n\nFrantišek Černík (* 3. června 1953, Nový Jičín) je bývalý československý hokejový útočník. Je členem Klubu hokejových střelců deníku Sport a členem Síně slávy českého hokeje.\n\nS československou reprezentací se zúčastnil Zimních olympijských her 1984, odkud si přivezl stříbrnou medaili.\n\n"}
{"id": "423516", "url": "https://cs.wikipedia.org/wiki?curid=423516", "title": "Václav Podestát", "text": "Václav Podestát\n\nVáclav Podestát (* 22. května 1960, Kralovice) je český fotograf.\n\nZačal fotografovat krajinu a zátiší v roce 1977. Od poloviny osmdesátých let ze zaměřil na dokumentární cykly (\"Lidé z Porty\", \"Život beze snů\", \"Lidé\"). V roce 1988 absolvoval na Institutu výtvarné fotografie v Praze a v roce 1994 na katedře fotografie FAMU. Od roku 1997 vyučuje fotografii na Slezské univerzitě v Opavě. Od 2013 docent (habilitace na Vysoké škole výtvarných umění v Bratislavě). Vedle dokumentárně zaměřené volné tvorby (cykly \"Život beze snů\", \"Lidé\", \"Privátní příběhy\" aj.) je činný také jako kurátor výstav pro Muzeum a galerii severního Plzeňska v Mariánské Týnici (např. Zdeněk Lhoták, Jiří Hanke, Bořivoj Hořínek, Jindřich Štreit, Emila Medková, Olbram Zoubek, sestry Válovy, Věra Janoušková, Adolf Born, Oldřich Kulhánek, Miloslav Chlupáč, Václav Fiala, Jiří Slíva, Ota Janeček aj.). Zabývá se i fotografickou kritikou a publicistikou. V roce 2017 mu nakladatelství KANT v Praze vydalo autorskou knihu \"S andělem uprostřed davu\".\n\nFotografie ve veřejných sbírkách\n\n\nLiteratura\n\n\n"}
{"id": "423517", "url": "https://cs.wikipedia.org/wiki?curid=423517", "title": "Opálka (rozcestník)", "text": "Opálka (rozcestník)\n\nOpálka může být :\n\n\n\n"}
{"id": "423519", "url": "https://cs.wikipedia.org/wiki?curid=423519", "title": "Huber", "text": "Huber\n\nNěmecké příjmení Huber nebo Huberová nosí více různých osobností:\n\n\n"}
{"id": "423520", "url": "https://cs.wikipedia.org/wiki?curid=423520", "title": "Nikáb", "text": "Nikáb\n\nNikáb, případně též Niqáb (arabsky: نِقاب‎) je závoj zakrývající obličej mimo očí. Žena, která ho nosí, je označována za munaqqabah (množné číslo munaqqabāt), i když dnes se často používá slovo niqábi. Nikáb bývá často zaměňován s burkou – pojmenování závisí hlavně na zeměpisné oblasti.\n\nPodle některých islámských učenců je nikáb povinností (fard), zatímco jiní jeho nošení považují pouze za chvályhodný čin (mustahabb). Nošení nikábu je naopak v některých státech zakázáno, protože tento oděv znemožňuje identifikaci člověka a usnadňuje páchání teroristických útoků.\n\nSlovem nikáb bývá označováno několik druhů závojů:\n\nNikáb č. 3 může mít místo jednoho závoje dva. Některé ženy si druhý závoj stahují do obličeje, čímž si zakrývají oči. Mezera na oči může být také doplněna o šňůrku, která se umisťuje mezi oči.\n\nVe většině případů bývá nikáb černé barvy. Není to však podmínkou, závoj může být jakékoliv odstínu. Přednost bývá dávána ne příliš výrazným barvám – tmavě modré, zelené, hnědé, béžové. Takto barevné nikáby jsou nošeny hlavně v Sýrii či v Egyptě, zatímco pro země Perského zálivu jsou typické černé závoje.\n\nNejčastěji se s nikábem setkáme v zemích Perského zálivu, hlavně v Saúdské Arábii, Kuvajtu a Kataru. V Ománu zastává většina muslimů názor, že nikáb není povinností, a nosí ho pouze malé množství žen spíše kvůli svému vyššímu sociálnímu postavení než z náboženského přesvědčení. Šíitské muslimky nenosí nikáb, tudíž není příliš k vidění ani v Bahrajnu. Zato se vzrůstající popularitě těší v Egyptě.\n\nŽeny, jež si zahalují obličej závojem, nejčastěji nosí abáju. Speciální druh abáje, která zahaluje tělo od hlavy až k patě, je nošen v Saúdské Arábii či v Kuvajtu. Muslimky v Sýrii a v Egyptě doplňují často nikáb závojem zvaným chimár, k tomu nosí halenku a sukni. V Sýrii a okolí se také setkáme s kombinací nikábu a džilbábu.\n\n"}
{"id": "423526", "url": "https://cs.wikipedia.org/wiki?curid=423526", "title": "Combat Rock", "text": "Combat Rock\n\nCombat Rock je studiové album britské punkové skupiny The Clash z roku 1982; zároveň i poslední album klasické sestavy před odchodem Micka Jonese a Topper Headona.\n\nTřebaže album obsahuje další různé hudební styly, není oproti předchozímu albu \"Sandinista!\" tolik experimentální. Ve Spojeném království dosáhlo 2. příčky a v USA 7.příčky; také získalo platinu.\n\nVšechny písně napsali The Clash, krom uvedených výjimek.\n\n\n\n\n"}
{"id": "423527", "url": "https://cs.wikipedia.org/wiki?curid=423527", "title": "Svozil", "text": "Svozil\n\nČeské příjmení Svozil nosí více různých osobností:\n\n"}
{"id": "423531", "url": "https://cs.wikipedia.org/wiki?curid=423531", "title": "Vila Hanse Ulricha", "text": "Vila Hanse Ulricha\n\nVila Hanse Ulricha stojící na Sokolské třídě v Ostravě je místní kulturní památka (rejstříkové číslo 12156/8-3249). Jejím první majitelem byl Johann Ulrich, poslední rakousko-uherský starosta Moravské Ostravy. Sám vypracoval její plány a podílel se i na stavbě.\n\nTřípatrová vila má členitý půdorys. Ulrich eklekticky spojil novorenesanci, manýrismus, novobaroko a tzv. švýcarský styl s lehkými náznaky secese. Z vnějšku stavba zaujme terasami a zdobeným balustrádovým zábradlím. Fasáda je dále doplněna erby s girlandami a věnci.\n\nPo Ulrichově smrti rodina vilu prodala. Nejprve v ní byly kanceláře, poté zde žil ostravský advokát Bohumír Šavrda a od třicátých let 20. století ji vlastnila těžařská firma. Po druhé světové válce přešla do majetku národního podniku Ostravsko-karvinské doly. V padesátých letech 20. století dům začal sloužit jako kulturní a osvětové centrum. Sídlí zde ředitelství Centra kultury a vzdělávání Moravská Ostrava, od roku 1993 \"Výstavní síň Sokolská 26\" a od roku 1996 se v suterénu nachází hudební klub \"Parník\".\n\n"}
{"id": "423532", "url": "https://cs.wikipedia.org/wiki?curid=423532", "title": "Vůz Btax780 ČD", "text": "Vůz Btax780 ČD\n\nPřípojné vozy řady Btax, číslované v intervalu 50 54 24-29, v 70. letech označené Blm, v 80. a 90. letech označené Baafx, do roku 2009 označené řadou 010 jsou nejrozšířenějšími přípojnými vozy z vozového parku Českých drah. Všech 912 vozů této řady bylo vyrobeno v letech 1973–1983 ve Vagonce Studénce. Vozy jsou technicky a vzhledově příbuzné s motorovými vozy 810.\n\nPrvní dva prototypy byly vyrobeny v roce 1973. Sérová výroba začala v roce 1976 a trvala až do roku 1983. Celkem bylo vyrobeno 912 vozů této řady, jejich počet 1,5× přesahoval počet motorových vozů 810, ale na většinu výkonů postačoval vůz 810 s nejvýše jedním přípojným vozem. Proto většina těchto vozů neměla využití.\n\nJsou to dvounápravové přípojné vozy o délce 13 970 mm. Jejich nejvyšší povolená rychlost je 80 km/h. Jsou vybaveny dvěma jednonápravovými podvozky typu \"VÚKV 8-807.8\". Brzdová soustava je tvořena špalíkovou brzdou DAKO.\n\nVozy jsou vybaveny dvěma páry předsuvných nástupních dveří ovládaných madly. Dveře jsou za jízdy blokovány. Oddílové dveře jsou jednokřídlé s panty a klikou. Vozy mají šest párů oken výklopných v horní třetině. Čelní okna jsou neotvíratelná. Čela vozů jsou neprůchozí.\n\nVůz je půdorysně dělen na nástupní prostor s WC, nástupní prostor s ruční brzdou, který lze uzamknout a použít jako služební oddíl a velkoprostorový oddíl pro cestující. Oddíl pro cestující se skládá z šesti fiktivních oddílů. Místa k sezení jsou řešena jako lavice potažené červenou koženkou. Všechna místa k sezení jsou uspořádána podélně proti sobě a příčně 2 + 3. Zavazadlové police jsou příčné.\n\nVozy mají teplovzdušné naftové topení. Pro ohřev vzduchu jsou použity dva naftové agregáty TA 10.\n\nPůvodní nátěr těchto vozů byl přes okna krémový a pod okny červený. Později byly vozy přelakovány do červeného nátěru se širokým žlutým pruhem pod okny kolem celého vozu vyjma dveří. Některé vozy byly přelakovány do nového modro-bílého ve stylu Najbrt.\n\nVozy byly zmodernizovány na několik různých řad. Rozsah modernizace byl různý, v některých vozech byly pouze vyměněny sedačky, jiné byly předělány na vozy pro dopravu jízdních kol a některé prošly kompletní přestavbou.\n\nV letech 1994 až 1998 byla v šesti vozech zrušena většina míst k sezení až na osm. Ve zbytku prostoru byl vybudován prostor pro přepravu jízdních kol. Vozy byly přeznačeny na řadu Ddax. Úpravu provedlo DKV České Budějovice.\n\nDva vozy byly v roce 1997 v Pars nova Šumperk rekonstruovány na řadu Btax. Ve vozech došlo k obměně interiéru včetně výměny sedaček, WC a ovládací madla nástupních dveří byla vyměněna za tlačítka.\n\nDalší vůz byl zmodernizován taktéž v roce 1997 v Pars nova. Nové označení tohoto vozu je BDtax. Rozsah rekonstrukce byl podobný jako v předchozím případě, ale ve voze byl zrušen jeden fiktivní oddíl, a místo něj byl vybudován prostor pro přepravu jízdních kol.\n\nV letech 2001–2005 bylo celkem 45 vozů v KOS Krnov přestavěno na vozy Bdtax. Z vozů byly odmontovány všechny trojmístné lavice a na jejich místě byl vybudován prostor pro přepravu jízdních kol. Na rozdíl od výše zmíněných Ddax není nutná přítomnost personálu dopravce ve voze, protože dozor nad zavazadly provádějí přímo cestující.\n\nDo roku 2012 bylo celkem 117 vozů přestavěno v jednotlivých depech na řadu BDtax. Ve vozech byl zrušen jeden fiktivní oddíl ve prospěch prostoru pro přepravu jízdních kol.\n\nV letech 2005–2012 bylo celkem 211 vozů v Pars nova přestavěno na řídicí vozy 914 a vložené vozy 014 motorových jednotek Regionova. Střední část vozu byla předělána na nízkopodlažní a ve vozech bylo vybudováno zázemí pro přepravu cestujících na vozíku. To se skládá mj. i prostorného WC. Došlo i k celkové modernizaci interiéru včetně dosazení audio-vizuálního informačního systému. Ve vozech řady 914 byl navíc vybudováno stanoviště strojvedoucího. Zároveň jednotka získala modernější vnější vzhled díky novým čelům a žluto-zelenému nátěru.\n\nVozy šlo v průběhu let potkávat na různých osobních vlacích na skoro všech lokálních tratích v České republice. Ač vozy byly nejčastěji nasazovány s konstrukčně podobnými motorovými vozy řady 810, tak je šlo potkat i ve vlacích tažených lokomotivami, např. lokomotivy řady 714 byly speciálně upraveny pro provoz s těmito vozy.\n\n"}
{"id": "423535", "url": "https://cs.wikipedia.org/wiki?curid=423535", "title": "Emil Fischer", "text": "Emil Fischer\n\nEmil Fischer může být:\n\n"}
{"id": "423540", "url": "https://cs.wikipedia.org/wiki?curid=423540", "title": "Skokan štíhlý", "text": "Skokan štíhlý\n\nSkokan štíhlý (\"Rana dalmatina\", \"Rana agilis\") je druh žáby ze skupin hnědých skokanů rodu \"Rana\".\n\nTento druh dorůstá velikosti 4,7–7,2 cm (samci), respektive 6,7–11,6 cm (samice). Je zbarven v různých odstínech hnědé barvy; na břichu jsou bílí až nažloutlí; oční duhovka je obvykle v horní části zlatavá, zatímco v spodní polovině tmavá. Od oka vybíhá hnědá spánková skvrna. Na této skvrně se též nalézá i výrazný ušní bubínek (tympanum). Po stranách hřbetu se táhnou dorzolaterální lišty, v podstatě to jsou výběžky kůže. Čenich je poměrně protáhlý a špičatý, do jisté míry až „žraločí“. Na konci nohou (mimochodem velice dlouhých a jakoby průsvitných) jsou na chodidlech výrazné hrbolky a patní hrbol.\n\nMezi jeho charakteristické vlastnosti patří zejména způsob pohybu a sezení. V klidu zadní končetiny skládá tak, že spolu svírají pravý úhel. V pohybu je schopen vyvinout velmi dlouhé skoky, běžně i 160 cm daleko a 60–80 cm vysoko; pokud je však v ohrožení, doskočí do dálky až 2,5 metru a do výšky 1,5 metru; z kopce dokonce 350 cm do dálky.\n\nSkokani štíhlí se v ČR probouzí již únoru až dubnu, načež se páří, někdy ještě pod ledem. Kompaktní snůšky vajíček nato kladou samice na vodní rostliny, někdy i poměrně u hladiny. Pulci jsou protáhlí s dlouhým ocasem, před proměnou v dospělce dosahují velikosti zhruba 2–4 cm, tito skokani se následně dožívají až 18–20 let.\n\nMají poměrně slabý hlas, protože zcela postrádají hrdelní rezonátory a zvuky navíc vytváří pod vodou. Projevy se někdy přirovnávají ke kvokání slepice spolu s třením gumy o vlhké sklo, případně zvuky na zemi roztočené pokličky.\n\nVyskytují se v Evropě, od severovýchodu Španělska až po severní Řecko a západní Turecko. V ČR dává přednost nižším polohám, ačkoliv vystupuje i do podhůří; především v povodí velkých českých řek v teplých křovinách a lesících.\n\n"}
{"id": "423544", "url": "https://cs.wikipedia.org/wiki?curid=423544", "title": "Humr evropský", "text": "Humr evropský\n\nHumr evropský je mořský korýš, který dorůstá délky desítek centimetrů. Nehledě na velikost upoutá pozornost obrovitými klepety. Dovede s nimi otevírat lastury mlžů, kterými se živí.\n\nPatří mezi desetinožce. Je to největší zástupce recentních raků. Dosahuje délky až 60 cm, váhy několika kilogramů a stáří až 30 let. Má velmi silný krunýř a silná, nestejně velká klepeta. Loví tak, že chodí pomalu po mořském dně a do klepet sbírá potravu. Menším, štíhlejším klepetem uchopí kořist (měkkýše a ostnokožce) a druhým, silnějším ji rozdrtí. Za potravou se vydává v noci. Jestliže je ohrožen, může plavat zpět tak, že švihá zadečkovýma nohama připomínajícíma pádla a svým širokým ocasem. Samička klade každý druhý rok velké množství vajíček.\n\nHumr evropský se vyskytuje při pobřeží Atlantského oceánu a Středozemního moře. Patří mezi místní lahůdky, chytá se do sítí nebo do košů s návnadou. Živý humr je zbarven do tmavozelena, ale uvařený má červenou barvu (jelikož se při usmrcení ve vařící vodě zelené barvivo rozloží a humr zčervená).\n\n"}
{"id": "423545", "url": "https://cs.wikipedia.org/wiki?curid=423545", "title": "Ryszard Borski", "text": "Ryszard Borski\n\nRyszard Borski (* 26. května 1960) je polským luterským biskupem.\n\nOrdinaci přijal roku 1988. Působil na akademické půdě, následně mezi německými evangelíky na Dolním Slezsku a později v duchovenské službě v armádě. Roku 1999 se stal hlavním evangelickým vojenským kaplanem a byl vysvěcen na evangelického polního biskupa. Roku 2005 byl povýšen na brigádního generála. Roku 2012 ukončil vojenskou službu.\n\n"}
{"id": "423547", "url": "https://cs.wikipedia.org/wiki?curid=423547", "title": "Jacob Huysmans", "text": "Jacob Huysmans\n\nJacob Huysmans (1633–1696, Londýn) byl vlámský portrétní malíř, který se po svém příchodu do Anglie stal jedním z nejmódnějších umělců na dvoře anglického krále Karla II. Jeho nejznámějšími obrazy jsou portréty Izaaka Waltona a manželky Karla II., královny Kateřiny z Braganzy (oba jsou vystaveny v Národní galerii v Londýně).\nJacob Huysmans byl žákem Gilles Backereela a Frans Wouterse a do Anglie přišel patrně z Antverp. Jeho první díla byly napodobeniny prací Anthonis van Dycka. Jako římský katolík byl favorizován Kateřinou z Braganzy. Když Samuel Pepys (námořní ministr) navštívil 26. srpna 1664 jeho ateliér ve Westminsteru, vylíčil ho jako \"\"malíře, který překonává Lillyho\"\" (Lely byl nejpopulárnější malíř portrétů v Anglii 2. poloviny 17. století). Huysmansův nejdůležitější portrét Kateřiny z Braganzy,\" \"Královna Kateřina jako pastýřka\"\" z roku 1664, byl jedním z obrazů, ke kterým se vztahoval Pepysův výrok.\n\nJacob Huysmans zemřel v Jermyn Street v Londýně v roce 1696. Pochován byl v kostele sv. Jakuba na Piccadilly.\n\n"}
{"id": "423549", "url": "https://cs.wikipedia.org/wiki?curid=423549", "title": "XLS", "text": "XLS\n\nXLS je přípona souborů specifikace Office Open XML vytvořených v aplikaci Microsoft Excel. Data jsou uložena v binárním formátu. Jedná se o předchůdce formátu XLSX a formátu XLSB, který je specifický pro Microsoft Excel 2007.\n\n"}
{"id": "423552", "url": "https://cs.wikipedia.org/wiki?curid=423552", "title": "Microsoft Office Live", "text": "Microsoft Office Live\n\nSlužba Office Online je určena primárně pro sdílení dokumentů Microsoft Office na internetu. Jedná se v podstatě o jednoduchou verzi Sharepoint Services. Využívání služby je zdarma.\n\nNabízené služby:\n\n"}
{"id": "423555", "url": "https://cs.wikipedia.org/wiki?curid=423555", "title": "Vaucluse", "text": "Vaucluse\n\nVaucluse může mít více významů:\n"}
{"id": "423556", "url": "https://cs.wikipedia.org/wiki?curid=423556", "title": "Alberobello", "text": "Alberobello\n\nAlberobello (v dialektu «iarubèdd») je malé město v italské provincii Bari v Apulii. V roce 2004 žilo ve městě 10 855 osob (271,4 os./km²). Město je známo především díky své unikátní architektuře – zdejší domky jsou postavené v tzv. stylu trulli. Především díky jim je od roku 1996 městečko součástí světového dědictví.\n\nPočátky města spadají do druhé poloviny 16. století, kdy hrabata de Conversano započala s kolonizací tohoto území. Hrabata nařídila osadníkům stavět domy z kamene \"nasucho\", tj. bez malty, aby mohly být v případě královské inspekce zbořeny - tento způsob vzniku sídel měl příčinu v tzv. \"prammatica de baronibus\", normě existující od 15. století v Neapolském království, podle níž založení městské aglomerace podléhalo dani. Domy tedy byly budovány jako provizorní stavby, snadno demolovatelné.\n\nV průběhu roku 1797 se skupina alberobellských odvážlivců vydala do Tarenta požádat o pomoc krále Ferdinanda I. Sicilského, který jejich prosby neoslyšel. 27. května 1797 král vydal dekret, kterým se tato malá obec stala svobodnou.\n\nDomky \"trulli\", stavěné bez malty z opracovaných kamenů, měly původně jen jednu místnost kvadratického půdorysu se silnými stěnami vysokými cca 1,5 m. Kryty jsou kuželovitou střechou zdobenou bílými znaky, stěny jsou zářivě bíle olíčené vápnem. V domcích ve čtvrti \"Piccola\" se stále bydlí, ve čtvrti \"Rione Monti\" na protilehlém kopci jsou již domky turistickou záležitostí.\n\nVe stejném stylu je v Alberobellu vystavěn i kostel sv. Antonína, byl v letech 1925–1927 vystavěn na vrcholu kopce \"Rione Monti\". Stavba dokonale zapadá mezi budovy, které ji obklopují. Má tvar řeckého kříže a je krytá střechou ve stylu \"trulli\", jejíž výška je 21 m. V roce 2004 prošel kostel kompletní rekonstrukcí.\n\n"}
{"id": "423560", "url": "https://cs.wikipedia.org/wiki?curid=423560", "title": "EFL Championship", "text": "EFL Championship\n\nEnglish Football League Championship (oficiálním názvem dle sponzora Sky Bet Championship) je druhou nejvyšší anglickou fotbalovou soutěží, která se hraje od roku 2004, kdy nahradila Football League First Division. Nejúspěšnějšími týmy historie jsou Sunderland AFC, Birmingham City FC a West Bromwich Albion FC s 2 postupy do nejvyšší soutěže v Anglii.\n\nKluby hrají každý s každým doma a venku (dohromady každý odehraje 46 utkání). Po odehrání všech zápasů postoupí dva kluby z prvních dvou míst tabulky přímo do Barclays Premier League a týmy na třetím až šestém místě hrají play off. V tom hraje třetí tým se šestým a čtvrtý s pátým doma a venku. Neplatí zde pravidlo o výhodě gólu vstřeleného venku. Postupivší se utkají v jednom utkání na neutrální půdě ve Wembley Stadium o postup. Poslední tři týmy tabulky sestoupí o soutěž níž do League One.\n"}
{"id": "423561", "url": "https://cs.wikipedia.org/wiki?curid=423561", "title": "Akvadukt Vanvitelli", "text": "Akvadukt Vanvitelli\n\nAkvadukt Vanvitelli je akvadukt v Itálii s 528 m dlouhým a 55 m vysokým cihlovým mostem asi 35 km severně od Neapole. Byl postaven pro dodávku vody do paláce Caserta a San Leucia. Stavba začala v roce 1753 a byla dokončena v roce 1762.\n\nV roce 1997 byl spolu s královským palácem Casertou a komplexem San Leucio zařazen mezi kulturní památky světového dědictví.\n"}
{"id": "423565", "url": "https://cs.wikipedia.org/wiki?curid=423565", "title": "Gemer (župa)", "text": "Gemer (župa)\n\nGemer (maďarsky: \"Gömör\"), Gemersko-malohontská župa (maďarsky: \"Gömör és Kis-Hont vármegye\") je historické území a bývalá župa Uherského království nacházející se na území dnešního Slovenska a Maďarska.\n\nGemersko-malohontská župa vznikla sloučením Gemeru a Malohontu. Existovala v letech:\n\n\nPůvodním centrem Gemeru byl Gemerský hrad, po kterém také oblast i župa dostaly jméno. V počátku 18. století se stoličním městem stal Plešivec. Po spojení Gemeru s Malohontem se hlavním městem stala Rimavská Sobota (do té doby centrum Malohontu), v roce 1790 se centrem stal opět Plešivec. V roce 1802, po opětovném spojení Gemeru a Malohontu se Rimavská Sobota stala centrem Gemersko-malohontské župy.\n\nPrvotní osídlení Gemeru sahá až do pravěku. V mladší době kamenné docházelo k trvalému osídlení jižní části území v okolí Rimavské Soboty, Tornali a Slovenského krasu.\n\nV průběhu 10. a 11. století se území stalo součástí Uherského království. Po vpádu Tatarů ve 13. století se politický i hospodářský život soustřeďoval především okolo obraných hradů. V 15. století došla na území Gemeru k bojům mezi příznivci Ladislava Pohrobka a Jánose Hunyadiho s Matyášem Korvínem. Po Bitvě u Moháče se Gemer dostal do blízkosti Osmanské říše. Turci přepadávali města a obce, dobyli a zbourali několik gemerských hradů. V 17. a 18. století byl Gemer dějištěm mnoha stavovských povstání a náboženských bojů. Od 18. století nastal velký rozvoj těžebního průmyslu, který pokračoval do 19. století, kdy bylo v Gemeru nejvíce dolů v celém Uhersku. Ve městech kvetl obchod a řemesla, které podpořila i výstavba železnic.\n\nBěhem revoluce v roce 1848 byl Gemer pomyslně rozdělen na maďarskou a slovenskou část. Středisky maďarské revoluce se stala Rimavská Sobota, Rožňava a Plešivec. Slovenským centrem byla Revúca.\nKe konci 19. století sice započala těžba magnezitu, ale jinak došlo k výraznému úpadku železorudných dolů a řemeslné výroby. Po první světové válce se v roce 1918 většina území Gemerské župy stala součástí Československé republiky, vyjma malé oblasti okolo města Putnok, která se stala součástí župy \"Borsod-Gömör és Kishont vármegye\", dnešní župy Borsod-Abaúj-Zemplén v Maďarsku. Gemersko-Malohontská župa existovala, v rámci ČSR, do 31. prosince 1922. Obnovena byla až po připojení oblasti k Maďarskému království v roce 1938. Gemer byl osvobozen sovětskou Rudou armádou v lednu 1945. Dnes je Gemer jedním ze slovenských regionů a regionů cestovného ruchu.\n\nVe 20. století byla Gemersko-malohontská župa rozčleněna na tyto okresy:\n\n\n\nNárodnostní složení Gemeru v roce 1910:\n\n\nÚzemí Gemeru bylo a je dodnes rozděleno na severní slovenskou a jižní maďarskou část. Etnická hranice ve 20. století probíhala po hranici Rimavská Sobota – Rožňava. Slováci se soustřeďují na sever od ní do měst Hnúšťa, Tisovec, Jelšava, Revúca. Maďaři na spíše jih do měst jako Fiľakovo, Tornaľa.\n\nNáboženské složení z roku 1910:\n\n\nNa území historické Gemersko-malohontské župa se dnes nachází slovenský region Gemer.\n\n\n\n"}
{"id": "423568", "url": "https://cs.wikipedia.org/wiki?curid=423568", "title": "San Leucio", "text": "San Leucio\n\nSan Leucio je připojená obec městečka Caserta v provincii Kampánie v jižní Itálii. Leží 3,5 km severovýchodně od Caserty ve výšce 145 metrů nad mořem.\n\nRoku 1750 vytipoval ministr neapolského krále Bernardo Tanucci, známý svou zálibou v luxusu, tuto lokalitu pro hedvábnickou manufakturu. Roku 1778 pak podle jeho koncepce mladý král Ferdinand I. Neapolsko-Sicilský tuto ideu realizoval. Dal adaptovat královský palác na první továrnu na zpracování hedvábí, projekt byl dílem architekta Francesca Collecini. Tatro kolonie hedvábnictví (italsky \"Real Colonia dei Setaioli\") vynikala jak rozsahem budov (největší v Itálii), tak technickým vybavením. Po roce 1803 byly zavedeny Jacquardovy uzlovací tkalcovské stroje, které umožňovaly velkosériovou produkci hedvábných tkanin.\nDochoval se komplex těchto architektonicky významných budov hedvábnické továrny s částí původního strojního zařízení, které slouží jako muzeum. Součástí expozice jsou také historické oděvy z hedvábí. \n\nV roce 1997 byly zdejší památky spolu s královským palácem Casertou a akvaduktem Vanvitelli zařazeny mezi kulturní památky světového dědictví UNESCO.\n\n"}
{"id": "423575", "url": "https://cs.wikipedia.org/wiki?curid=423575", "title": "Ekavština", "text": "Ekavština\n\nEkavština (v srbštině \"ekavica\", \"екавица\") је dominující podoba srbského jazyka (přesněji štokavského nářečí). Kromě ní existuje i jekavština a ikavština. Spisovnou tvorbu srbštiny pak tvoří kromě ekavštiny také jekavština, která je podstatnou formou zápisu jazyka v chorvatštině; ikavština za spisovnou formu považována není. Ekavská podoba srbštiny se postupem času uplatnila jako dominantní forma srbského jazyka, neboť je používána v téměř celém Srbsku, a to i přesto, že norma, kterou vypracoval Vuk Karadžić v první polovině 19. století, stavěla spíše na jekavici.\n\nEkavštinou se mluví v oblasti Vojvodiny, téměř celém Srbsku, s výjimkou oblasti jižního a středního Sandžaku, v některých částech Chorvatska (severní Slavonie, východní Istrie) a v srbsky mluvících komunitách v Maďarsku a Rumunsku. Během 90. let 20. století existovala v republice Srbské snaha zavést ekavštinu do oficiální sféry jako symbol sjednocení této jednotky se Srbskem, avšak protože takto téměř nikdo nemluvil, bylo od záměru upuštěno.\n\nEkavština má mnohá nářečí (tzv. govorů); ty se ale odlišují spíše než reflexem jatu (který se v nich mění velmi málo) užíváním přízvuků. Každopádně jejich společným znakem je záměna hlásky jat za písmeno e (tj. výslovnost působí mírně tvrdším dojmem), podobně jako je tomu například i ve slovinštině, či makedonštině. Jekavská slova \"svijet, vijeće, cijeli\" tak budou mít v ekavštině tvar \"svet, veće, celi\".\n\n"}
{"id": "423577", "url": "https://cs.wikipedia.org/wiki?curid=423577", "title": "Pyrethroid", "text": "Pyrethroid\n\nPyrethroid je syntetická chemická sloučenina podobná přírodním látkám pyrethrinům produkovaným květinami (\"Chrysanthemum cinerariaefolium\" a \"C. coccineum\"). Pyrethroidy nyní tvoří majoritu na trhu syntetických insekticidů a jsou běžnou součástí komerčních výrobků, například domácích insekticidů a repelentů. V koncentracích používaných v těchto produktech mívají kromě insekticidních vlastností i vlastnosti repelentní a jsou v malých dávkách obecně pro člověka neškodné, mohou být však škodlivé pro citlivé osoby. Obvykle se působením slunečního světla a složek atmosféry rozkládají během jednoho až dvou dnů, neovlivňují významně podzemní vody, jsou však toxické pro ryby a kočky.\n\nPyrethroidy jsou toxické pro ryby a jiné vodní organismy. Již při extrémně nízkých koncentracích, například 2×10 %, jsou pyrethroidy smrtelné pro jepice, ovády a bezobratlé, kteří tvoří základ mnohých vodních i suchozemských potravních sítí.\n\nAkutně toxické koncentrace pyrethroidů byly nalezeny v sedimentech a vodních cestách v Kalifornii. Tyto chemikálie jsou schopny procházet čisticím sekundárním systémem městských čistíren odpadních vod, což znamená, že mohou být i ve vodách vytékajících přímo do vodních toků, často v koncentracích smrtelně jedovatých pro bezobratlé.\n\nPyrethroidy jsou axonovými jedy, účinkují blokací sodíkových kanálů neuronových membrán hmyzu v otevřeném stavu. Sodíkový kanál je tvořen membránovou bílkovinou s hydrofilním vnitřkem. Zde je díra, která je právě tak velká, že může oddělit molekuly vody od sodíkových iontů, vytvořit tak termodynamicky výhodnou cestu pro průchod těchto iontů membránou do axonu a propagovat tak akční potenciál.\n\nPyrethroidy se obvykle kombinují s piperonylbutoxidem, známým inhibitorem klíčových mikrosomálních oxidázových enzymů. To zabraňuje těmto enzymům odstraňovat pyrethroidy z těla hmyzu a zajišťuje, že účinek pyrethroidu bude smrtelný a ne pouze paralytický. Pyrethroidy jsou toxické i pro většinu užitečného hmyzu, například včely nebo vážky.\n\nStarší pyrethroidy jsou estery kyseliny chryzantémové a jejich deriváty, novější sloučeniny jako flucythrinát jsou však již výrazně odlišné.\n\n\nČerstvá studie z roku 2008, vedená Irvou Hertz-Picciotto, profesorkou katedry veřejného zdraví na University of California, ukazuje na korelaci mezi pyrethriny a autismem. Ve studii 500 dětí (s autismem i bez něj) 138 dětí s autismem a jejich matky více než dvakrát častěji \"uváděly používání šamponů pro zvířata a jiných výrobků pro domácnost s obsahem pyrethrinů než jejich matky\". Není zde jednoznačná příčinná souvislost, avšak korelace, protože ji lze považovat za statisticky významnou, si žádá další zkoumání.\n\n"}
{"id": "423582", "url": "https://cs.wikipedia.org/wiki?curid=423582", "title": "Narkolepsie", "text": "Narkolepsie\n\nNarkolepsie, též známá jako DMS (Syndrom Daniela Merricka) je chronická neurologická porucha, kdy mozek není schopen správně regulovat cyklus spánku a bdění. Nejedná se ani o depresi či jiné mentální onemocnění, epilepsii nebo obyčejný nedostatek spánku. Postižený člověk (narkoleptik) upadá během dne náhle do spánku nebo trpí extrémní ospalostí, bez ohledu na spánek předchozí noci. Tato ospalost se nedá vůlí potlačit, takže člověku velmi komplikuje běžný život. Postižení mohou trpět také kataplexií, hypnagogickými halucinacemi (sny prožívané většinou při usínání nebo probouzení, které jsou tak realistické, že je lze jen těžko rozlišit od skutečnosti, například vědomí, že se k vám dostal zloděj, prochází byt, vy ho slyšíte, ale nemůžete se hnout či volat o pomoc, pak přijde až k vám do ložnice; po probuzení jste si naprosto jisti, že se to skutečně stalo, až do doby, kdy vidíte svého psa, jak spokojeně a nerušeně spí u nohou vaší postele) či spánkovou obrnou.\n\nNarkolepsií trpí přibližně 2 lidé z jednoho tisíce a je částečně dědičná. Existují důkazy pro to, že sklon k této chorobě zvyšuje určitý gen nebo soubor genů. Projevy narkolepsie lze omezit pomocí léků a správné životosprávy, ale není možné ji zcela vyléčit. Podpora a porozumění ostatních, především rodiny, přátel, zaměstnavatele, učitelů atp. může výrazně ulehčit každodenní potíže související s narkolepsií.\n\nVeřejnost se často omylně domnívá, že narkoleptik si při všem tom spaní musí úžasně odpočinout. Opak je pravdou. Dá se říci, že člověk trpící narkolepsii je přes den jen \"napůl vzhůru\" a v noci naneštěstí také.\n\nNarkolepsie bývá také provázena kataplexií – náhlým „usnutím“ svalů. Narkoleptik se v rozrušení (šok, radost, leknutí, smích…) hroutí jako domeček z karet či loutka, které někdo přestřihl šňůrky. Dokud kataplexie neodezní, postižený není často schopen se pohnout, mluvit, natož se postavit a může potřebovat pomoc okolí, aby mohl bezpečně dýchat.\n\nPrvní příznaky narkolepsie se většinou objeví mezi 10. a 25. rokem života. Získání správné diagnozy ale většinou trvá léta, u většiny pacientů 10 nebo více let od prvních příznaků. Narkolepsie se nejčastěji projevuje kombinací následujících symptomů:\n\nNarkoleptici mohou bez varování usnout kdykoliv a kdekoliv, i během činností, kdy je nutné velké soustředění - čtení, rozhovor, poslouchání učitele apod. Narkoleptik se takovému spánku nedokáže ubránit. Někteří narkoleptici neupadají do náhlého spánku, nebo alespoň ne do takového, kterého by si všimlo okolí. Zápasí ale s extrémní ospalostí, která se dá přirovnat tomu, co by prožíval zdravý člověk poté, co 36 až 48 hodin nezamhouřil oči. Náhlé usínání či extrémní ospalost jsou jediným symptomem, který je společný pro všechny narkoleptiky.\n\nJde o náhlý pokles svalového tonu vyvolaný emocemi, ať už pozitivními: radost, smích, pocit lásky, tak i negativními: strach, šok. Narkoleptikovi náhle usnou svaly a nemůže se pohnout, dokud kataplexie trvá. To může trvat i několik minut. Při slabší kataplexii může dojít jen k mírnému poklesu v kolenech nebo svalů v obličeji, při silném k úplnému zhroucení narkoleptika. Mysl postiženého zůstává vzhůru - může slyšet i vidět, co se okolo něj děje, jeho tělo je ale paralyzováno stejným způsobem jako má být uprostřed noci, kdy spíme a prožíváme sny.\n\nNe všichni narkoleptici trpí kataplexií. Kataplexie je ale specifická jen pro narkolepsii a její přítomnost značně usnadní diagnozu. Frekvence výskytu se liší od pár za rok, po několik během dne. Kataplexie i EDS se dá u většiny pacientů dobře regulovat léky.\n\nNarkolepsie může způsobovat i spánkovou obrnu - člověk je už nebo ještě vzhůru, ale není schopen pohybu, či řeči. Jeho mysl je vzhůru, ale tělo je přitom paralyzováno jako bývá v REM fázi spánku, kdy je naše tělo paralyzováno, abychom nemohli reagovat na naše sny. Spánková obrna je také často doprovázená hypnagogickými halucinacemi. Většina lidí, i těch, kteří netrpí narkolepsií, zažije občasnou spánkovou obrnu.\n\nSny, ke kterým dochází hlavně během usínání nebo probouzení a jsou jen velmi těžko rozlišitelné od skutečnosti. Během narkolepsie dochází k rychlé aktivaci REM spánku přímo z bdělosti. Narkoleptici mají poté často pocit, že již určitou věc udělali nebo neudělali.\n\nNěkteří lidé také trpí velmi krátkými episodami spánku, kdy jejich mysl usnula, ale tělo pokračuje v pohybu. Zápis z přednášky je prováděn automaticky a není srozumitelný. Odpadky skončí v šuplíku a brýle v koši na odpadky.\n\nNarkoleptici mohou trpět i jinými poruchami spánku jako náměsíčností, noční zástavou dechu či insomnií.\n\nU pacienta se nejdříve provede monitoring bioelektrického výkonu mozku. Během ní se provede pět nezávislých měření spánkových úseků. Dodnes se nezná přesná příčina narkolepsie. Narkolepsie je chronická porucha, která prozatím zůstává nevyléčitelnou. Dají se léčit pouze její projevy - extrémní únava, náhlý spánek a kataplexie.\n\nMezi domácí léčbu patří:\nPacientům se také podávají léky - psychostimulanty a případně antidepresiva.\n\nNarkoleptici nemohou vlastnit řidičský průkaz a často musí jít do invalidního důchodu.\n\nPřesná příčina narkolepsie není zatím známa. Zdá se, že určitou roli mohou hrát geny, ale i infekční onemocnění. Lidí trpící narkolepsií mají chronicky nízkou hladinu hypokretinu, který reguluje režim bdění a REM spánku. Důvod snížené produkce hypokretinu není dosud znám. Předpokládá se ale spojení s autoimunitní reakcí.\n\nPodle studií mohou narkolepsii způsobovat i jiné příčiny, studie například uvádějí mnohonásobně zvýšené riziko výskytu narkolepsie u dětí, které byly očkovány proti prasečí chřipce vakcínou Pandemrix, v této oblasti je však třeba dalšího výzkumu.\n\n\n\n\n\n"}
{"id": "423586", "url": "https://cs.wikipedia.org/wiki?curid=423586", "title": "Texas State University-San Marcos", "text": "Texas State University-San Marcos\n\nTexas State University-San Marcos (také nazývána jako Texas State) je státní univerzita ve městě San Marcos v americkém státě Texas.\n\nStuduje zde přes 27 000 studentů a univerzitní kampus je největší v Texas State University System. Škola je šestou největší univerzitou v Texasu.\n\n\"Texas State\" je známá zvláště díky svému výzkumu a výuce v oborech geografie a hudební pedagogiky.\n\nTexas State University-San Marcos byla založena v roce 1899 pod názvem \"Southwest Texas State Normal School\" a tehdy zde studovalo 303 mladých lidí. Své současné jméno škola dostala v roce 2003.\n\nSportovní týmy školy se nazývají \"Bobcats\".\n\n\n"}
{"id": "423592", "url": "https://cs.wikipedia.org/wiki?curid=423592", "title": "Torre Annunziata", "text": "Torre Annunziata\n\nTorre Annunziata je město, nacházející se v oblasti metropolitního města Neapol v Kampánii. Leží v Neapolském zálivu na úpatí Vesuvu, kvůli jehož erupcím bylo město v letech 79 (antické Oplontis) a 1631 zničeno. V současné době je důležitým archeologickým nalezištěm a zároveň součástí světového dědictví.\n"}
{"id": "423595", "url": "https://cs.wikipedia.org/wiki?curid=423595", "title": "Edward Harris", "text": "Edward Harris\n\nEdward Harris (7. září 1799 – 8. června 1863) byl americký farmář a ornitolog.\n\nHarris se narodil jako syn farmáře poblíž Philadelphie. V roce 1824 se setkal s ornitologem Johnem Jamesem Audubonem, s kterým se blízce spřátelil. Přispěl mu také finančním obnosem na vydání slavné knihy \"Birds of America\" a účastnil se dvou jeho expedic. První se konala na jaře 1837 v Mexickém zálivu, druhá v roce 1843 podél řeky Missouri.\n\nAudubon po něm pojmenoval káni Harrisovu.\n"}
{"id": "423598", "url": "https://cs.wikipedia.org/wiki?curid=423598", "title": "Pequotská válka", "text": "Pequotská válka\n\nPequotská válka je název pro konflikt mezi Indiány a anglickými kolonisty, k němuž došlo v jižní Nové Anglii v letech 1636–1638. Jednalo se o první skutečnou válku v této oblasti a první z dlouhé řady válek, které severoameričtí Indiáni s bělošskými novousedlíky prohráli.\n\nAngličané začali kolonizovat zdejší oblast ve 20. letech 17. století (Otcové poutníci) a zprvu se do konfliktů s domorodci téměř nedostávali, mj. i z důvodu nízké zalidněnosti pobřežních oblastí. Domorodí obyvatelé Nové Anglie – šlo především o Indiány kmenů Massachusett, Wampanoag, Narragansett, Pequot, Niantic, Mohegan – byli zdecimováni vlnou epidemií, která oblast zasáhla ve druhém desetiletí 17. století a později opět v letech 1633–1634. V roce 1630 začalo do oblasti proudit mnohem více osadníků z Anglie (jednalo se především o puritány) a vztahy s Indiány nabraly na intenzitě. Angličané se stali důležitým faktorem mezikmenových vztahů. Většina místních komunit a kmenů je chtěla získat za obchodní partnery a spojence. Pokusili se o to rovněž Pequotové, kteří žili na jihovýchodě dnešního státu Connecticut v povodí řek Thames (dříve Pequot) a Mystic. Uzavřeli s puritány z Massachusetts v roce 1634 dohodu a dokonce je pozvali ke kolonizaci údolí řeky Connecticut. Angličané však později obvinili Pequoty z toho, že zabili několik kolonistů a neplní sjednanou dohodu. Obě strany začaly intenzivně hledat spojence pro nadcházející konflikt. Úspěšnější byli kolonisté, jimž se podařilo získat na svou stranu nejpočetnější novoanglický kmen a tradiční rivaly Pequotů Narragansetty a dřívější příbuzné Pequotů Mohegány, jež vedl náčelník Uncas.\nVálka začala neoficiálně v létě 1636 neúspěšnou kárnou výpravou massachusettských Angličanů a odvetnými akcemi Pequotů. Ti oblehli pevnost Saybrook při ústí řeky Connecticut a napadali kolonisty v okolí této pevnosti. Během několikaměsíčního \"obléhání\" se však ani jednou nepokusili pevnůstku dobýt, nicméně zabili několik vojáků a kolonistů, kteří se v oblasti z různých důvodů objevili. V dubnu 1637 zaútočili Pequotové na nedávno založenou osadu Wethersfield, zabili asi desítku obyvatel a množství domácích zvířat. Tento útok inicioval další anglickou výpravu, která čítala 90 mužů a vedl ji connecticutský kapitán John Mason. K výpravě se připojil i Uncas s několika desítkami svých bojovníků a později i několik set Narragansettů. Této „armádě“ se podařilo v květnu 1637 nepozorovaně proniknout z východu k pequotské palisádou opevněné vesnici u řeky Mystic. 26. května došlo k bitvě často nazývané masakr u řeky Mystic. Spojené anglo-indiánské síly pevnost obklíčily a zapálily. Během nastalé bitky zemřelo 400–700 Pequotů včetně žen a dětí. Anglické ztráty činily 2 mrtvé a 20 raněných. Ztráty Mohegánů a Narragansettů nejsou známy, ale zřejmě nepřesáhly několik mrtvých. Tato bitva prakticky rozhodla o osudu války. Pequotové opustili svou druhou velkou opevněnou osadu Weinshauks a snažili se uniknout z dosahu Angličanů. Část se jich vzdala okolním Indiánům, část uprchla na severozápad k Mohavkům (Irokézové). Mohavkové však zabili nejvyššího náčelníka Pequotů Sassacuse a mnoho jeho lidí a jejich skalpy poslali Angličanům. Druhý velký náčelník Mamoho byl zraněn, ale uprchl, nicméně o jeho dalších osudech není nic známo. Mezitím Angličané uspořádali několik výprav s cílem zbavit se jednou pro vždy pequotské \"hrozby\". Pokud padli Pequotové do rukou Angličanů živí, čekal je většinou prodej do otroctví do Západní Indie a na Bermudy. Někteří se stali sluhy kolonistů a několik si Angličané ponechali jako překladatele!\n\nDo léta roku 1638 zabili Angličané a jejich indiánští spojenci mnoho stovek Pequotů (přesné číslo nelze zjistit, ale půjde zhruba o tisíc lidí) a přibližně stejné množství zajali. Stovky Pequotů se rovněž rozptýlily mezi jiné kmeny a do různých nepřístupných míst. Tento kdysi mocný kmen načas přestal v zásadě existovat. Definitivní tečkou za konfliktem se stala konference konaná v Hartfordu v září 1638. Přeživší Pequotové byli rozděleni mezi Mohegány a Narragansetty. Pequotské území připadlo pod jurisdikci kolonie Connecticut. Přestože Pequotové měli tímto jako etnikum zaniknout, nebylo tomu tak. Část se později osamostatnila a o 40 let později ve válce krále Filipa vystupovali už jako spojenci Angličanů. Pequotové žijí v oblasti jižní Nové Anglie doposud. Jsou známí svým úspěšným provozováním kasín.\n\n\n"}
{"id": "423605", "url": "https://cs.wikipedia.org/wiki?curid=423605", "title": "Antoine Béchamp", "text": "Antoine Béchamp\n\nPierre Jacques Antoine Béchamp (16. října 1816, Bassing – 31. březen 1908, Paříž ) byl francouzský biolog, chemik, fyzik, lékař a farmaceut.\n\nAntoine Béchamp se narodil ve vesnici Bassing v kraji Moselle na severovýchodě Francie. Už od dětství byl velmi zvídavý se zajímal o přírodu. Jeho nejvýznamnějším výzkumem bylo desetileté zkoumání malých kulových zrníček uvnitř buněk, které pojmenoval mikrozymy. Zjistil, že tato zrníčka hrají důležitou roli v kvasných procesech a při vzniku nemocí. Roku 1866 posílá výsledky svého bádání na Francouzskou akademii věd. Zde se k nim dostává Louis Pasteur a potom na jejich základě sestaví vlastní teorii, kterou nakonec prosadí. Ne příliš společenský a ostýchavý Béchamp se tak dostává do Pasteurova stínu.\n"}
{"id": "423611", "url": "https://cs.wikipedia.org/wiki?curid=423611", "title": "Amalfitana", "text": "Amalfitana\n\nAmalfitana (italsky \"Costiera amalfitana\") nebo Amalfitánské pobřeží je pobřežní krajina v délce přibližně 40 km v italské Kampánii. Rozkládá se od Sorrentského poloostrova až k městu Salernu. Je známé pro své vysoké kopce po celé délce, které se svažují až k pobřeží a ze kterých je panoramatický pohled do všech směrů. Na Amalfitánském pobřeží se nachází řada menších měst se zachovalou architekturou. K nejznámějším a nejvíce navštěvovaným náleží Amalfi a Positano.\n\nOd roku 1997 je pobřeží součástí světového dědictví.\n\n"}
{"id": "423618", "url": "https://cs.wikipedia.org/wiki?curid=423618", "title": "Sabbioneta", "text": "Sabbioneta\n\nSabbioneta je malé město v severní Itálii v Lombardii, asi 30 km severně od Parmy, s několika tisíci obyvateli. Ke konci 16. století je založil císařský generál Vespasiano Gonzaga (1531–1591) asi 2 km severně od řeky Pád. Městečko si zachovalo svůj renesanční charakter a spolu s Mantovou bylo v roce 2008 zařazeno mezi kulturní památky světového dědictví UNESCO.\n\n\n\n"}
{"id": "423619", "url": "https://cs.wikipedia.org/wiki?curid=423619", "title": "Železniční trať Jaroměř–Trutnov", "text": "Železniční trať Jaroměř–Trutnov\n\nŽelezniční trať Jaroměř – Trutnov (v jízdním řádu označena číslem 032) se nachází na území Královéhradeckého kraje a vede z Jaroměře do Trutnova. Provozovatelem pravidelné osobní dopravy na této trati jsou nyní České dráhy (2013). Mezi stanicemi Trutnov hl. n. a Trutnov-Poříčí jezdí souprava společnosti PKP-PR, která zajišťuje sezónní, víkendovou, mezistátní přepravu na trase Trutnov hl. n. – Trutnov-Poříčí – Královec – Lubawka – Jelenia Góra ve spolupráci se společností GW Train Regio (léto 2013). Trať není elektrizovaná (2013).\n\nListem povolení Františka Josefa Prvního ze dne 15. června 1856 byla vydána koncese pro podnikatele Liebiga, Kleina a bratry Lannovy na výstavbu a provoz železnice z Pardubic do Liberce a rovněž odbočnou trať z Josefova do Malých Svatoňovic. Trať stavěla společnost Jihoseveroněmecká spojovací dráha a zprovoznila ji v roce 1859.\n\nDalší stavba byla zákonem umožněna jako vedlejší stavba železnice Josefovsko-Svatoňovické až na hranice zemské u Karlova Háje listem povolení ze dne 15. června 1856 daným jihoseverní německé železnici spojovací. Společnost zavazuje se, že povolenou železnici ze Svatoňovic do Králova Háje počne v šesti měsících ode dne povolení počítajíc stavěti, že celou železnici ve třech dalších létech postaví a veřejnou jízdu po ní zavede. Trať stavěla společnost Jihoseveroněmecká spojovací dráha a zprovoznila ji v roce 1868.\n\nDne 1. května 1859 byl slavnostně otevřen poslední úsek Jiho-severoněmecké spojovací dráhy (SNDVB), ) Turnov – Liberec a zároveň byla slavnostně otevřena odbočka Jiho-severoněmecké spojovací dráhy Josefov – Svatoňovice. Dne 1. srpna 1868 byla zprovozněna železniční trať Svatoňovice – Poříčí – Královec. V roce 1870 byl zprovozněn poslední úsek Poříčí – Trutnov.\n\nStavba prvního úseku z Jaroměře do Malých Svatoňovic byla podmíněna těžbou uhlí v regionu Jestřebích hor (Svatoňovický uhelný revír). Trať měla původně vést údolím Úpy přes Ratibořice do Trutnova, ale vlastník dolů ve zmíněném uhelném revíru kníže Jiří Vilém Schaumburg-Lippe se zavázal k roční přepravě 1 600 000 centéřů uhlí a dosáhl tím změny trasy, která nebyla stavebně jednoduchá. Nakonec byl v té době realizována právě jen úsek do Svatoňovic. Stavbu provedly firmy Vojtěcha Lanny a bratří Kleinů, pracovalo na ní 3000 dělníků a stála 1 792 000 zlatých.\n\nV roce 1865 získala SNDVB koncesi pro pokračování tratě z Malých Svatoňovic dále k pruským hranicím do Královce. Stavbu trati však pozdržela krátká a krvavá prusko-rakouská válka v roce 1866. Přeshraniční styk umožnila poválečná smlouva mezi Rakouskem a Pruskem a doprava zde začala být provozována v roce 1869. O rok později byla zprovozněna spojka mezi dnešními stanicemi Trutnov-Poříčí a Trutnov hlavní nádraží.\n\nBěhem 2. světové války procházela za zastávkou Suchovršice přes trať státní hranice mezi Protektorátem a Německou říší, část trati se tedy nacházela na cizím území. V poválečném období se pak depo v Jaroměři stalo jedním z posledních útočišť parních lokomotiv v Čechách, kdy poslední jízdy parních strojů řady 556.0 proběhly až v roce 1981.\n\nK propadu dříve silné nákladní dopravy došlo mimo jiné v souvislosti s koncem těžby uhlí ve Svatoňovickém, Radvanickém i Žacléřském revíru i ukončením provozu na hraničním přechodu Královec – Lubawka.\n\nV současnosti (2017) jsou na trati na osobních vlacích nasazovány motorové vozy řady 854 a 810, na spěšných vlacích a rychlících pak klasické soupravy v čele s lokomotivami řady 750.7.\n\nV souvislosti s budoucností tratě Jaroměř – Trutnov se objevují plány na vytvoření lepšího spojení Hradce Králové a Náchoda pomocí nově vystavěné spojky, jež by odbočovala ze stanice Česká Skalice jako náhrady za nevýhodně směrovanou trať Starkoč – Václavice.\n\nNa jaře roku 2015 začne revitalizace trati Hradec Králové – Jaroměř – Trutnov. Především se jedná o rekonstrukce částí tratě (mosty, železniční stanice, přejezdy, přejezdové zabezpečovací zařízení, traťové zabezpečovací zařízení, kolejové křížení, kolejové oblouky apod.), kde musejí vlakové soupravy nyní při průjezdu výrazně snížit rychlost. Díky tomu bude možné dosáhnout zkrácení cestovní doby Hradec Králové – Svoboda nad Úpou ze současných 120 minut na systémových 90 minut. S elektrifikací úseku Jaroměř – Trutnov tento projekt nepočítá.\n\nNa úseku trati mezi Jaroměří a Rychnovkem byl dřevěný železniční most přes Labe, byl ve své době nejdelším v Rakouské monarchii. Vyžadoval pro svou údržbu neustálou přítomnost tesařů. Nakonec byl roku 1890 nahrazen železnou konstrukcí.\n\nV roce 1900 byly podle tehdejšího jízdního řádu v provozu tyto stanice:\n\nJosefov-Jaroměř, Rychnovek, Jesenice, Česká Skalice, Starkoč, Kostelec Červený, Svatoňovice-Úpice, Poříčí, Trutnov\n\n\n"}
{"id": "423621", "url": "https://cs.wikipedia.org/wiki?curid=423621", "title": "Pantalica", "text": "Pantalica\n\nPantalica je rozsáhlá nekropole na Sicílii s více jak pěti tisíci hrobkami datovanými do doby od 13. do 7. století př. n. l. Pantalica se nachází na jihovýchodě ostrova mezi městy Ferla a Sortino.\n\nSpolečně s městem Syrakusy je nekropole Pantalica od roku 2005 součástí světového dědictví UNESCO.\n"}
{"id": "423624", "url": "https://cs.wikipedia.org/wiki?curid=423624", "title": "Val d'Orcia", "text": "Val d'Orcia\n\nVal d'Orcia je oblast v Toskánsku, která je charakteristická svou krajinou. Zdejší vinice, obilná pole i další prvky krajiny se staly námětem mnohým nejen renesančních malířů i moderních fotografů.\n\nOd roku 2004 je krajina součástí světového dědictví.\n"}
{"id": "423625", "url": "https://cs.wikipedia.org/wiki?curid=423625", "title": "Kosmodrom Kwajalein", "text": "Kosmodrom Kwajalein\n\nKwajalein Missile Range (KW) je raketová střelnice a kosmodrom patřící pod správu Spojených států amerických.\n\nStřelnice byla postavena ostrově Meck a několika dalších ostrovech, jež jsou součástí atolu Kwajalein, spadající do souostroví Ralik v Marshallových ostrovech, situovaných v Tichém oceánu (Pacifiku), podregionu Mikronésie. V širším pojetí zahrnuje i ostrov Wake a Aur Atoll.\n\nVojenská přítomnost a aktivita Spojených států amerických na Marshallových ostrovech následovala po skončení II. světové války. Od přelomu 50. a 60. let pokračovala stavbou zařízení pro testy balistických raket, radar a antirakety, zařízení a techniky pro meteorologii a později také soukromou kosmonautiku.\n\nMarshallovy ostrovy se následně, v roce 1990 formálně osamostatnily jako republika přidružená k USA, několik ostrovů si USA pronajaly. Střelnice byla později pojmenována po prezidentu Ronaldovi Reaganovi, (někdy se tedy používá označení Reagan Test Site nebo v plném názvu Ronald Reagan Ballistic Missile Defense Test Site) a je ve správě americké armády (US Army). Vojáky byla využívaná pro odzkoušení mezikontinentálních raket a protiraketových zbraní.\n\nV roce 2005 zde americká komerční společnost SpaceX postavila vypouštěcí rampu a v sousedství montážní budovu pro uvažované rakety na orbitální dráhu Země. Tím se střelnice zařadila mezi kosmodromy.\n\nV areálu střelnice jsou raketové rampy, ubytovací zařízení posádky, monitorovací a sledovací stanice systému SSN, sledovací stanice NASA. Poblíž je i letiště.\n\nV roce 2000 ze základny odstartoval letoun L-1011 Stargazer, který vynesl nosič Pegasus XL. Další Pegasy s družicemi následovaly. V roce 2006 odtud startovala nosná raketa Falcon: start se napoprvé nezdařil, další již ano. V letech 2000–2008 ze základny do vesmíru odstartovalo osm raket.\n\n\n"}
{"id": "423627", "url": "https://cs.wikipedia.org/wiki?curid=423627", "title": "Trachelostenidae", "text": "Trachelostenidae\n\nTrachelostenidae je čeleď brouků z nadčeledi Tenebrionoidea. Rod \"Trachelostenus\" žije v Chile.\n\n\n"}
{"id": "423629", "url": "https://cs.wikipedia.org/wiki?curid=423629", "title": "Tarquinia", "text": "Tarquinia\n\nTarquinia je město v Laziu v provincii Viterbo ve střední Itálii s několika tisíci obyvateli. Jeho historie sahá hluboko do minulosti do dob Etrusků.\n\nZdejší hřbitov je spolu se hřbitovem v Cerveteri součástí světového dědictví UNESCO.\n\n\n"}
{"id": "423634", "url": "https://cs.wikipedia.org/wiki?curid=423634", "title": "Jeremy Lusk", "text": "Jeremy Lusk\n\nJeremy Lusk (26. listopadu 1984 - 10. února 2009) byl americký freestyle motokrosový jezdec ze San Diega v Kalifornii. Měl přezdívku Pitbull, ve třech letech začal jezdit motokros na motocyklu Yamaha PW 50 a v devatenácti letech přešel na FMX. Byl členem jezdecké skupiny Metal Mulisha. In memoriam vyhrál ceny FMX Awards 2008 v kategoriích \"Best International FMX rider\" a \"Best trick innovation\" . \n\nZískal zlaté a stříbrné medaile na X Games 2008 a bronzovou přilbu na mistrovství světa Moto X. \n\n\nJeremy Lusk byl součástí jezdeckého týmu s názvem Metal Mulisha.\n\nDne 7. února 2009 Lusk havaroval při pokusu o trik „Superman Indian Flip“ ve freestyle motokrosu v soutěži v San José v Kostarice. Byl hospitalizován pro trvalé zranění hlavy, těžké poškození mozku a možné poranění míchy. Dne 10. února 2009 zemřel na srdeční a respirační selhání v nemocnici Rafael Ángel Calderón Guardía. Před svou smrtí žil Lusk v Temecule v Kalifornii se svou manželkou Lauren.\n\n"}
{"id": "423635", "url": "https://cs.wikipedia.org/wiki?curid=423635", "title": "Jidistika", "text": "Jidistika\n\nJidistika (německy Jiddistik) je filologický obor zabývající se studiem jazyka jidiš, jeho kulturou, historií a v něm psanou literaturou. Jidistika je vyučována v Německu na Heinrich-Heine-Universität Düsseldorf, Universität Trier a na Technické univerzitě Berlín. Je vyučována i na některých jiných univerzitách, kde není etablována jako svébytný obor (např. na Georg-August-Universität Göttingen nebo na některých univerzitách v Rakousku).\n\n\n"}
{"id": "423637", "url": "https://cs.wikipedia.org/wiki?curid=423637", "title": "James Wallace Black", "text": "James Wallace Black\n\nJames Wallace Black (10. února 1825 – 5. ledna 1896) byl americký fotograf, známý také jako J. W. Black, jehož kariéru charakterizuje experimentování a inovace.\n\nPoté, co vyzkoušel svoje štěstí jako malíř v Bostonu, se uchýlil k fotografii. Začal jako leštič daguerrotypických desek. Brzy se spojil s Johnem Adamsem Whipplem, bohatým bostonským fotografem a vynálezcem. V březnu 1860 Black pořídil fotografii básníka Walta Whitmana, který navštívil Boston.\n\nDne 13. října 1860, dva roky po prvních experimentech v balónovém létání francouzského fotografa Nadara, pořídil Black první úspěšné fotografie ze vzduchu ve Spojených státech ve spolupráci s balónovým plavcem Samuelem A. Kingem v Kingově horkovzdušném balónu \"Královna vzduchu\". Vyfotografoval Boston z výšky 400m na 8 skleněných deskových negativů. Jeden z dobrých snímků nazval \"Boston, jak ho vidí orel a divoká husa\". Byl to vůbec první snímek města ze vzduchu.\n\nTéměř vzápětí bylo fotografování ze vzduchu použito armádou Unie v americké občanské válce.\n\nPozději se stal Black autoritou v použití projektoru, který byl předchůdcem současných diaprojektorů, kde byla zdrojem světla svíčka. Na konci sedmdesátých let se nejvíce věnoval výrobě diapozitivů, včetně svých snímků velkého požáru Bostonu v roce 1872.\n\n"}
{"id": "423640", "url": "https://cs.wikipedia.org/wiki?curid=423640", "title": "Laurin &amp; Klement 110", "text": "Laurin &amp; Klement 110\n\nLaurin & Klement – Škoda 110 byl osobní automobil, který vyráběla od roku 1925 v Mladé Boleslavi československá automobilka Laurin & Klement, od června 1925 automobilka Škoda.\n\nMotor byl vodou chlazený řadový čtyřválec uložený vpředu, poháněl zadní kola. Vrtání bylo 72 mm a zdvih 110 mm. Vyrábělo se 10 sérií, první a druhá měly objem 1791 cm a výkon 18 kW, maximální rychlost byla 80 km/h. Od třetí série (od r. 1926) byl použit motor o objemu 1944 cm s výkonem 22 kW a maximální rychlostí 85 km/h.\n\nV roce 1929 byl vůz nahrazen modelem 4 R, vyrobeno bylo 2 985 kusů.\n"}
{"id": "423641", "url": "https://cs.wikipedia.org/wiki?curid=423641", "title": "Gemer (okres Revúca)", "text": "Gemer (okres Revúca)\n\nGemer (maďarsky Sajógömör) je obec na jihovýchodním Slovensku ve stejnojmenném regionu.\n\nPrvní písemná zmínka o sídle pochází z roku 1198.\n\n\n\nObec má vlastní železniční zastávku na trati č. 160 (Zvolen – Lučenec – Fiľakovo – Jesenské – Tornaľa - Rožňava – Košice).\n\n\n\n"}
{"id": "423642", "url": "https://cs.wikipedia.org/wiki?curid=423642", "title": "Marie Anna Habsburská (1718)", "text": "Marie Anna Habsburská (1718)\n\nMarie Anna Habsburská (18. září 1718 Vídeň – 16. prosince 1744 Brusel) byla arcivévodkyně rakouská a nizozemská místodržitelka. Jejími rodiči byli císař Karel VI. a jeho manželka Alžběta Kristýna. \n\nMarie Anna byla druhorozená dcera, prvorozená byla pozdější česká a uherská královna Marie Terezie. Manželem Marie Anny se stal Karel Alexandr Lotrinský, (jeho otec byl Leopold Josef Lotrinský). Marie Anna zemřela na následky těžkého a komplikovaného porodu 16. prosince 1744.\n"}
{"id": "423655", "url": "https://cs.wikipedia.org/wiki?curid=423655", "title": "Pentakarbonyl železa", "text": "Pentakarbonyl železa\n\nPentakarbonyl železa (též jen karbonyl železa; systematický název \"pentakarbonylželezo\") je sloučenina se vzorcem Fe(CO). Za normálních podmínek jde o slámově zbarvenou kapalinu štiplavého zápachu. Je běžným prekurzorem různých sloučenin železa, včetně mnoha takových, které se používají v organické syntéze. Připravuje se reakcí jemných částic železa s oxidem uhelnatým. Jedná se o relativně levnou chemikálii.\n\nPentakarbonyl železa je jedním z homoleptických karbonylů kovů; tzn. že oxid uhelnatý je zde jediným ligandem komplexu s železem. Mezi další příklady patří osmistěnný hexakarbonyl chromu a čtyřstěnný tetrakarbonyl niklu. Většina kovových karbonylů má 18 valenčních elektronů; Fe(CO) tomuto vzoru odpovídá tak, že má osm elektronů na atomu železa a pět párů elektronů poskytnutých ligandy CO. Vzhledem k symetrické struktuře a neutralitě náboje je Fe(CO) těkavý. Je jedním z nejrozšířenějších kapalných kovových komplexů. Má trigonální bipyramidální strukturu, kde je atom železa obklopen pěti ligandy CO; tři jsou v příčných (rovníkových) pozicích a dva jsou vázány osově. Vazby Fe-C-O jsou lineární.\n\nFe(CO) je archetypem fluxionální (proměnlivé) molekuly, vzhledem k rychlé výměně osových a příčných skupin CO prostřednictvím Berryho mechamismu na časové ose NMR. V důsledku toho vykazuje NMR spektrum C pouze jeden signál jako znak rychlé výměny mezi neekvivalentními pozicemi CO.\n\nKarbonyl železa se někdy plete s karbonylovým železem, což je vysoce čistý kov připravovaný rozkladem pentakarbonylu železa.\n\nFe(CO) je toxický (ovšem méně než například tetrakarbonyl niklu) a může být nebezpečný kvůli své těkavosti (tlak par: 21 mmHg při 20 °C). Při vdechování může způsobit podráždění plic, toxickou pneumonitidu nebo edém plic. Podobně jako jiné karbonyly je hořlavý.\n"}
{"id": "423657", "url": "https://cs.wikipedia.org/wiki?curid=423657", "title": "Matěj Hádek", "text": "Matěj Hádek\n\nMatěj Hádek (* 29. listopadu 1975 Praha) je český herec, má dva bratry, mladšího Kryštofa, který je také herec a staršího Ondřeje, který je lékař. V současné době je členem uměleckého souboru Švandova divadla na Smíchově.\n\nJiž od dětství navštěvoval dramatický kroužek. Jedná se o absolventa Státní konzervatoře v Praze. Účinkoval v Divadle F. X. Šaldy v Liberci, ve Východočeském divadle v Pardubicích, v Divadle na Vinohradech a v Divadle v Celetné.\n\nV současné době jej můžeme vidět ve Švandově divadle v těchto hrách:\n\n\n\n\n\n\n\n"}
{"id": "423660", "url": "https://cs.wikipedia.org/wiki?curid=423660", "title": "Poslední míle", "text": "Poslední míle\n\nPoslední mílí se v telekomunikační technice nazývá propojení mezi koncovým bodem telefonní sítě a účastníkem. Koncovým bodem zpravidla bývá místní ústředna nebo jiné sdružovací zařízení. (V poštovním provozu se výraz používá v analogickém smyslu - spojení mezi koncovou poštovní provozovnou a adresátem.)\n\nTento pojem do češtiny proniknul z anglosaského prostředí, je překladem Last mile. V češtině se spíše používá odborný výraz místní smyčka nebo účastnická přípojka.\n\nPoslední mílí je účastnické vedení, zpravidla telefonní pár, a technologie potřebná zajištění přenosu hovoru a často i dálkového napájení koncového zařízení. To mohou být různá zařízení k vícenásobnému využití účastnických vedení, která se zejména v minulosti hojně používala z důvodu nedostatku telefonních vedení, například podvojné a sériové přípojky, koncentrátory, obecně nazývané sdružovací zařízení.\n\nTermín poslední míle se nyní nejčastěji používá v datových přenosech, kde označuje kromě vedení i různé opakovače signálu, zesilovače, modemy, vysílače a přijímače a další zařízení potřebná k propojení mezi účastníkem a provozovatelem (providerem) sítě.\n\nADSL v obrazech\n"}
{"id": "423662", "url": "https://cs.wikipedia.org/wiki?curid=423662", "title": "Maria Chuana", "text": "Maria Chuana\n\nMaria Chuana je slovenská thrash metalová, undergroundová kapela z Banské Bystrice. Zrod kapely je datován rokem 1992. Maria Chuana koncertovala na území Slovenska, Česka a také Polska.\n\nKapela hrála v původní sestavě plných 8 let než prošla prvními personálními změnami. Prvotní personální změny se týkaly věku nových členů skupiny. Od roku 2004 skupina hraje ve vykrystalizované personální sestavě až dodnes. Původními členy kapely jsou Bimbo (zpěv) a Oťap (bicí). Mako (kytara) a Bukelo (baskytara) hrají v kapele od roku 2004 a jedná se také o členy kapely Pyopoesy.\n\nKapela vydala doposud čtyři studiová alba a DVD a v studiu \"Aries\" u Luboše Lichého (bývalého člena kapely Metalinda).\n\n\n\n"}
{"id": "423663", "url": "https://cs.wikipedia.org/wiki?curid=423663", "title": "Hlucholazy", "text": "Hlucholazy\n\nHlucholazy (dříve také \"Cygenhals\", polsky: \"Głuchołazy\", německy: \"Bad Ziegenhals\") jsou město v jižním Polsku, ve Opolském vojvodství, v Powiatu nyském, ležící v blízkosti hranic s Českou republikou. Město je sídlem městsko-vesnické gminy.\n\nGłucholazy leží na rozhraní Zlatohorské vrchoviny (polsky: \"Góry Opawskie\"), Žulovské pahorkatiny (polsky: \"Przedgórze Paczkowskie\") a Opavské pahorkatiny (polsky: \"Płaskowyż Głubczycki\"), nad řekou Bělá (polsky: \"Biała Głuchołaska\") a jejím pravým přítokem potokem \"Starynka\" (též zvaným \"Starynia\" nebo \"Kletnica\").\n\nV roce 1945 byli do Głucholaz přesídleni obyvatelé obce Kozová (m.j. ) v okrese Břežany v Tarnopolském vojvodství, která dnes leží na území Ukrajiny.\n\nPrvní písemná zmínka o Głucholazech je z roku 1249. Už ve 13. století se výskyt zlata a dalšího rudního bohatství stal předmětem zájmu vratislavského biskupství i moravského markraběte. Rozvíjelo se dolování, které zde vzkvétalo zejména v polovině 15. století. Nejzajímavějším pozůstatkem zdejší hornické činnosti, která v této oblasti vzkvétala od 13. do 17. století, je štola Tří králů, dlouhá zhruba 6 km, která spojovala Głucholazy se Zlatými Horami. Později, stejně jako v Jeseníku, i v Głucholazech se konaly tzv. čarodějnické procesy. V 19. století podle vzoru metod Vincence Priessnitze vznikly v Głucholazech lázně.  Po válkách o rakouské dědictví připadlo město Prusku, po druhé. světové válce se stalo součástí Polska.\n\nMěstem prochází peážní železniční trať Šumperk - Krnov, Głuchołazy jsou mezistátní pohraniční stanicí na kterou se napojuje trať Głuchołazy - Nowy Świętów. Na této trati však byl nejprve v roce 2004 provoz zastaven. V roce 2007 byly zavedeny dva páry mezistátních vlaků mezi Opolím a Jeseníkem, respektive Ostružnou, ty však byly v roce 2010 ukončeny. Od prosince 2014 ale budou obnoveny dva páry spojů z Głuchołaz do Opolí.\n\n\nGłucholazy jsou významnou zastávkou na česko-polské Geotrase sudetské (Geostrada sudecka). Na náměstí U Amórka v centru starého města je umístěna informační tabule č. 16 dálkové geotrasy, na níž jsou popsány zajímavé geologické lokality na katastru Głucholaz. Přímo ve městě se např. nachází Grota Góralska, což je historická štola, vyražená podle zlatonosné křemenné žíly. V nejbližším okolí města jsou kvarcitové lomy Grędówka a Wisząca Skała a také kaple sv. Anny na Přední Kopě, postavená z kvarcitů a svorů.\n\n\n"}
{"id": "423674", "url": "https://cs.wikipedia.org/wiki?curid=423674", "title": "Loučky (hrad)", "text": "Loučky (hrad)\n\nLoučky (též Střemchov) jsou zbytky hradu ležící nad obcí Dolní Loučky v okrese Brno-venkov. Hrad založili v druhé polovině 13. století páni z Deblína. Loučky se prvně připomínají roku 1278. Roku 1292 zdědil panství a hrad Vítek z Loučky, který však zemřel bezdětný. Hrad získal před rokem 1353 Hroch z Kunštátu a Louček, čímž přešel na boleradickou větev kunštátského rodu a zůstal jejím majetkem až do zániku hradu před rokem 1497. Zřícenina je chráněna jako kulturní památka České republiky.\n\nHistorické jméno hradu je Loučky, hovorový název je Střemchov, odvozený od osady Střemchoví pod hradem (dnes součást Dolních Louček). Hrad založili páni z Deblína a poprvé se připomíná roku 1278. V té době byl již hrad obyvatelný, což potvrzují nálezy z povrchových sběrů. V roce 1353 na hradě seděli páni z Kunštátu, kterým patřil hrad až do zániku krátce před rokem 1497. Někteří z členů rodu na něm i sídlili.\n\nHrad vznikal postupně. Jádro a dolní část zadního hradu patří do první stavební etapy, předhradí mohlo tehdy existovat v jednoduché dřevohlinité formě. Do zděné podoby bylo přestavěno později. Hrad prošel pozdněgotickou přestavbou, která reflektovala pokrok v dělostřelectvu.\n\nHrad je trojdílný, přičemž zadní hrad je rozdělen na dolní a horní část (jádro). Od předhradí odděluje zadní hrad příkop, dílem vysekaný do skály, o šířce 25 metrů a hloubce až 5 metrů. Příkop má částečně dochováno vyzdění v podobě kontreskarpy. Na severu je zadní hrad lemován terasou, která přechází u předhradí v příkop a val. Tento příkop je 25 metrů široký a 4 až 5 metrů hluboký. Vstup do hradu je na jihu předhradí skrze bránu, příhrádek a soutku. Předhradí mělo rozměry 52 × 36 metrů, na severu bylo opatřeno dlouhou zděnou budovou (zachováno její zdivo) a na čele s největší pravděpodobností s věží a baštou. Do zadního hradu se vstupovalo přes dřevěný most a bránu prolomenou v masivní štítové zdi silné zhruba 5 metrů. V dolní části zadního hradu se nalézají pozůstatky dvou hospodářsko-provozních zděných budov. Horní část zadního hradu má tvar lichoběžníka o rozměrech 54 × 27 metrů. Zde se nalézají základy bergfritu o průměru 8,3 metru. Vedle věže stála jedna budova a v jihovýchodním nároží hradní palác, vedle něhož byla ve skále tesaná cisterna.\n\n"}
{"id": "423678", "url": "https://cs.wikipedia.org/wiki?curid=423678", "title": "Římskokatolická farnost Bohdalice", "text": "Římskokatolická farnost Bohdalice\n\nŘímskokatolická farnost Bohdalice je územní společenství římských katolíků v děkanátu Slavkov s farním kostelem Nanebevzetí Panny Marie.\n\n\nZdejší farnost existuje už od čtrnáctého století. Kostel Nanebevzetí Panny Marie však vznikl až začátkem devatenáctého století, v roce 1814.\nFarnost spravuje od prosince 2012 farář R. D. Mgr. Jan Hanák.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. leden. Adorační den připadá na 5. srpna.\n\nVe farnosti se pravidelně pořádá tříkrálová sbírka. V roce 2014 se při ní vybralo 51 436 korun, o rok později 60 115 korun. V roce 2016 se při sbírce vybralo 60 537 korun. V roce 2018 dosáhl výtěžek sbírky 62 732 korun. \n\nV roce 2015 se farnost zapojila do projektu Noc kostelů.\n\n"}
{"id": "423682", "url": "https://cs.wikipedia.org/wiki?curid=423682", "title": "Kyberchondrie", "text": "Kyberchondrie\n\nKyberchondrie (Cyberchondria) je hovorový pojem sloužící k popisu chování člověka, který užívá internet k nadměrnému získávání informací o zdraví a zdravotní péči. Informace o zdraví může člověk soustřeďovat pro sebe, ale také vzhledem k blízkému člověku. Je považován za specifickou formu hypochondrie.\n\nPrvní systematické studie kyberchondrie zveřejnili v listopadu 2008 výzkumníci Ryen White a Eric Horvitz, kteří provedli velkou studii s následující analýzou. Výzkumníci definovali kyberchondrii jako „nevídaný nárůst zájmu o příznaky nemocí, založený na hledání odkazů a získávání odborné literatury na webových stránkách“. Analyzovali typické „surfování“ na webu za cílem zjišťování potíží a nalezli překvapivě vysoký počet vyhledávání, týkající se jak vzácných nemocí (například mozkový nádor) tak běžných potíží (například bolesti hlavy). \n\n\nPojem pochází z angličtiny, kde je „cyberchondria“ neologismus, odvozený ze dvou slov cyber and hypochondria. Pojem „-chondria“ je odvozen z řečtiny a znamená „chrupavka“ nebo „prsní kost\", jde o Hippokratův termín podle sleziny, která se pod prsní kostí nalézá a antičtí lékaři jí připisovali vinu za potíže, u kterých nemohli nalézt příčinu.\n\nHarris Interactive Inc. – společnost, která provedla studii, uvádí širší překlad slova jako „online zájem o zdraví“. Autoři doporučují, aby termín nebyl vnímán jako pejorativní.\n\nČlánky v mediích zařazují nejčastěji kyberchondrii k nové formě hypochondrie. Kyberchondrie je špatná diagnóza, která byla způsobena díky využití internetového vyhledávače, kam dotyčná osoba zadala své potíže a „vygooglovala“ si svou chorobu – přes vyhledávání příznaků typických pro lehké nemocí či běžné obtíže se lze snadno dostat k odkazům pojednávajících o nebezpečných, často exotických chorobách. Jestliže hypochondrie je nezvladatelný strach z nemoci, tak kyberchondrie je podnícení hypochondrie vzhledem k možností získat obrovský počet informací, které jsou na internetu snadno dostupné.\n\n"}
{"id": "423683", "url": "https://cs.wikipedia.org/wiki?curid=423683", "title": "Sacri Monti", "text": "Sacri Monti\n\nSacri Monti (italsky „Posvátné hory“ nebo \"Svaté hory\") je komplex devíti skupin poutních římsko-katolických kaplí a dalších architektonických staveb v severní Itálii, postavených od počátku 16. století do počátku 18. století. \n\n\nOd roku 2003 je soubor těchto staveb součástí světového dědictví UNESCO.\n\n\nKromě této vyhlášené devítky existuje v Itálii a v dalších křesťanských zemích mnoho dalších \"Svatých hor\", které na Seznamu UNESCO nejsou. Například\n\n\n"}
{"id": "423684", "url": "https://cs.wikipedia.org/wiki?curid=423684", "title": "Val di Noto", "text": "Val di Noto\n\nVal di Noto je oblast v jihovýchodní Sicílii známá především díky zdejšímu jednotnému pozdně baroknímu stylu staveb z bílého vápence. V roce 1693 celou oblast zasáhlo silné zemětřesení, po kterém se započalo s výstavbou nových měst v jednotném stavebním slohu, tzv. sicilském baroku.\n\nOsm z těchto měst, Caltagirone, Militello in Val di Catania, Katánie, Modica, Noto, Palazzolo, Ragusa a Scicli, bylo v roce 2002 zařazeno mezi kulturní památky světového dědictví UNESCO pod souhrnným názvem „Pozdně barokní města v údolí Val di Noto (jihovýchodní Sicílie)“.\n\n"}
{"id": "423687", "url": "https://cs.wikipedia.org/wiki?curid=423687", "title": "Villa d'Este", "text": "Villa d'Este\n\nVilla d'Este je vila v italském Tivoli nedaleko Říma. Je postavena v renesančním slohu a tvoří jednu z vrcholných ukázek italské klasické i zahradní architektury.\n\nV roce 2002 byla stavba i s přilehlými zahradami zařazena mezi kulturní památky světového dědictví UNESCO.\n"}
{"id": "423689", "url": "https://cs.wikipedia.org/wiki?curid=423689", "title": "Bazilika svatého Františka z Assisi (Assisi)", "text": "Bazilika svatého Františka z Assisi (Assisi)\n\nBazilika svatého Františka je rozlehlá bazilika v italské Assisi, ve které je pohřben svatý František z Assisi. Bazilika je jedním z hlavních poutních míst křesťanů v Itálii a slouží jako hlavní kostel řádu menších bratří. Od roku 2000 je součástí světového dědictví.\n\nCelý komplex S. Francesco sestává z baziliky – Dolního chrámu (Chiesa Inferiore), Horního chrámu (Chiesta Superiore) a kláštera \"Sarco Convento\". Před nimi je náměstí sv. Františka (Piazza Inferiore a Superiore). \n\nStavba započala po svatořečení sv. Františka roku 1228, a dokončena o 25 let později. Na výzdobě se podíleli malíři Cimabue a Giotto di Bondone, který v lodi horního kostela vytvořil cyklus 28 fresek ze světcova života. Stavba je jednou z nejstarších gotických památek na území dnešní Itálie.\n\n"}
{"id": "423692", "url": "https://cs.wikipedia.org/wiki?curid=423692", "title": "Scholion", "text": "Scholion\n\nScholion (řec., od \"scholé\", volno) znamená poznámku na okraji stránky v knize, glosu nebo marginálii. Množné číslo je scholia, latinská forma slova je scholium. Autor takové poznámky se označuje jako scholiasta, aby se odlišil od autora textu. \n\nVýkladové poznámky, vlastní komentáře, opravy domnělých nebo skutečných chyb a podobně si čtenáři knih často dělají na okraji stránky. K významným antickým textům se takové poznámky dělaly už velmi brzy, poprvé se o nich zmiňuje Cicero, a někdy jich bylo tolik, že vytvořily celé komentáře. Autory nebo sběrateli takových scholií byli například Macrobius, Proklos nebo Boëthius.\n\nProblém vznikl, pokud se rukopis s takovými poznámkami dále opisoval: opisovač mohl poznámku buďto vynechat, anebo ji zahrnul do textu. Tak se poznámky stávaly částí často opisovaných textů. Rozpoznávání a odstraňování scholií patří mezi běžné úkoly textové kritiky, například u textu Bible, jiných starých náboženských textů i starověkých klasiků. Jedním z nejznámějších případů je tak zvané \"comma Johanneum\" v Prvním listu Janově (1J 5,8), které se dostalo i do řady novověkých překladů.\n\n\n\n"}
{"id": "423693", "url": "https://cs.wikipedia.org/wiki?curid=423693", "title": "Urbino", "text": "Urbino\n\nUrbino je město v Itálii, asi 25 km na jihozápad od Pesara a asi 30 km na jihovýchod od San Marina. Žije zde zhruba patnáct tisíc obyvatel. Zejména v 15. a 16. století zažilo stavební rozkvět a proslavilo se výrobou majoliky. Jeho historické jádro se v renesanční podobě dochovalo a od roku 1998 je střed města součástí světového dědictví. Ve městě sídlí arcibiskupství a od roku 1506 i univerzita.\n\nMěsto leží na jihozápadním úpatí Apenin v pahorkaté krajině, na výrazném skalnatém návrší nad řekou. Oblast je seismicky středně aktivní.\nSousední obce: Acqualagna, Auditore, Colbordolo, Fermignano, Fossombrone, Isola del Piano, Lunano, Mondaino (RN), Montecalvo in Foglia, Monteciccardo, Montefelcino, Montelabbate, Peglio, Petriano, Piandimeleto, Sant'Angelo in Vado, Sassocorvaro, Tavoleto, Urbania.\n\nŘímské město Urbinum Mataurense nabylo velký význam za válek 6. století, roku 538 je dobyl byzantský generál Belisarius a roku 755 je franský král Pipin Krátký věnoval papeži. Kolem roku 1200 přišlo do majetku rodu Montefeltre, ale už roku 1213 se občané vzbouřili a 1234 si přechodně vydobyli samostatnost. \n\nV 15. století dosáhlo vrcholu své slávy za vlády vévody Federica, který nechal přestavět palác v luxusní renesanční sídlo, obdivované po celé Itálii. Na svém dvoře vévoda podporoval významné umělce a vybudoval rozsáhlou knihovnu. Po smrti posledního člena rodu roku 1508 přešlo panství na rod della Rovere, který sice podporoval výrobu majoliky, své sídlo ale přenesl do blízkého Pesara, takže Urbino začalo pomalu upadat, až 1626 je della Rovere odkázali Papežskému státu. \n\nPočátkem 18. století, když se urbinský kardinál Albani stal papežem jako Klement XI., město krátce rozkvetlo, v 19. století se urbanisticky modernizovalo a v roce 1860 se stalo částí Itálie.\n\n\n\n\"Počet obyvatel\"\n\n"}
{"id": "423695", "url": "https://cs.wikipedia.org/wiki?curid=423695", "title": "Třetí věk", "text": "Třetí věk\n\nTřetí věk je éra historie fiktivního světa Středozemě, vytvořeného anglickým spisovatelem J. R. R. Tolkienem, v níž se odehrává děj Tolkienovy nejslavnější trilogie, \"Pán prstenů\".\n\nTřetí věk začíná porážkou Temného pána Saurona vojskem Posledního spojenectví elfů a lidí. V tomto věku se nejvlivnějším plemenem ve Středozemi stávají lidé a dojde k vzestupu a pádu jejich království Arnoru a Gondoru. Moc elfů postupně bledne a \"Prvorození\" pomalu ustupují do ústraní a odcházejí na západ do blažené říše Aman. Třetí věk končí válkou o Prsten, zničením Vládnoucího prstenu a konečnou Sauronovou porážkou. \n\nTřetí věk Slunce začíná porážkou Temného pána Saurona armádami svobodných národů Středozemě. Při obléhání Sauronovi pevnosti Barad-dûr padli jak poslední velekrál Noldor Gil-galad, tak Númenorský král Arnoru Elendil se svým synem Ánorionem. Druhému Elendilovu synu Isildurovi se podaří otcovým zlomeným mečem Narsilem utnout Sauronovi z ruky Jeden prsten. Temný pán byl poražen a jeho duch uprchnul do dalekých zemí. Elrond a Círdan Isildurovi po bitvě radili, aby prsten vhodil do ohně blízké hory Orodruiny, kde jedině mohl být zničen. Isildur však po prstenu zatoužil a ponechal si jej. Druhého roku Třetího věku zasadil v Minas Tirith semenáček Bílého stromu na památku svého mrtvého bratra. Kralování nad Gondorem přenechá Ánorionovu synovi Meneldilovi a sám odjíždí s většinou svého lidu na sever, aby se ujal dědictví po otci nad říší Arnor. Jeho výprava je však mezi Mlžnými horami a řekou Anduinou zaskočena skřety a téměř většina jeho lidu je pobita. Sám Isildur se s prstenem pokusí utéct. Poté, co si ho nasadí, se stává neviditelným. Pokouší se přeplavat řeku, prsten ho však zradí a sklouzne mu z prstu. Skřeti si krále všimnou a zastřelí ho svými šípy. Jeden z mála kdo z masakru na Kosatcových polích vyváznul byl Isildurův panoš Ohtar, kterému se podařilo donést jemu svěřené úlomky meče Narsilu do Roklinky. Vládnoucí prsten byl ztracen a dlouhou dobu nikdo netušil, kam zmizel.\n\nPo Isildurově smrti, se ujal vlády nad Severním královstvím jeho nejmladší syn Valandil. Ten se usídlil v hlavním městě Annúminas. Jenomže po válce se Sauronem a po smrti většiny lidu v boji na Kosatcových polích, zbylo v Arnoru jen velmi málo obyvatel. Většina měst tak zůstala neobydlena a postupně zanikala. Po smrti desátého krále Eändura v roce 861 dochází k rozdělení říše mezi jeho syny a Arnor se rozděluje na tři samostatná království Arthedain, Rhudaur a Cardolan. Kolem roku 1000 padá stín na Temný hvozd, tenkrát připlouvají ze západu Istari-čarodějové. Nejznámější z nich byli Mithrandir a Curunír. Někdy kolem roku 1050 se objevují první zprávy o hobitech, kteří překračují Mlžné hory a usazují se v Eriadoru. Na rozkaz Saurona vyrazil na sever Pán nazgûlů, který měl využít slabosti Númenorejců k jejich porážce. Pán nazgûlů zakládá v roce 1300 na severu čarodějnickou říši Angmar. Rhudaur padne pod moc Horalů, kteří se přidávají k černokněžnickému králi Angmaru. Cardolan je vypleněn a tak se posledním Dúnadanským panstvím stává Arthedain. Král Arthedainu Argeleb se od roku 1349 začal opět nazývat králem Arnoru. Po morové ráně, která do země přichází v roce 1636 Eriador ještě více pustne. Poslední království severu Arthedain, které válčilo s čarodějným Angmarem zaniká v roce 1975. Rodová královská linie však nevymírá. Dědici trůnu se stávají náčelníky Dúnadánů, z kterých se stal potulný lid žijící v divočině. Pán nazgûlů si však vítězství neužije dlouho, protože z jihu dorážejí posily z Gondoru a Lindonu vedené princem Eärnurem. Angmarská vojska jsou v bitvě úplně rozdrcena a Nazgûl je donucen k útěku. Tenkrát Glorfindel předpoví, že Pán nazgûlů nepadne rukou muže.\n\nIsildur svěřil před svým odjezdem na sever kralování nad Gondorem svému synovci Meneldilovi. Meneldil a jeho synové moudře vládli a Gondorské království vzkvétalo. Kolem roku 500 se Gondor musí bránit proti barbarským národům, které najíždějí do země z východu. Roku 500 poráží v bitvě Východňany král Tarostar, který poté přijímá jméno Rómendacil I. Jeho syn Turambar zaznamenává další vítězství nad východními národy. Roku 830 nastupuje na trůn král Tarannon Falastur, který zahajuje výstavbu silného loďstva, s jehož pomocí rozšiřuje svou moc podél pobřeží na jihovýchod. Král Eärnil I. roku 933 dobývá Umbar, který se stává Gondorskou pevností. Král Ciryaher roku 1050 poráží Haradské a přijímá jméno Hyarmendacil I. Králové Haradu jsou nuceni uznat nadvládu Gondoru. Král Minalcar roku 1248 vede velké vojsko na východ a poráží Východňany u jezera Rhûn, poté přijímá jméno Rómendacil. Království se tak v té době dostává k vrcholu své moci. \n\nRoku 1366 nastupuje na trůn v Gondoru král Valacar, který udržoval dobré styky se severním královstvími Arnoru a Rhovanionu, královstvím Seveřanů. Za manželku si vybírá seveřanku Vidumavi, se kterou má syna Eldacara. Jenomže, když má v roce 1432 Eldacar nastoupit na trůn, jih země v čele s kapitánem loďstva Castamirem povstane. Roku 1437 dochází k bojům v hlavním městě Osgiliathu, který je zpustošen. Král Eldacar utíká na sever a na trůn dosedá Castamir Uchvatitel. Za deset let v roce 1447 se však Eldacar vrací a poráží Castamira v bitvě u brodu Erui, ve které Castamir umírá. Castamirovi synové s většinou loďstva odplouvají do Umbaru, který se stává jejich základnou pro další vpády do Gondoru. Umbar se od té doby stává postrachem pro přímořské národy, které tamní nájezdníky označují za umbarské korzáry.Roku 1636 přichází z východu hrozný mor, který zabíjí mnoho obyvatel v zemi. Při epidemii umírá také král Telemnar se svými dětmi. Příští král Tarondor odchází z Osgiliathu a přesouvá svůj trůn do Minas Tirith. Osgiliath je postupně opuštěn a rozpadá se. Gondor postupně přestává střežit zemi Mordor.\n\nV roce 1944 dochází k uzavření příměří mezi východními národy z Haradu a Umbaru, vozatajů z okolí jezera Rhûn a Varjagy z Chandu. Za touto smlouvou stála zjevně povstávající vůle Sauronova. Barbaři napadli Gondor z východu i z jihu. Král Ondoher padne. S vypětím všech sil jsou nakonec jižané i vozatajové odraženi a zahnáni do Mrtvých močálů. V roce 1974 dobývá čarodějný král Angmaru poslední pevnost Arnoru Forochel a severní království je zničeno. Gondorský princ Eärnur přispěchá na pomoc, přichází však pozdě. Podaří se mu alespoň porazit a zahnat Pána nazgûlů a severní země jsou zbaveny stínu. Pán prstenových přízraků však utíká do Mordoru, kde kolem sebe shromáždí ostatní nazgûly. V roce 1980 probouzejí trpaslíci v Morii balroga, který je donutí z města uprchnout. V roce 2002 nazgûlové dobudou Minas Ithil, která je přejmenována na Minas Morgul a zmocňují se zdejšího palantíru. V roce 2043 se stává králem Gondoru Eärnur II. Je vyzván k souboji Pánem nazgûlů. Výzva je v roce 2050 zopakována. Gondorský král ji přijímá a odjíždí k Minas Morgul. Je však zrazen, zajat a umučen. Tak vymírá větev Gondorských králů a na trůn nastupuje první z linie správců Mardil. Roku 2063 se Mithrandir rozhodne prozkoumat Dol Guldur. Zjistí, že Sauron opět povstal a že na sebe opět vzal viditelnou podobu. Stěží se mu z Dol Gulduru podaří uprchnout. Temný pán jehož plány byly prozrazeny se stahuje do Mordoru. V roce 2951 se posílený Sauron znovu prohlašuje za Pána světa, opravuje Barad-dûr a sbírá další síly na ovládnutí celé Středozemě. \n\nNěkdy kolem roku 2463 nachází půlčík Deagól při lovení ryb v bahně řeky Anduiny zlatý prsten. Je zabit svým přítelem Sméagolem, který mu prsten ukradne a ponechá si ho. Postupně se do prstenu zamiluje a uteče od svého lidu do jeskyní v Mlžných horách, kde se s prstenem schovává. V roce 2463 je vytvořena tzv. Bílá rada, která si dá za cíl objevení prstenu. V radě zasedají Mithrandir, Curunír, Elrond, Círdan, Galadriel a další významní Eldar. V roce 2850, poté co Gandalf znovu prozkoumává Dol Guldur a zjišťuje, že se Sauron vrátil, nabádá radu, aby byl Dol Guldur napaden, dřív než bude pozdě. Saruman, který již mezitím propadnul zlu a chtěl prsten využít pro své záměry na ovládnutí světa, zamítnul Gandalfův návrh na útok a radil vyčkávat. Tajně však vyslal ke Kosatcovým polím své špehy, kteří po prstenu pátrali. V roce 2941 dochází k výpravě Thorina Pavézy, jeho společníků, Gandalfa a hobita Bilba Pytlíka k Osamělé hoře. Při průchodu Mlžných hor se Bilbo setkává se Sméagolem, který se již tenkrát nazýval Glum a získává od něj Jeden Prsten. Po zabití draka Šmaka a bitvě pěti armád se Bilbo spolu s prstenem vrací zpět do Kraje. V roce 2944 Glum vylézá ze svého doupěte v horách a začíná pátrat po ,zloději\" prstenu. V roce 2953 se schází poslední schůzka Bílé rady. Saruman lže na radě o tom, že zjistil, že Jeden prsten byl Anduinou odnesen do moře. Žárlí na Gandalfa, dává ho sledovat a opevňuje se v Železném pasu. Asi kolem roku 3000 je Saruman chycen do léčky Sauronem, když nahlížel do Orthankského palantíru. Přechází na stranu Temného pána a zrazuje radu. Roku 3001 se v Hobitíně koná oslava Bilbových stojedenáctých narozenin. Gandalf začíná mít tušení, že Bilbův prsten je Jedním prstenem. Opakovaně navštěvuje Kraj a Bilbova synovce Froda, kterému Bilbo prsten odkázal. Kolem roku 3009 je v Mordoru skřety chycen Glum. Po mučení vyzradí jméno zloděje prstenu a tak jsou Temným pánem do Kraje vyslány Prstenové přízraky. V roce 3017 je Glum propuštěn z Mordoru a je zajat hraničářem Aragornem, který jej svěří lesním elfům. Gandalf si po přečtení Isildurova svitku uvědomuje, že Frodo vlastní Jeden prsten. \n\nGandalf se v červnu roku 3018 jel poradit do Železného pasu k Sarumanovi, je však uvězněn. 18. 9. se mu podaří uprchnout. Nazgûlové vjíždějí do Kraje, aby se zmocnili prstenu. 23. září opouští Frodo spolu se svým zahradníkem Samem Křepelkou a příbuznými Smíškem a Pipinem Kraj a vydávají se hledat Gandalfa do Hůrky. Jsou přepadeni Prstenovými přízraky na Větrově, Aragorn, vůdce Dúnadanských hraničářů na poslední chvíli přízraky zažene. Frodo je jedním z nazgûlů těžce raněn. Z Roklinky přijíždí Glorfindel, ten odváží Froda k mistrovi Elrondovi, který jej uzdravuje. Do Elrondova domu v Roklince přijíždí také Gandalf. \n\n25.10. je svolána Elrondova rada, na které jsou zastoupena všechna svobodná plemena Středozemě. Je rozhodnuto, že prsten musí být zničen v ohni Hory osudu. Do družiny s tímto cílem byli vybráni Gandalf, Aragorn, Boromir syn správce Gondoru Denethora II., elf Legolas syn krále Thranduila z Temného hvozdu, trpaslík Gimli syn Glóinův a hobiti Frodo, Sam, Pipin a Smíšek. Výprava na přelomu roku opouští Roklinku a vydává se podél Mlžných hor na jih. Pokusí se překročí hory průsmykem u Caradhrasu, je však donucena se stáhnout zpět. Po Gimliho přímluvě se společenstvo pokusí projít pod horami přes doly Morie, starobylého, zpustlého, trpasličího města. V Morii naleznou pozůstatky po Balinově výpravě. Jsou napadeni skřety a Balrogem před kterým ustupují. Na můstku Khazad-dûm se Balrogovi postaví Gandalf. Při souboji se můstek zřítí a oba soupeři padají do temnoty. Společenstvo utíká východní branou ven zdrceno Gandalfovou smrtí. Čaroděj však při pádu nezemřel, ale bojoval s Balrogem, kterého nakonec shodil z vrcholku Durinovy věže. Na svá zranění zemřel, byl však mocí Valar znovu vzkříšen a nesl od té doby jméno Gandalf Bílý. Společenstvo pod vedením Aragorna mezitím doráží do Lórienu, kde vládne paní Galadriel se svým manželem Celebornem. Výprava je bohatě obdarována a Frodovi se Samem Galadriel dovolí nahlédnout do jejího zrcadla, které má možnost zjevovat budoucnost. Společenstvo dál putuje po řece Anduině. Před Rauroskými vodopády je však 26.2. napadeno Sarumanovými skřety. Výprava se rozpadá. Boromir sveden prstenem je skřety zabit, Frodo se Samem utíkají, Smíšek s Pipinem jsou zajati. Legolas, Gimli a Aragorn se za skřetími únosci vydávají.\n\nPři útoku Rohanských jezdců pod vedením králova synovce Éomera, se zajatým hobitům v nastalém zmatku podaří uniknout a schovávají se v lese Fangorn, kde se jich ujímá ent Stromovous. Aragorn s Gimlim a Legolasem potkávají Gandalfa Bílého, společně se s Éomérem vydávají ke králi Théodenovi do hlavního města Edorasu. Théoden je Gandalfem vyléčen od Sarumanových kouzel. Saruman dává svým skřetům rozkaz k zničení celého Rohanu. Desetitisícová armáda pochoduje do Edorasu a po cestě pálí. Lidé z Rohanu se stahují do pevnosti Hláska v Helmově žlebu. Tam jsou obleženi a dochází k bitvě o Hlásku. Na poslední chvíli přijíždí obleženému králi na pomoc Gandalf spolu s Éomérem a Sarumanovi sluhové jsou rozehnáni. Mezitím se Pipinovi se Smíškem podaří přemluvit enty k útoku na Železný pas. Saruman je uzavřen ve své věži Orthanku. \n\nGandalf spolu s Pipinem odjíždějí do Minas Tirith. Rohanské vojsko se chystá vyrazit na pomoc Gondoru. Aragorn, Legolas a Gimli se vydávají na cestu Stezkami mrtvých. Sauron vydává rozkaz ke konečnému útoku na Gondor. Jeho skřetí vojska jsou posílena o Haradské a Východňany ze země Rhûn. Z Umbaru navíc vyplouvá silná flotila korzárů. Aragornovi se podařilo na svou stranu získat mrtvé a spolu s Dúnadány a lidmi z jižního Gondoru poráží Umbarské korzáry a zabírá jejich lodě. Vrcholí bitva o Osgiliath Faramir je raněn a Gondorští ustupují do Minas Tirith. Mordorské vojsko obklíčilo město a začalo obléhání. Rohanská armáda jede obleženému městu na pomoc. Dojde k bitvě na Pelennorských polích, ve které jsou Sauronovi síly určené na obsazení Gondoru zcela zničeny. V boji zemřel Rohanský král Théoden, jeho neteři Éowyn se ale podařilo zabít Pána nazgûlů. Správce Gondoru Denethor propadá šílenství a ukončí svůj život na hranici. \n\nV březnu Sam a Frodo vedení Glumem přecházejí Emyn Muil, Mrtvé močály a doráží na dohled k Černé bráně. Glum Froda přesvědčí o tom, že zná bezpečnější cestu do Mordoru. Ve skutečnosti však Glum zamýšlel přivést hobity do doupěte obrovské pavoučice Oduly a po jejich sežrání se chtěl zmocnit Frodova prstenu. Na cestě na jih jsou zajati Faramirem, Boromirovým mladším bratrem, který velel Gondorským hraničářům. Faramir vábení prstenu odolal a nechal Froda odejít. Frodo a Sam jsou Glumem dovedeni do průsmyku Cirith Ungol, kde má své doupě Odula. Samvěd Křepelka pavoučici smrtelně zraní a zahání Gluma. Frodo je však Odulou uštknut a Sam došel k závěru, že jeho pán zemřel. Proto si vzal jeho prsten s úmyslem pokračovat v úkolu. Od skřetů, kteří vzápětí Froda objevují, se Sam dozvídá, že se mýlil. Nakonec se mu svého pána podaří ze skřetího zajetí osvobodit. Oba dva pokračují na své cestě k hoře převlečeni za skřety. \n\nPo vítězné bitvě se Aragorn s Gandalfem a Éomerem rozhodnou vylákat všechnu sílu Temného pána z jeho pevností, protože vědí, že musí Frodovi co nejvíce usnadnit jeho cestu. Tento plán skutečně vyjde a Frodo se Samem dorážejí nepozorovaně k Orodruině. Páni západu jsou před Morannonem obklíčeni obrovskou přesilou. Dojde k bitvě u Morannonu. V té chvíli se Glum zmocní Frodova prstenu a samou radostí s ním spadne do ohně Hory osudu. Frodo se Samem jsou orly zachráněni z rozpadající se hory. Sauron je zničen, prstenové přízraky umírají, skřetí vojsko ve zmatku prchá a zbytek Haradských a Východňanů se vzdává. S pádem Saurona přicházejí další vítězství. Celeborn a Galadriel boří Dol Guldur a očišťují Temný hvozd. \n\n1. května 3019 je korunován Aragorn na krále Elessara. Při Slunovratu dojde k svatbě Elessara a Elrondovy dcery Arwen. Hobiti se po mnoha poctách vydávají na cestu domů do Kraje. Do Hobitína dorážejí v listopadu. Saruman, který uprchnul ze Železného pasu, však mezitím jejich domov co možná nejvíce zničil. Frodo mu uděluje milost a nechává ho jít, čaroděj je však zabit svým sluhou Červivcem. Porážkou Sarumanových sluhů 3.11. v bitvě u Povodí končí Válka o Prsten. S pomocí darů paní Galadriel hobiti znovu opravují Kraj a zlo napáchané Sarumanem. 25.3. 3021 podle Gondorského letopočtu končí Třetí věk. Nositelé prstenu Bilbo a Frodo spolu s Gandalfem, Elrondem a Galadriel, kteří tajně nosili Tři velké elfí prsteny nasednou v Šedých přístavech na Círdanem postavenou loď a odplouvají směrem na západ.\n\n"}
{"id": "423696", "url": "https://cs.wikipedia.org/wiki?curid=423696", "title": "Sjednocené arabské státy", "text": "Sjednocené arabské státy\n\nSjednocené arabské státy (SAS, anglicky UAS) nebo Spojené arabské státy byla krátkodobě trvající konfederace mezi Sjednocenou arabskou republikou (tvořenou Egyptem a Sýrií) a Jemenským královstvím. Jemenské království připojení de facto nerealizovalo a tak tento útvar existoval spíše na papíře. Úsilí zkrachovalo na reformátorských snahách Egypta. V roce 1961 byla konfederace zrušena. Nedlouho poté v roce 1961 vystoupila Sýrie ze SAR, ale Egypt si tento název ponechal až do roku 1971, kdy se přejmenoval na Egyptskou arabskou republiku.\n\n"}
{"id": "423701", "url": "https://cs.wikipedia.org/wiki?curid=423701", "title": "Oliver Marach", "text": "Oliver Marach\n\nOliver Marach (* 16. července 1980 v Grazu, Rakousko) je rakouský profesionální tenista. Ve své dosavadní kariéře vyhrál 7 turnajů ATP World Tour ve čtyřhře.\n\nOliver Marach se zúčastnil 2 zápasů v Davisově poháru za tým Rakouska s bilancí 3-0 ve dvouhře.\n\n\n"}
{"id": "423703", "url": "https://cs.wikipedia.org/wiki?curid=423703", "title": "Federace arabských republik", "text": "Federace arabských republik\n\nFederace arabských republik (arabsky: اتحاد الجمهوريات العربية, ittiħād al-jumhūriyyāt al-`arabiyya, doslova: \"Unie arabských republik\") byla formálně existující federace mezi Egyptem, Sýrií a Libyí. Pomyslný zakladatel a vůdce federace byl Muammar Kaddáfí, který si jí představoval jako začátek vytvoření panarabského státu. Federace byla utvořena 1. ledna 1972 po referendech ve všech třech státech. Federace se rozpadla v listopadu roku 1977.\n\nFederace arabských republik nenavazovala na Sjednocenou arabskou republiku (existující v letech 1958–1961), která byla fungující skutečnou federací mezi Egyptem a Sýrií.\n\n"}
{"id": "423709", "url": "https://cs.wikipedia.org/wiki?curid=423709", "title": "Telexová a Gentexová ústředna Praha", "text": "Telexová a Gentexová ústředna Praha\n\nTelexová a Gentexová ústředna Praha sloužila k provozování dálnopisu od prosince 1973 v Československu do 1. července roku 2008 v Česku. Ústředna byla uvedena do zkušebního provozu v prosinci 1973 a od 1. ledna 1974 do ostrého provozu. Dodavatelem byla švédská firma LM Ericsson. V roce 1976 byla ústředna kapacitně rozšířena na stávající kapacitu. Jednalo se o typ ARM201/4 - ústřednu 2. generace řízenou registry se sestavováním spojení obchozí cestou (v rámci ústředny se řízení činnosti a předávání volby mezi stupni nedělo po hovorových drátech, ale po speciálním vedení mezi jednotlivými stupni). Spojovací pole bylo z křížových spínačů. Dělilo se do skupin po 200 přenašečích. Účastníci byli napojeni přes účastnické stupně ARB111 s kapacitou 400 přípojných bodů na jeden stupeň ARB. Celková kapacita ústředny byla 3600 účastnických přípojek (9x ARB 111) a cca 1400 přípojek v centrální části ARM.\n\nSoučástková základna se sestávala zejména z několika druhů relé. Rtuťových relé RAG – polarizovaná relé (kontakty zatavené ve skleněné baňce s inertní atmosférou s kontakty smáčenými rtutí vzlínáním), jazýčkových relé RAG, dále plochých relé RAH (s plochou cívkou a pouze jedním kontaktovým svazkem, plně vystrojené obsahovalo tři kontaktové svazky a tři cívky vinutí na jednom jhu) a kotvičkových relé RAB a RAF s jedním až třemi kontaktovými svazky. RAB a RAF se od sebe lišila uložením kotvy, šířkou vzduchové mezery a z toho vyplývajícími dobami přítahu a odpadu. RAB bylo rychlejší. Tepelná relé RBB 12 používala pro potřeby časového dohledu (bimetalový kontakt s ohřevným vinutím). Posledním typem byla vícecívková relé RAM, které má 10 cívek a 10 kontaktových svazků, které se připojují na společné páskové sběrnice. Polovodiče byly zastoupeny germaniovými diodami a tranzistory. Datem návrhu spadá tento typ ústředny do roku 1964 (datum na většině plánů).\n\nSignalizace chyb ústředny se dělá pomocí signalizace na stojanech jednotlivých zařízení, tato signalizace byla agregována do řadové signalizace, tedy souhrnné signalizace za celou řadu. Signalizace z řad byla agregována do návěstního tabla umístěného na ústředně a v místnosti obsluhy. Řadová signalizace obsahovala pět barevných žárovek:\n\nPomůckou při odhalování závad bylo registrační zařízení zvané Centralograf. Pokud centrální výstroj při spojování zjistila závadu, byl zavolán centralograf, který vypsal pozici ve spojovacím poli a zařízení centrální výstroje, které se spojování účastnilo.\n\nTarifování národního provozu se provádělo pomocí časopásmových počítadel (účastnická počítadla počítala impulsy, jejich frekvence závisela na tarifním pásmu, kde se nacházelo volané číslo) Tarifování mezinárodního provozu se dělo pomocí zařízení Tool Ticketing, které na magnetickou pásku o každém uskutečněném spojení zaznamenalo větu o 50 znacích, která obsahovala údaj o datu spojení, času zahájení, času ukončení spojení, číslo volajícího i volaného a identifikátory důležitých zařízení, které sestavovaly spojení. Od zahájení provozu do roku 1985 byl záznam prováděn na magnetickou pásku o šířce 1/2 palce s hustotou záznamu 200 bit/palec v 7 stopách. V roce 1985 bylo zařízení modernizováno na typ BAN m3 s hustotou záznamu 800 bit/palec v 9 stopách se stejnou šířkou pásky. V roce 2005 se přešlo na zařízení ARTEMIS, které umožňovalo snímání tarifních dat do PC a jejich následný přenos do účtovacího centra po datové síti.\n\nÚstředna obsahuje spojovací pole složené z křížových spínačů rozdělených do 4 článků. Jedná se o čtyřčlánkové spojovací pole. To se dělí na příchozí a odchozí skupinu a v rámci skupiny na článek A a B. Příchozi skupiny se značí GI, odchozí GU. Zapojení článků za sebou je tedy GIA-GIB-GUB-GUA. Příchozí vedení jsou zapojena tzv. přenašeči FIR (linkové přizpůsobení) do části GIA, odchozí FUR do části GUA. Pojem příchozí a odchozí značí směr navazování spojení, tedy FIR je pasivní a přijímá spojení, FUR je aktivní a sám spojení inicializuje. Aby se situace zkomplikovala, existují obousměrné GD skupiny a na ně připojené přenašeče FDR. Postup spojení je následující: FIR přijme volání z protější ústředny a pomocí registrové přípojnice RM si přivolá registr REG. Ten přijme volbu – tedy volané číslo od účastníka. Ve chvíli, kdy je dán konec volby, zavolá přes přípojnici směrový marker VM. Tento marker má za úkol analyzovat volané číslo a rozhodnout na jaký spojovací svazek bude volání směrováno. Pomocí relé VL určí volný spojovací svazek. V rámci spojovacího svazku je vyhledáno zařízením TB volné odchozí vedení. Tímto máme určeny přenašeče v GIA (víme na jaké vedení volání přišlo) a v GUA (máme vyhledané volné odchozí vedení). Postup spojování je předán markeru M, který vyhledá a sestaví spojení od GIA do GUA přes GIB a GUB. Po odzkoušení propojení je aktivita předána opět registru, který zařídí komunikaci s následující volanou ústřednou. Po sestavení spojení s následující ústřednou se REG odpojí a na ústředně zůstane aktivní propojení FIR-GIA-GIB-GUB-GUA-FUR. Ostatní části ústředny se mohou věnovat spojování dalších hovorů.\n\nZákladním doporučením pro signalizaci je CCITT U.1 obsahující signalizaci A a B. Doplněním signalizace jsou předpisy U.11 pro signalizaci C pro telex i gentex na interkontinentálních okruzích a U.12 definující koncovou a tranzitní signalizaci D pro mezinárodní dálnopisné sítě. Pro rádiem přenášený provoz je určen protokol dle U.20 používající 7 bitovou abecedu zajišťující automatickou korekci chyb. Platné byly pouze značky s určeným poměrem proudových a bezproudových impulsů 3:4. Těchto značek je 35, z nichž 32 se používalo v souladu s MTA 2 a zbývající tři mají speciální význam. Na přijímací straně jsou značky analyzovány a pokud nemají poměr 3:4, je zpět vysílán signál RQ, kterým se žádá opakování značky. Toto trvá tak dlouho, dokud nejsou přijaty značky se správným poměrem. Zařízení, které zajišťuje vysílání značky RQ se jmenuje ARQ (Automatic RQ). Jinými názvy jsou TOR (Teleprinting over Radio) a MUX (Time multiplex). V ČSSR se používalo zařízení Elmux od firmy Siemens. ARQ dále zajišťuje převod mezi 7prvkovou a 5prvkovou abecedou. Značky vysílané účastníkem jsou ukládány do vyrovnávací paměti FRXD (Fully Automatic Reperforator Transmitter Distribution), kde jsou uchovávány v případě, že na rádiovém kanálu z důvodu špatné kvality přenosu probíhá opakování.\n\nVýznamným doporučením je F.60 definující psané služební signály. Tyto signály používala jak lidská obsluha pro urychlení komunikace mezi sebou, tak technické zařízení, které je vypisovalo k označení provozních stavů. Jmenujme nejzajímavější, celkem je jich definováno asi 36. Ústředna současně se psanými signály psala ještě čas ve tvaru hh.mm z ARB, chybové zprávy z ARM části měly čas ve tvaru hh:mm (místo tečky se psala dvojtečka).\n\n\nPředpokládejme dvoudrátovou účastnickou linku s připojeným strojem, například T100. V klidu je v lince proud 5 mA řekněme A polarity. Druhou polaritu budeme označovat B. Volající stiskne volací tlačítko na volací skříňce. To přemostí ve stroji vestavěný rezistor a proud v lince stoupne na 40 mA stále v polaritě A. Tento proud ústředna vyhodnotí jako požadavek na spojení a otočí polaritu proudu v lince na B s velikostí 40 mA. Na to zareaguje volající stroj a rozeběhne se. Mezitím je v účastnickém stupni ARB sestaveno spojení přes tříčlánkové pole SLA – SLB – SLC až k přenašeči FIRZ7B-H, kterým je ARB napojeno do ARM. Přes tento přenašeč je přivolán registr pro národní volání REG-N. Poté, co je REG-N připraven převzít volbu od účastníka, vyšle význak připravenosti k volbě (25ms dlouhý impulz po hovorových drátech) směrem k ARB. ARB signál zachytí a účastníkovi napíše psaný služební signál GA. Účastník nyní zadává volbu, která se ukládá do registru REG-N. Například 123456+ jakmile stiskne + (znak konce volby) je přes ARM sestaveno spojení postupem popsaným v \"Stručný popis funkce ARM\" a je zavolán FUR-H, kterým je napojeno cílové ARB. V rámci ARB je sestaveno spojení na KMT, který zde plní funkci registru. Ten přijme \"poslední 3 číslice z volaného čísla\" a kategorii volajícího účastníka. Porovná kategorii volajícího a kategorii voleného a v případě, že spojení není povoleno kategorizačním schématem vypíše služební signál NA a spojení ukončí. Pokud je spojení povoleno, sestaví se spojení přes SLC, SLB a SLA až k linkové sadě volaného a provede se nazkoušení účastnického vedení volaného účastníka. Pokud je na lince stav 40mA polarity B znamená to, že účastník právě koresponduje a je obsazen. V tom případě ústředna napíše služební signál OCC a spojení ukončí. Pokud je v lince 5mA polarity A znamená to, že účastník je v klidovém stavu. Ústředna provede změnu polarity na 5mA B polarity. Na tuto změnu zareaguje stroj volaného a rozeběhne se, čímž se způsobí zvýšení proudu na 40mA B polarity. Pokud se nepodaří rozběh stroje, je vyslán volajícímu signál DER a spojení je ukončeno. Po době nutné k rozběhu stroje je k volajícímu vyslán časový signál ve tvaru hh.mm (např. 10.12) a k volanému kombinace \"wer das\", která spustí na volaném stoji automatické odeslání identifikačního sledu. Tento identifikační sled je předán volajícímu. Sestavení spojení je dokončeno. V činnosti pro toto spojení zůstávají pouze LR – SLA – SLB – SLC – FIRZ7B-H – GIA – GIB – GUB – GUA – FUR-H – SLC – SLB – SLA – LR. Dosud nezmíněné zařízení LR je linkové přizpůsobení, linková sada.\n\nDálnopis neobsahuje sám o sobě žádné zabezpečení ve smyslu jak tento pojem chápeme dnes (šifrování, hash, elektronický podpis). Jeho bezpečnost spočívala především v oddělení od ostatních sítí a ve složitosti změny volacího znaku. Volací znak je na mechanických strojích vysílán tzv. volačkou. Je to mechanická součástka, kde se pomocí hřebínků poskládal volací znak. Každý hřebínek měl vylamovací zuby, které umožňovaly sestavit jednu dálnopisnou značku. U pozdějších strojů (Siemens S 1000) se volačka měnila pomocí ručního přepájení můstků na desce s diodami, kde se opět sestavovaly jednotlivé dálnopisné značky volacího kódu. Pozdější stroj Olivetti TE 550E měl volací znak nahrán v eprom a při jeho změně se celá eprom musela přeprogramovat. Také odposlech je komplikovanější, protože nelze připojit příposlech paralelně k vedení, to by zneschopnilo oba komunikující. Pro skutečné šifrování bylo třeba použít speciálního zařízení.\n\nSesterskou dálnopisnou ústřednou byla ústředna v Brně. Dodavatelem byla firma Nikola Tesla Zagreb, která vyráběla švédskou ARM v licenci pod označením MMC-K57. Konstrukce byla mírně modifikována a v některých částech byly použity modernější součástky – např. integrované obvody nízké integrace. Typ ústředny ARM se používal i v telefonním provozu, například POMO – tedy pomocný mezinárodní stupeň k tehdy kapacitně nedostačující ústředně AKE. Obě, jak AKE, tak POMO jsou dnes zrušeny.\n\nJako první byla projektově připravena a také zrealizována obnova dálnopisné ústředny v Bratislavě, kde sloužila voličová ústředna 1. generace. Byla postavena ústředna AXB 20 (jednalo se o ústřednu 3,5 generace řízenou počítačem s elektronickým spojovacím polem). Dodavatelem byl LM Ericsson. Obnova pražské dálnopisné ústředny byla projektově připravena na rok 1991, kdy měla být nahrazena ústřednou AXB 20 opět od LM Ericsson. Politické změny v roce 1989 a následná potřeba masivních investic do telefonních ústředen, spolu s poklesem dálnopisného provozu vedly k zastavení modernizace. Stávající ústředna ARM byla ponechána v provozu.\n\nVzhledem k dále trvajícímu zájmu o dálnopisný provoz zejména ze strany bank a velvyslanectví byl v roce 1995–1996 vypracován nový záměr na modernizaci dálnopisné sítě. Byla navržena modernizace ústřednou francouzské výroby ELTEX V od firmy Sagem v některé z menších konfigurací (pravděpodobně by se jednalo o verzi Omega). ELTEX V je systém s elektronickým spojovacím polem řízený počítačem PDP11. V roce 1996 byl záměr zařazen do investičního plánu, ovšem z důvodu nedostatku investičních prostředků nebyl zrealizován. Stávající ústředna ARM byla opět ponechána v provozu. Okolní státy svoji dálnopisnou síť modernizovaly. Nejčastěji se jednalo o systémy ELTEX V.\n\n"}
{"id": "423710", "url": "https://cs.wikipedia.org/wiki?curid=423710", "title": "Montserrat Caballé", "text": "Montserrat Caballé\n\nMontserrat Caballé, vlastním jménem Maria de Montserrat Viviana Concepción Caballé i Folch (* 12. dubna 1933, Barcelona, Španělsko – † 6. října 2018 Barcelona) byla španělská operní pěvkyně, sopranistka, známá interpretací Verdiho děl a belcantového repertoáru, především oper Rossiniho, Belliniho a Donizettiho.\n\nNa žádost MOV z roku 1987 nahrála s Freddiem Mercurym skladbu „Barcelona“, která se stala jednou ze dvou oficiálních písní barcelonských Letních olympijských her 1992. Ve své kariéře absolvovala více než 4 000 operních představení.\n\nMontserrat Caballé se narodila v katalánské Barceloně v roce 1933 (podle některých zdrojů v roce 1938). Jejími rodiči byli Carles Caballé a Anna Folch. Studovala 12 let na Hudební konzervatoři v Barceloně, kterou ukončila v roce 1954 se zlatou medailí. Jejími učiteli byli Eugenia Kemmeny, Conchita Badía a Napoleone Annovazzi.\n\nV roce 1964 se provdala za tenora Bernabé Martího (* 1928). Jejich manželství trvalo až do její smrti, Bernabé Martí svou ženu přežil. Manželé měli spolu dvě děti, syna a dceru Montserrat Martí Caballé (známou jako \"Montsita\"), která je rovněž pěvkyně - sopranistka.\n\nV roce 1955 stála poprvé na operní scéně Teatro Fortuna v malém městě Reus (blízko Tarragony) v titulní roli opery \"La Serva Padrona (Služka paní)\" skladatele Giovanni Battisty Pergolesiho. Poté se stala členkou souboru Městského divadla ve švýcarské Basileji, kde měla 17. listopadu 1956 svůj operní debut mimo rodné Španělsko, a to v roli Mimì v opeře \"La Bohème\" (Giacomo Puccini). Kromě toho účinkovala v mnoha dalších rolích, včetně titulních hrdinek oper \"Tosca\" (Puccini), \"Aida\" (Giuseppe Verdi) či \"Salome\" (Richard Strauss).\n\nV době svého angažmá v německém hansovním městě Brémách v letech 1960-1961 se specializovala na role \"belcanta\". V roce 1962 se vrátila do Barcelony a debutovala na tamější velké operní scéně Gran Teatre del Liceu (název v katalánštině) v titulní roli opery Richarda Strausse \"Arabella\".\n\nPrvního mezinárodního úspěchu dosáhla Montserrat Caballé v roce 1965, když 15. dubna zastoupila americkou sopranistku Marilyn Horne (* 1934), která pro indispozici nemohla zpívat v koncertní verzi opery \"Lucrezia Borgia\" (skladatel Gaetano Donizetti) v \"Carnegie Hall\" v New Yorku. Její interpretace vzbudila senzaci a proslavila ji v celém operním světě. V jednom newyorském deníku se objevil titulek: «\"Callas + Tebaldi = Caballé\"».\n\nPoté, rovněž v roce 1965, zpívala na operním festivalu v anglickém Glyndebourne a debutovala v Metropolitní opeře v roli Markétky v opeře Charlese Gounoda \"Faust\".\n\nV roce 1972 debutovala v milánském Teatro alla Scala v obtížné titulní roli opery \"Norma\" od Vincenza Belliniho (s proslulou árií \"Casta Diva\") . Dále vystoupila jako Violeta ve slavné Verdiho opeře \"La traviata\" na scéně londýnské \"Královské opery Covent Garden\". V roce 1980 interpretovala titulní roli Semiramis ve stejnojmenné opeře \"Semiramis\" od Gioacchina Rossiniho na festivalu v Aix-en-Provence.\n\nV roce 1982 získala \"Medalla de Oro de la Generalidad de Cataluña\" (Zlatou medaili katalánské autonomní vlády) a v roce 1988 \"El Premio Nacional de Música de España\" (Španělskou národní cenu hudby). V tomto období - v letech 1987 a 1988 - také vystupovala společně s Freddiem Mercurym.\n\nV roce 1994 se stala „Vyslankyní dobré vůle“ organizace UNESCO. V rámci této činnosti založila nadaci, pomáhající dětem - obětem válek.\n\nMontserrat Caballé ztvárnila více než osmdesát operních rolí, od oper barokních až k dílům Giuseppe Verdiho, Richarda Wagnera a Richarda Strausse. Interpretovala role tak rozdílné jako jsou Norma, Salomé, Violeta, Maršálka (\"Marschallin\") v \"Růžovém kavalírovi\" (Richard Strauss), Semiramis nebo Isolda (\"Tristan a Isolda\", Richard Wagner). Šíře jejího repertoáru je zachycena na mnoha nahrávkách. Její studiové nahrávky představují na třicet kompletních oper a přes padesát recitálů; nezapomenutelná je \"La traviata\" nahraná v RCA společně s italským tenoristou Carlem Bergonzim. V jejím repertoáru se objevují i španělské lidové písně a melodie ze žánru zarzuela. Populárním se stalo její společné album s Freddiem Mercurym s názvem \"Barcelona\", jehož titulní píseň zazněla i na zahájení Olympijských her v Barceloně v roce 1992.\n\nJejí hlas se vyznačoval čistotou, přesností a v neposlední řadě silou. Při vystoupeních využívala dramatického výrazu a svých interpretačních schopností. K tradicím \"belcanta\" se vracela svou technikou a hlasovým zabarvením.\n\nV roce 2003 na zakončení kariéry uskutečnila řadu koncertů v Německu.\n\nHodně času věnovala pomoci mladým začínajícím zpěvákům, m.j. stála u zrodu kariéry tenoristy José Carrerase, který poté po řadu let byl jejím partnerem na scéně. Její žákyní byla i její dcera, sopranistka Montserrat Martí Caballé.\n\nV červnu roku 2008 podpořila „Manifest pro jednotný jazyk“ (\"El Manifiesto por la Lengua Común\"), kontroverzní iniciativu jisté části španělské kulturní obce, která kritizuje údajnou diskriminaci španělštiny ve prospěch katalánštiny v autonomní provincii Katalánsko.\n\n"}
{"id": "423714", "url": "https://cs.wikipedia.org/wiki?curid=423714", "title": "Baltasar Marradas", "text": "Baltasar Marradas\n\nBaltasar Marradas i Vich (28. listopadu 1560 Valencia – 28. srpna 1638 Praha) byl šlechtic a  rytíř Maltézského řádu a císařský polní maršál španělského původu. Svoji vojenskou kariéru započal už na dvoře Rudolfa II., později se zúčastnil boje proti českému odboji třicetileté války, stal se guvernérem Prahy a českých zemí, kde působil také jako význačný mecenáš českého barokního umění.\n\nNa dvůr Rudolfa II. přišel Marradas v roce 1599. Bojoval proti Benátkám ve friulské válce v roce 1617. V roce 1619 a 1620 velel jízdnímu regimentu proti armádě Fridricha Falckého.\n\nPřestože nedosáhl žádných velkých vojenských triumfů, stal se roku 1621 říšským hrabětem s příslušným vlastnictvím půdy. Potom prožil vzestup své vojenské kariéry, když se roku 1626 stal polním maršálem a o rok později generál-lajtnantem. V roce 1630 se v Řezně podílel na jednáních, jejichž výsledkem bylo zbavení Albrechta z Valdštejna vůdčí pozice v císařské armádě a také se stal generálem Prahy a českých zemí, tedy nejvyšším vojenským i civilním velitelem. Ovšem už bez boje opustil svoje působiště již v roce 1631, poté, co k Praze přitáhli Sasové pod velením Jana Jiřího z Arnimu. Poté se dále aktivně podílel na protivaldštejnském spiknutí na dvoře Ferdinanda II., které vedlo v roce 1634 k zavraždění bývalého císařského generalissima v Chebu.\n\nMarradas zemřel v roce 1638 jako tajný rada a místodržitel v Čechách. Umístění jeho hrobu zůstává dodnes bez důkazů. V úvahu přichází krypta karmelitánského kostela Panny Marie Vítězné v Praze na Malé Straně nebo kostel sv. Jiljí na Starém Městě pražském, kde proběhl roku 2012 průzkum vytipovaného hrobu, ale také České Budějovice, Vídeň či Valencie.\n\nS intelektuálními aktivitami v Čechách začal roku 1634. Jako první dal v Českých Budějovicích při kostele Obětování Panny Marie vystavět kapli pro gotický mariánský obraz. Mezi jeho větší mecenášské činy patří přestavba kostela Panny Marie Vítězné jako symbol vítězství této patronky na Bílé Hoře. S jeho podporou bylo odhaleno mnoho obrazů v českých kostelích, které jsou k vidění dodnes.\nNapříklad ve Vodňanech, které Marradas od roku 1620 držel zástavou, daroval do děkanského kostela votivní obraz Panny Marie Montserratské s vyobrazením dvou klečících rytířů: sebe a svého bratra Bartoloměje, originál obrazu je vystaven ve vodňanském muzeu. Dále se objevil při inauguraci Rubensových obrazů sv. Tomáše a sv. Augustina v kostele sv. Tomáše v Praze na Malé Straně, odhalených roku 1637, a odhalil barokní oltář v kostele Panny Marie v Praze Emauzích, tehdy španělských benediktinů.\n\n"}
{"id": "423725", "url": "https://cs.wikipedia.org/wiki?curid=423725", "title": "ABEL-HDL", "text": "ABEL-HDL\n\nABEL-HDL (neboli ABEL Hardware Description Language) je programovací jazyk pro programování logických polí používaný firmou Lattice Semiconductor Corporation. Zdrojové soubory jsou tvořeny textovými soubory kódovanými ve formátu ASCII.\n\nABEL - HDL se používá stejně jako ostatní hdl jazyky k programování logických polí. Programování v hdl jazycích je mnohem rychlejší a jednodušší než programování v asembleru. Práce nimi se v mnoha aspektech zásadně liší od programovacích jazyků pro počítače. Tento jazyk umožňuje zapsání kódu pomocí pravdivostních tabulek, stavových diagramů nebo logických rovnic. Jazyk rozlišuje velká a malá písmena v proměnných, ale nikoliv u klíčových slov.\n\nZdrojové kódy mohou být psány v libovolném editoru umožňující export do ASCII formátu. Každá řádka může mít max. 150 znaků. Na konec řádku se standardně umísťuje středník.\n\n\nProměnné v makrech, modulech a příkazech jsou označovány jako argumenty konstrukcí, které je používají. V ABEL-HDL existují dva typy argumentů: Actual argument a Dummy argument.\n\nOperátory jsou rozděleny do čtyř základních tříd: logické, aritmetické, relační a přiřazovací.\n\nPro komunikaci s ostatními logickými obvody existují speciální konstanty, jejich seznam je v Tabulce speciálních konstant.\n\nSpeciální konstanty musí být použity, jak je uvedeno, včetně teček.\n\nTento jazyk obsahuje obdobu pole prvků, která je nazývána set. Jedná se o uspořádanou množinu (tj. záleží na pořadí).\nPokud jsou čísla použita v přiřazení nebo v porovnávání se sety (množinami), tak jsou převedena do binární reprezentace a dále je použita booleovská algebra. Pokud je bitů více než prvků v množině, je binární číslo zaokrouhleno doleva. Pokud je bitů méně, je binární číslo zleva doplněno nulami.\n\nZdrojové kódy se mohou skládat z nezávislých modulů. Každý z těchto modulů obsahuje kompletní logický popis obvodu. Do jednoho zdrojového kódu může být umístěn neomezený počet modulů.\nKaždý modul může mít pouze jednu hlavičku, ostatní sekce zdrojového kódu se mohou libovolně opakovat. Deklarace musí následovat hned za označením deklarací. Všechny identifikátory musí být deklarovány dříve, než jsou uvedeny v kódu.\n\nHlavičkou začíná každý modul. Obsahuje označení modulu (module), dané rozhraní (interface) a záhlaví (title).\n\nModule je povinné a je párováno s klíčovým slovem End. Označení modulu začíná klíčovým slovem \"Module\" za kterým následuje jeho název. Za označení modulu se neumisťuje středník. Může být třeba toto:\n\nRozhraní je volitelná položka. Slouží u nižších modulů k označení signálů, které jsou pak použity ve vyšších modulech. Klíčové slovo je \"Interface\".\n\nZáhlaví začíná klíčovým slovem \"Title\" a za ním následuje string uvozený apostrofy. Pro funkci obvodu nemá žádný význam, slouží jen k popisu funkce modulu pro lepší přehlednost.\n\nDeklarace deklaruje moduly a přiřazuje jména instancím funkčních bloků, pinům, uzlům, konstantám, makrům a množinám. Každý modul musí mít nejméně jednu deklarační sekci. Všechny deklarace mají platnost pouze v modulu, ve kterém jsou uvedeny. Deklarace zařízení může být použita jen jedna v celém bloku.\n\nDeklarace klíčových slov začíná klíčovým slovem \"declarations\". Takto definovaná klíčová slova mohou být použita v celém zdrojovém kódu.\n\nDeklarace zařízení je volitelná. Pro daný modul definuje device_id se specifickým programovatelným zařízením. Zapisuje se identifikátorem programovatelného pole, který je následován klíčovým slovem \"Device\".\n\nDeklarace Interface je, na rozdíl od uvedení interface v hlavičce, povinná ve všech zdrojových kódech, kde je mechanizmus interface použit (tj. je povinná nejen v lower-level ale i v top-level modulech). V této sekci není možné použít přípony (dot extension).\n\nDeklarace signálů znamená přiřazení použitých signálů k číslům pinů a nodů, popř. přiřadit i typ signálu. Piny a nody nemusí být přiřazeny k žádnému signálu, dokud není konkrétní program nahrán do obvodu.\n\nPřiřazení pinů a nodů se provádí pomocí klíčových slov Pin a Node, detailněji je ukázano na příkladu.\n\nTyp signálu se přiřazuje pomocí klíčového slova Istype, za kterým následují atributy pro ISTYPE.\n\nV této sekci je možné použít přípony (dot extension).\n\nDeklarace konstant se provádí pomocí klíčového slova =. Za konstantu je považován identifikátor, který má konstantní hodnotu v modulu, kde je jako konstanta deklarován. Deklarace konstant musí být v sekci deklarací nebo za příkazem @Const.\n\nDeklarace maker se provádí pomocí klíčového slova Macro. Používání maker umožňuje opakovaně používat již hotové bloky kódu.\n\nLogický popis obsahuje vlastní funkci jednotlivých prvků. K popisu mohou být použity rovnice, pravdivostní tabulky, stavové diagramy, tavné pojistky (fuses) nebo XOR.\nV této sekci mohou být použity i tečkové přípony (dot extension). Funkční syntaxe je jméno signálu následováno tečkou a konkrétní příponou. Přípony jsou rozdělené do dvou hlavních skupin, na přípony nezávislé na použité architektuře a na přípony závislé na použitém zařízení.\n\nPopis pomocí rovnic se zapisuje užitím klíčového slova Equations, které definuje začátek bloku logických rovnic.\n\nPravdivostni tabulky se definují za klíčovým slovem Truth_table.\n\nStavové diagramy se zapisují pomocí klíčového slova State_diagram. Následuje přiřazení rovnic k výrazům.\n\nDeklarace pojistek (fuses) se provede pomocí klíčového slova Fuses.\n\nXOR faktory umožňují specifikovat přímo proměnné typu boolean a vkládat je jako argumenty do funkce XOR.\n\nTestovací vektory slouží k testování funkce a časování obvodu. Ke spolehlivému ověření, by měly pokrýt celý rozsah očekávaných operací. Kromě testovacích vektorů může tato sekce obsahovat ještě testovací skripty a sledovací příkazy (trace statement).\n\nTestovací vektory definují výstupy jako funkci vstupů. Začínají klíčovým slovem \"Test_vectors\", může následovat poznámka.\n\nSledovací příkazy definují, které vstupy a výstupy budou zobrazeny ve výstupu simulace. Začínají klíčovým slovem \"Trace\" za kterým následují definované vstupy a výstupy.\n\nKaždý modul musí být ukončen ukončovacím příkazem. Klíčové slovo \"End\" je následováno názvem modulu, který byl definován v hlavičce.\n\n\n"}
{"id": "423730", "url": "https://cs.wikipedia.org/wiki?curid=423730", "title": "Zákupské vévodství", "text": "Zákupské vévodství\n\nZákupské vévodství byl umělý územní útvar v severní části Čech, který vytvořila císařská rodina toskánské větve Habsburků v letech 1818 – 1832 na části svého území. Základem bylo Zákupské panství.\n\nV roce 1805 zadlužené panství Zákupské převzal arcivévoda Ferdinand Habsburský a o deset let později císař Rakouského mocnářství František I. Dne 22. července 1817 svým císařským diplomem v duchu ustanovení vídeňského kongresu vytvořil Zákupské vévodství, které věnoval Napoleonovi II., synovi francouzského císaře Napoleona I.. Jemu zároveň přiznal titul \"Vévoda Zákupský\".. Orlík (jeho přezdívka), Napoleon František Josef Karel Bonaparte (1811-1832), římský král, se měl stát po otci francouzským císařem Napoleonem II. S Habsbursko-Lotrinským rodem byl spřízněn přes svou matku, Marii Luisu Habsburskou. Otec však abdikoval a Orlík zemřel ve věku 21 let na tuberkulózu hrtanu ve Vídni. Mladý vévoda se nikdy za svého krátkého života na své panství nedostal.\n\nZákladem rozsáhlého vévodství bylo Panství Zákupy, v jehož středu byl zámek a město Zákupy. Panství Zákupy zahrnovalo také někdejší panství Milštejn u Cvikova a statek se zámkem Horní Police s širokým okolím. Po Orlíkově smrti se panství dostalo do držení toskánské větve Habsburků a po roce 1847 se jeho majitelem stal excísař Ferdinand I. Dobrotivý (český král Ferdinand V.). Zámek v Zákupech pak užíval i se svou manželkou jako své letní sídlo až do roku 1875.\n\n\n\n"}
{"id": "423736", "url": "https://cs.wikipedia.org/wiki?curid=423736", "title": "Barcelona Open Banco Sabadell 2009", "text": "Barcelona Open Banco Sabadell 2009\n\nTenisový turnaj ATP Barcelona Open Banco Sabadell 2009 se konal ve dnech 20. – 26. dubna ve španělské Barceloně venku na antukových dvorcích. Odměny činily 1,995,000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "423737", "url": "https://cs.wikipedia.org/wiki?curid=423737", "title": "Červenka (erysipeloid)", "text": "Červenka (erysipeloid)\n\nČervenka (též erysipeloid) je infekční bakteriální onemocnění prasat (pro něž končí často smrtí) a ryb. Je přenosné i na člověka (antropozoonóza); nakažení hrozí zejména u osob, které přijdou do přímého kontaktu s kontaminovaným masem (řezníci, kuchaři apod.), nakazit se je možné ale i jeho konzumací. Jeho původcem je bakterie \"Erysipelothrix rhusiopathiae\" (dříve označovaná jako \"E. incidiosa\"). \n\nNázev onemocnění vznikl podle jednoho z příznaků, červeného exantému na kůži. Léčí se antibiotiky, očkování je možné. Inkubační doba činí 1 – 7 dnů, průměrně 3 – 4 dny. Rozlišujeme čtyři klinické formy červenky:\n\nJiné onemocnění je tzv. červenka koní neboli \"chřipka koní\" a tzv. úplavice červená (\"dysenterie, červenka\"), zánět tlustého střeva provázený nekrózou.\n\n\n"}
{"id": "423738", "url": "https://cs.wikipedia.org/wiki?curid=423738", "title": "Tomáš Žižka", "text": "Tomáš Žižka\n\nTomáš Žižka (* 10. října 1979, Československo) je hokejový obránce. Svou sportovní kariéru začínal ve Zlíně. Okusil též i NHL v dresu Los Angeles Kings či ruskou Superligu, v níž nastupoval za Spartak Moskva. Od sezóny 2004/2005, po návratu z Ruska, působil v pražské Slavii, se kterou se mu v sezóně 2007/2008 podařilo získat titul mistra extraligy. Ve Slavii nastupoval s číslem 5 na dresu. Působil též v reprezentačním výběru České republiky. Nyní působí v mateřském klubu PSG Berani Zlín.\n\n\n"}
{"id": "423742", "url": "https://cs.wikipedia.org/wiki?curid=423742", "title": "Jiří Doležal (1985)", "text": "Jiří Doležal (1985)\n\nJiří Doležal (* 8. července 1985) je český hokejový útočník. Je jedním ze synů bývalého hokejového reprezentanta Jiřího Doležala st.\n\nSvou kariéru začínal v mládežnických výběrech pražské Slavie. V dorosteneckém a juniorském věku nastupoval též za Kobru Praha a v sezónách 2005/2006 a 2006/2007 se objevil i v dresu Baníku Most. Od sezóny 2007/2008 již nastupuje výhradně za Slavii, v níž má na dresu číslo 71 a s níž získal titul vicemistra i mistra extraligy, ale na sezonu 2012–2013 byl uvolněn na hostování do týmu HC Energie Karlovy Vary. Následující sezónu (2014/2015) již opět nastupoval za pražský celek a začal v něm i další sezónu, před níž Slavia opustila nejvyšší soutěž a hrála první ligu. Zde ovšem kvůli nenaplněným očekávání, které do něj vedení pražského celku vkládalo, na začátku listopadu 2015 skončil.\n\n\n"}
{"id": "423745", "url": "https://cs.wikipedia.org/wiki?curid=423745", "title": "Barcelona Open", "text": "Barcelona Open\n\nBarcelona Open, od roku 2008 sponzorovaný bankovním domem Banco Sabadell a známý také pod názvy Torneo Godó, Trofeo Conde de Godó či Open Banc Sabadell, je profesionální tenisový turnaj mužů hraný ve španělské Barceloně. Probíhá v areálu Real Club de Tenis Barcelona na otevřených antukových dvorcích. Na okruhu ATP Tour se od sezóny 2009 řadí do kategorie ATP World Tour 500. Založen byl v roce 1953.\n\nV období 1970–1989 byl součástí mužského okruhu Grand Prix a v sedmdesátých letech hrán také jako součást World Championship Tennis. Na Grand Prix v roce 1990 navázal zařazením do nově založeného okruhu ATP Tour. V letech 1999–2007 probíhal pod názvem Open SEAT. Po Mastersu Madrid Open představuje kvalitativně druhou nejvyšší mužskou tenisovou událost ve Španělsku.\n\nDo soutěže dvouhry nastupuje čtyřicet osm hráčů a čtyřhry se účastní dvacet čtyři dvojic. Nejvíce singlových titulů získal bývalý první hráč světa Rafael Nadal, když mezi lety 2005 až 2013 vyhrál osmkrát a ze závěrečného boje o titul neodešel nikdy poražen.\n\n\n\n\n\n\n\n\n"}
{"id": "423750", "url": "https://cs.wikipedia.org/wiki?curid=423750", "title": "Vlastenecko-dobročinná obec baráčnická", "text": "Vlastenecko-dobročinná obec baráčnická\n\nVlastenecko-dobročinná obec baráčnická, či obecně v Čechách nazývaní \"Baráčníci\", jsou společenskou organizací vzniklou roku 1873, která dodnes lpí na dodržování staročeských zvyků.\n\nPrvní spolek baráčníků vznikl v Kolíně roku 1873. Bylo to období zakládání mnoha druhů různých vzdělávacích, podpůrných a vlasteneckých sdružení. Baráčníci, kteří se scházeli v již zbořeném kolínském hostinci U Šleitrů zvaném Baráček, se starali o podporování vdov, sirotků, chudiny a tuto činnost spojovali s vlastenectvím.\n\nObdobí zakládání dalších obcí navazovalo na Jubilejní zemskou výstavu v Praze 1891 a obdobné národní akce v dalších letech (Národopisná výstava českoslovanská v Praze 1895). V roce 1896 vzniká \"Veleobec českého baráčnictva v království Českém\". Během dalších deseti let vznikají jednotlivé župy jako mezičlánek ústředí a jednotlivých obcí na venkově. První župa vznikla v Brandýse nad Labem schválením jejích regulí Zemským úřadem v Praze roku 1902. Tehdy se jmenovala \"I.župa Polabská\". V roce 1907 se konal I. sjezd ve Veleobci sdruženého Baráčnictva v Českých Budějovicích a zde bylo rozhodnuto o vydávání svého svazového časopisu \"Český Baráčník\" Obce baráčníků vznikly i ve Vídni a přes emigranty v Spojených státech amerických.\n\nVýbor místní obce baráčníků se označoval jako rychta a v jeho čele stál rychtář. Baráčnická rychta pak byl název pro spolkovou místnost, nebo budovu. Z těch je na veřejnosti nejznámější Všebaráčnická rychta v Praze na Malé Straně, v jejímž sále se pořádají koncerty i jiné akce.\n\nZajímavé je tradiční pojmenování členů a funkcionářů organizace. Členové se nazývají sousedé a tetičky, členové výboru mají funkce panímaminka, pantatínek, rychtář, místorychtář, syndyk (jednatel), berní (hospodář), slídilové účtů (revizní komise), švandymistr (za kulturu), vzdělávatel, dráb (dohlíží na pořádek v obci), ponocný, šafář (zabezpečuje občerstvení), gratulanti (chodí svým členům gratulovat k narozeninám).\n\nJednotlivé obce baráčnické jsou sdruženy do žup.\n\nMimo pravidelné schůzovní činnosti organizují či se podílí na organizaci Dne matek, MDŽ, Den dětí, rozloučení s rokem, stavění májek, pořádání baráčnických, staročeských plesů a zábav. Součástí zábav bývají i staročeské tance, např. Česká beseda. Dále se účastní různých místních aktů, jako kladení věnců, slavnostní průvody apod. Před nacistickou okupací se Baráčníci ve velkém účastnili i jiných vlasteneckých akcí. Akce bývají odlišné podle místních zvyklostí vesnice či města. Svérázné jsou i rituály při velkých akcích a schůzích, prováděné často v krojích.\nPostava předsedy Baráčníků, který sdílí celu s Josefem Švejkem po Sarajevském atentátu, se objevuje také v románu Osudy dobrého vojáka Švejka (1921) od Jaroslava Haška. Ve filmu Dobrý voják Švejk (1956) tuto postavu ztělesnil herec Jaroslav Vojta.\n\n"}
{"id": "423753", "url": "https://cs.wikipedia.org/wiki?curid=423753", "title": "Cilento", "text": "Cilento\n\nCilento je hornatá oblast v italské Kampánii ve střední a jižní části provincie Salerno. V dávné minulosti Cilento tvořilo hranici mezi řeckými koloniemi a etruskými a lukánskými domorodými osadami.\n\nOd roku 1998 je zdejší Národní park Cilento, Vallo di Diano a Alburni součástí světového dědictví.\n"}
{"id": "423758", "url": "https://cs.wikipedia.org/wiki?curid=423758", "title": "Ruská modrá kočka", "text": "Ruská modrá kočka\n\nRuská modrá kočka patří mezi krátkosrstá plemena kočky domácí. Vyniká svojí neobyčejnou krásou a to nejen díky jednobarevné stříbřitě-modré srsti, ale i nezaměnitelným výrazem ve tváři. Za její kolébku můžeme považovat oblast ruského přístavu Archangelsk (od toho původní název archangelská kočka).\n\nTato původně kožešinová zvířata se postupně stala miláčky carů i jejich rodin, nejznámějším příkladem je ruský modrý kocour Vasko, kterého vlastnil ruský car Mikuláš I. Nejpozději kolem roku 1860 se toto plemeno koček přičiněním námořníků dostalo do Anglie, kde sice domácí a robustnější britskou modrou kočku v oblibě nepředčilo, přesto se však jejich populace rozrostla a získala dnešní vzhled. Původní podoba není známa, s největší pravděpodobností měla zvířata místo dnešních zelených žluté oči a hustší srst.\n\nOd všech ostatních plemen koček se liší především dvojitou krátkou srsti, která je modrošedá, rovnoměrně a zřetelně, s výrazným stříbrným leskem. Středně modrošedá se stříbrným leskem je preferovaná varianta FIFe. Jiná barva než modrá je dle specifikace FIFe nepřípustná. Ani při sebepečlivějším pročesávání se hřebenem nedostaneme až na kůži, v případě promočení nasaje všechnu vodu vrchní srst, spodní srst a bílá pokožka zůstávají zcela suché. Tyto kočky jsou spíše drobné, zpravidla ani po kastraci kočky nepřesáhnou hmotnost 4 kg a kocouři 5,5 kg. Končetiny jsou štíhlé a dlouhé, drobné tlapičky mají oválný tvar, špičatá ouška ještě násobí své kouzlo krátkými štětinkami, čímž tento archangelský lev připomíná rysa, oči mají mít sytě zelenou barvu a neorientální vzhled (ovšem třeba v USA se ruské modré kočky orientálního vzhledu úspěšně šíří). Na jejich obličeji najdeme nápadný úsměv.\n\nJedná se o spíše plaché kočičí plemeno, jež si zpravidla vytvoří silný citový vztah pouze k jedné osobě, je však schopné dále tolerovat ostatní členy rodiny. Svou přízeň zpravidla dává tato drobná a povídavá kočička najevo lehkým otíráním se hlavičkou o vybraného člověka, či předváděním sebe samé v plné kráse. Kočky bývají vynikajícími matkami.\n"}
{"id": "423759", "url": "https://cs.wikipedia.org/wiki?curid=423759", "title": "Muchomůrka šedivka", "text": "Muchomůrka šedivka\n\nMuchomůrka šedivka (\"Amanita spissa\") je houba z čeledi štítovkovité. Tato jedlá houba je snadno zaměnitelná s muchomůrkou tygrovanou, která je halucinogenní a jedovatá.\n\nKlobouk má v průměru 5-13 cm, v mládí je kulovitý nebo poněkud vejčitý, později plochý, hnědavý, velmi pokrytý bělavými nebo mírně našedlými strupy, okraj je hladký, nerýhovaný. Závoj je blanitý, bělavý, prsten je mohutný, bílý, odstárlý, zřetelně hustě rýhovaný. Lupeny jsou husté a bílé.\n\nTřeň bývá mohutný, plný a válcovitý, zakončený mohutnou hlízou.\n\nDužina je bílá, neměnná.\n\nMuchomůrka šedivka má vůni podobnou pachu syrových brambor. Chuť je mírná. Je jedlá, pro riziko záměny se však její sběr příliš nedoporučuje.\n\nRoste velmi hojně v červenci až listopadu v lesích všech typů,hlavně v jehličnatém.\n\nPozor na záměnu s jedovatou muchomůrkou tygrovanou. Tato houba je halucinogenní a velké množství lidí si ji spletlo s touto jedlou houbou. Muchomůrka šedivka má na na rozdíl od muchomůrky tygrované zřetelně hustě/jemně rýhovaný prsten. Nemá kalich ale hlízu/pochvu.\n"}
{"id": "423760", "url": "https://cs.wikipedia.org/wiki?curid=423760", "title": "Jan Jílek (dramatik)", "text": "Jan Jílek (dramatik)\n\nJan Jílek (24. listopadu 1933, Dlouhomilov − 6. října 2011) byl český dramatik, spisovatel, scenárista a herec, otec novinářky a moderátorky Michaely Jílkové.\n\nNejprve se vyučil soustružníkem, teprve poté studoval na pražské DAMU, kterou absolvoval v roce 1955, poté se stal hercem v Divadle Jiřího Wolkera v Praze. Od roku 1960 pracoval jako scenárista u Československého státního filmu, později i v Československé televizi.\n\n\n\n\n\n\n\n\n\n"}
{"id": "423764", "url": "https://cs.wikipedia.org/wiki?curid=423764", "title": "Gerhard ze Zbraslavi", "text": "Gerhard ze Zbraslavi\n\nGerhard (Heralt, Erhart) ze Zbraslavi byl první známý předek moravského šlechtického rodu z Kunštátu. Poprvé se jeho jméno uvádí ve falzu, vztahujícímu se k roku 1209. V pravých listinách se jeho jméno objevuje poprvé roku 1222, kdy je uváděn jako svědek na velkém imunitním privilegiu českého krále Přemysla Otakara I., určenému řádu německých rytířů. Gerhard se uvádí roku 1234 jako beneficiář přerovský a v letech 1236–1240 jako kastelán olomoucký. \n\nGerhard měl pět dětí, i když se ve starší literatuře hovoří i o dalších potomcích. Jeho syn Mikul ze Zbraslavi byl pokračovatelem linie, která se psala po Zbraslavi a Račicích. Další jeho syn Kuna ze Zbraslavi a Kunštátu se stal zakladatelem kunštátské linie. A další Gerhardův syn Boček z Jaroslavic a ze Zbraslavi byl otcem Gerharda ze Zbraslavi a Obřan (1261–1291), který založil v blízkosti Brna hrad Obřany. Čtvrtý Gerhardův syn Smil ze Zbraslavi a Střílek byl v roce 1256 brumovským purkrabím a jediná Gerhardova dcera Žofie se stala manželkou Bohuše z Drahotuš. \n\nJediným doloženým Gerhardovým sídlem byla Zbraslav, poblíž které se nacházejí terénní stopy po zaniklém hradu. Zda tento hrad vystavěl již Gerhard, či jeho potomci, není známo. \n\nGerhard ze Zbraslavi bývá v literatuře často mylně zaměňován se svým vnukem Gerhardem ze Zbraslavi a Obřan.\n\nGerhard ze Zbraslavi (1222–1240)\n"}
{"id": "423766", "url": "https://cs.wikipedia.org/wiki?curid=423766", "title": "Metalmorfoza", "text": "Metalmorfoza\n\nMetalmorfoza je jedenácté řadové album skupiny Arakain. Bylo vydáno v roce 2003 a obsahuje 15 skladeb.\n\nNa albu Metalmorfoza se představuje nový zpěvák Arakainu Petr Kolář, který nahrazuje Aleše Brichtu.\n"}
{"id": "423768", "url": "https://cs.wikipedia.org/wiki?curid=423768", "title": "Amy Deasismont", "text": "Amy Deasismont\n\nAmy Diamond, rodným jménem Amy Linnéa Deasismont, (* 15. dubna 1992 Norrköping, Švédsko) je anglicky zpívající švédská dětská zpěvačka. Její debutová píseň \"What's in It for Me\" byla vydaná, když jí bylo teprve 12 let. Tato píseň byla v roce 2005 hitem ve Švédsku, Dánsku, Norsku a Finsku. Stala se nejhranější písni v Polsku v roce 2005; udržela se mezi nejlepšími deseti po čtyři měsíce.\n\nJejí nejúspěšnější písně byly \"What's In It For Me\", \"Welcome To The City\", \"Champion\", \"Shooting Star\", \"Don't Cry Your Heart Out\", \"It Can Only Get Better\", \"Stay My Baby\", \"Is It Love\" a v roce 2008 \"Thank you\".\n\n\n"}
{"id": "423771", "url": "https://cs.wikipedia.org/wiki?curid=423771", "title": "Karel Alexandr Lotrinský", "text": "Karel Alexandr Lotrinský\n\nKarel Alexandr Lotrinský (12. prosinec 1712, Lunéville – 4. červenec 1780, Tervuren) byl bratr císaře Svaté říše římské Františka I. Štěpána a švagr královny Marie Terezie. V letech 1761 – 1780 byl velmistrem Řádu německých rytířů.\n\nNarodil se z manželství lotrinského vévody Leopolda Josefa s Alžbětou Orleánskou jakožto pátý syn, ale dva starší bratři zemřeli před jeho narozením. Staršími přeživšími bratry byli Leopold (1707–1723) a František Štěpán (1708–1765), který se po otcově smrti v roce 1729 stal jako František III. lotrinským vévodou. Starší sestra Alžběta Tereza se sňatkem stala sardinsko-piemontskou královnou a mladší Anna vstoupila do kláštera.\n\nV roce 1744 se oženil se sestrou své švagrové Marie Terezie, Marií Annou. Manželství zůstalo bezdětné.\n"}
{"id": "423774", "url": "https://cs.wikipedia.org/wiki?curid=423774", "title": "Mikroma", "text": "Mikroma\n\nMikroma je značka miniaturních fotoaparátů, které byly vyráběny od roku 1946 do 60. let 20. století československou společností Meopta. Fotoaparáty používají 16 mm film s jednostrannou perforací, formát negativu je 11×14 mm. Na jednu cívku filmu se vejde 50 snímků. Verze Stereo Mikroma se dvěma objektivy slouží ke snímání stereoskopických záběrů pro stereokotoučky.\n\nModel Mikroma II obdržel zlatou medaili na světové výstavě Expo 58. Tento fotoaparát o rozměrech 40×74×38 mm je vybaven tříčočkovým anastigmatickým objektivem 1:3,5/20 mm a průhledovým hledáčkem.\n\n"}
{"id": "423782", "url": "https://cs.wikipedia.org/wiki?curid=423782", "title": "Roznětka", "text": "Roznětka\n\nRoznětka je primární, roznětný iniciátor velké mohutnosti. Využívá se k aktivaci rozbušek v zapalovačích dělostřelecké, nebo letecké munice, přímo, nebo s využitím zpožďovače. Ke stejnému účelu slouží roznětky i v ženijní munici, kde jsou laborovány v rozněcovačích.\n\nZákladní rozdělení roznětek je podle způsobu aktivace, a to na nápichové, třecí a nebo pneumatické roznětky.\n\nRoznětka bývá velmi často nesprávně ztotožňována se zapalovačem.\n"}
{"id": "423785", "url": "https://cs.wikipedia.org/wiki?curid=423785", "title": "Oldřich Straka", "text": "Oldřich Straka\n\nOldřich Straka (29. prosince 1906 Vršovice (nyní Praha) – 14. ledna 1983, Praha) byl český fotograf.\n\nNarodil se v rodině strojvůdce Františka Straky (1879–??) a jeho manželky Emanuely, rozené Ballákové (1883–??).\n\nBěhem hospodářské krize ve třicátých letech pracoval jako fotoreportér pro různé noviny a časopisy (např. \"Ahoj na sobotu\", \"Pestrý týden\", \"Svět práce\"). Spolupracoval také se zahraničními agenturami. Byl samoukem, přesto byly jeho snímky kompozičně vyvážené se smyslem pro celek i detail. Tématem jeho fotografií byli bezdomovci, žebráci, nejchudší vrstvy pražských dělníků a malých zemědělců z venkova. Před vypuknutím války začal pracovat v reklamě u Bati ve Zlíně, kde si doplnil vzdělání pro obor fotografování a kde zůstal do konce války. K reportážní fotografii se už nevrátil. Od roku 1945 pracoval ve fotooddělení \"Centrotexu\" a \"Československé obchodní komory\". Od roku 1956 se věnoval také barevné krajinářské fotografii a dokumentaci folklóru.\n\n\n\n"}
{"id": "423790", "url": "https://cs.wikipedia.org/wiki?curid=423790", "title": "Luger", "text": "Luger\n\nSlovo Luger má několik významů.\n\n\n"}
{"id": "423791", "url": "https://cs.wikipedia.org/wiki?curid=423791", "title": "Nika Turković", "text": "Nika Turković\n\nNika Turković (* 7. června 1995, Záhřeb, Chorvatsko) je chorvatská dětská zpěvačka. V roce 2004 se zúčastnila soutěže Dětské Eurovize, kde dosáhla třetího místa s písní \"Hej Mali\". Od té doby vystupovala v mnoha chorvatských pořadech, včetně \"Studio 10\", kde vystupovala s Dinem Jelusićem (vítězem Dětské Eurovize v roce 2003) a skupinou Feminnem (bosenským a chorvatským reprezetantem Eurovize pro dospělé). Také vydala své první album \"Alien\" a spustila webové stránky. Na tomto albu zpívá se slavnými chorvatskými zpěváky Tonym Cetinskim a Oliverem Dragojevićem. Žije ve svém rodném městě Záhřebu spolu s matkou Gordanou, otcem Petarem a sestrou Kiarou. Nika zpívá od svých čtyř let a už v šesti letech se objevila v pořadu Turbo Limach show v televizi HRT. Mluví plynně chorvatsky, anglicky, španělsky, italsky a slovinsky. Svou první píseň \"The Moon and The Stars\" napsala v devíti letech.\n\n\n"}
{"id": "423795", "url": "https://cs.wikipedia.org/wiki?curid=423795", "title": "Tupolev", "text": "Tupolev\n\nTupolev () je ruská (dříve sovětská) letecká a zbrojařská společnost se sídlem v Moskvě, nástupce slavné \"OKB Tupolev\" (\"Zkušebně-konstrukční kancelář Tupolev\" – OKB-156) vedené slavným konstruktérem Andrejem Tupolevem. 22. října 2002 to bylo 80. let od jejího vzniku. V roce 2006 se Tupolev spojil s firmami Mikojan, Iljušin, Irkut, Suchoj a Jakovlev do nové státní společnosti s názvem Sjednocená letecká korporace.\n\nZaměření firmy Tupolev je vývoj, výroba a řízení civilní a vojenské letecké výroby, jako jsou letadla a zbraňové systémy. Společnost se zabývá i vývojem technologií řízených střel a námořního letectva. Víc než 18 000 letadel od Tupoleva bylo vyrobeno pro SSSR a východní blok.\n\nPo skončení studené války se vývoj ve firmě soustředil na podzvuková civilní letadla, zejména na provozní ekonomiku a alternativní paliva. K vývoji patří výzkum systému fly-by-wire, použití efektivních dvouproudových motorů s velkým obtokovým poměrem a pokročilá aerodynamika pro dopravní letadla 21. století jako jsou Tu-204/Tu-214, Tu-330 a Tu-334.\n\nNa letecké show MAKS-2003 Tupolev představil koncepci nadzvukového dopravního letounu Tu-444, jehož vývoj měl být zahájen v první polovině roku 2004, nicméně program nic dalšího nepřinesl.\n"}
{"id": "423800", "url": "https://cs.wikipedia.org/wiki?curid=423800", "title": "Korytná", "text": "Korytná\n\nObec Korytná se nachází v okrese Uherské Hradiště ve Zlínském kraji. Žije zde obyvatel.\n\nObec je historicky nejmladší obcí mikroregionu Východní Slovácko. Některé prameny datují její vznik v roce 1270, ovšem první písemná zmínka o obci pochází až z roku 1331, ve kterém byla obec i přilehlé okolí odkoupena městem Uherský Brod.\n\n\n\n"}
{"id": "423803", "url": "https://cs.wikipedia.org/wiki?curid=423803", "title": "Horní Bludovice", "text": "Horní Bludovice\n\nObec Horní Bludovice (polský \"Błędowice Górne \") se nachází v okrese Karviná v Moravskoslezském kraji. Žije zde obyvatel.\n\n\nPrvní písemná zmínka o obci pochází z roku 1438.\n\nKe dni 1. lednu 2007 byly Horní Bludovice vyňaty z okresu Frýdek-Místek a připojeny k okresu Karviná. Z hlediska soudní soustavy však obec nadále zůstala v obvodu Okresního soudu ve Frýdku-Místku.\n\n\n\nSbor dobrovolných hasičů obce Horní Bludovice\n\nV obci se nenachází vlaková stanice, funguje zde pouze autobusová doprava. Přes týden jezdí linka MHD Havířov 411 poměrně pravidelně – ve špičku také velkokapacitním autobusem s řidičem Františkem (vozidlo SOR CN 10.5) – 10,5 metrový autobus s automatickou převodovkou a pohonem na stlačený zemní plyn (CNG). O víkendech jezdí linka 411 jenom třikrát denně (pouze minibusy) a také meziměstské linky ČSAD Havířov – nejčastěji do Frýdku-Místku nebo Dolních Domaslavic.\n\n\n"}
{"id": "423807", "url": "https://cs.wikipedia.org/wiki?curid=423807", "title": "Čeněk Kotal", "text": "Čeněk Kotal\n\nPhDr. Čeněk Kotal (4. dubna 1841 v Plánici u Klatov – 3. prosince 1883 v Praze) byl český vlastenec, profesor, učitel a redaktor časopisu \"Vesmír\".\n\nNarodil se 4. dubna 1841 v Plánici u Klatov. Zde se mu dostalo prvního vzdělání vzdělání. V roce 1854 začal studovat gymnázium V Klatovech.\n\nNa přímluvu a za finanční pomoci strýce – převora augustinského řádu přešel studovat do Českých Budějovic, kde byl od roku 1855 do roku 1860. Po smrti strýce v roce 1861 dokončil studia na akademickém gymnáziu v Praze, které jako jediné v republice provádělo maturitní zkoušky v českém jazyce.\n\nV roce 1861/1862 přestoupil na filozofickou fakultu v Praze. Zde studoval obor matematicko-přírodovědecký. Dne 26. července 1865 se složil závěrečné zkoušky a byl promován na doktora filozofie.\n\nPočátkem školního roku 1865/1866 byl povolán za suplujícího učitele přírodních věd na reálném gymnázium v Německém Brodě. Zde působil čtyři roky nejprve jako suplující a pak jako řádný učitel.\n\n11. července 1869 byl jmenován řádným profesorem na českém reálném gymnáziu v Praze, kde působil až do své smrti 3. prosince 1883.\n\nVelmi živě se účastnil veřejného života, byl členem mnoha spolků, jako např.:\n\nJeho odborná činnost se počíná od roku 1871, kdy se stal redaktorem a přispěvatelem do právě vznikajícího časopisu \"Vesmír\". Tomu zůstal věrný až do své smrti. Dále přispíval odbornými články do:\n\nStal se spolupřekladatelem Brehmova života zvířat a konkrétně sám přeložil první díl Savci. Upravil V. vydání přírodopisu Dr. A. Pokorného \"\"Živočišstvo\"\" pro české střední vzdělání. Jeho hlavní odborná činnost byly cizokrajné rostliny.\n\nByl neúnavným pedagogem a českým vlastencem. Svým žákům vštěpoval myšlenku:\n"}
{"id": "423808", "url": "https://cs.wikipedia.org/wiki?curid=423808", "title": "Worship Music", "text": "Worship Music\n\nWorship Music je desátým studiovým albem skupiny Anthrax\nNa novince se mísí vlivy jak staré školy, tak i vlivy progresivních desek \"Sound of White Noise\" nebo \"We've Come For You All\".\n\nVokální party měl nazpívat nový zpěvák Dan Nelson, který byl ale vyhozen a zpěvu se záhy ujal Joey Belladonna. Album vyšlo pod labelem Sanctuary Record a v Evropě se distribuuje pomocí Nuclear Blast.\n\n\nZaloženo na údajích z AllMusic.\n\nAnthrax\nDalší hudebníci\n\n"}
{"id": "423811", "url": "https://cs.wikipedia.org/wiki?curid=423811", "title": "Strapping Young Lad", "text": "Strapping Young Lad\n\nStrapping Young Lad je kanadská metalová skupina založená Devinem Townsendem roku 1995. Skupina začala jako one-man projekt a Devin sám studiově nahrával většinu nástrojů. Písně poté vyšly na jeho debutovém albu \"Heavy as a Really Heavy Thing\". V roce 1997 nabral stálé členy, sám zastupoval už jen kytaru a vokály. Jed Simon dostal do rukou druhou kytaru, Byron Stroud basu a Gene Hoglan bicí. Tato sestava jim vydržela až do rozpadu v roce 2007. Do té doby stihli vydat pět studiových alb.\n"}
{"id": "423812", "url": "https://cs.wikipedia.org/wiki?curid=423812", "title": "Cleopatra Stratan", "text": "Cleopatra Stratan\n\nCleopatra Stratan (* 6. října 2002, Kišiněv) je dětská zpěvačka, dcera moldavsko-rumunského zpěváka Pavla Stratana. Cleopatra je nejmladší dítě, kterému se kdy podařilo uspět jako zpěvák, a to s albem \"La vârsta de trei ani\" v roce 2006.\n\nJedná se o držitelku čtyř rekordů:\n\nLa vârsta de 3 ani (2006, popové album, celková délka: 58:16)\n\nLa vârsta de 5 ani (2008, popové album, celková délka: 32:25)\n\n"}
{"id": "423820", "url": "https://cs.wikipedia.org/wiki?curid=423820", "title": "Drahomír Kadlec", "text": "Drahomír Kadlec\n\nDrahomír Kadlec (* 29. listopadu 1965, Příbram, Československo) je bývalý český hokejový obránce.\n\nV roce 2006 ukončil svoji hokejovou kariéru a začal trénovat hokejbalový klub HBC Kladno, který dovedl ke čtyřem mistrovským titulům v české extralize. Počínaje rokem 2010 navíc trénuje také mužskou hokejbalovou reprezentaci, s níž o rok později (2011) triumfoval na mistrovství světa. S kladenským hokejbalovým mužstvem získal tituly mistrů republiky v letech 2009, 2010 a 2011, vyhrál Český pohár v roce 2008 a zvítězil v Evropském poháru 2008.\n\nNa konci roku 2014 ho postihla zdravotní komplikace, kvůli níž musel být v kritickém stavu hospitalizován v pražské motolské nemocnici a udržován v umělém spánku.\n\n\n"}
{"id": "423821", "url": "https://cs.wikipedia.org/wiki?curid=423821", "title": "Beyblade", "text": "Beyblade\n\nBeyblade je japonský anime seriál. Přispěl k rozšíření hračky beyblade. K velice úspěšné první řadě byl Aoki Takao nucen vytvořit další tři sezóny. S každou novou sezónou byl vidět technologický krok vpřed a to hlavně v animaci soubojů.\n\nHlavní postava. Je to obyčejný kluk a beybladový nadšenec. Je občas tvrdohlavý a zbrklý, ale má smysl pro spravedlnost a je skvělý kamarád. Než se dostal do Bladeové Smršti, žil se svým dědou, který ho proti jeho vůli učil kendo, které mu pak v soubojích hodně pomohlo. Ducha Draka získal ze starodávného rodinného meče vystaveného v tělocvičně kenda. Je odhodlaný stát se nejlepším hráčem beybladu na světě.\n\nJeden z Tysonových nejlepších kamarádů. Kenny je počítačový maniak, stejně jako beybladeový. Se svým duchem Dizzy, nešťastnou náhodou uvězněném v jeho laptopu, neustále získávají informace o soupeřích, vylepšují beyblady celého týmu Bladeové Smršti a dávají ostatním užitečné rady. Bez něj si tým beybladeové smršti nedovede nikdo představit.\n\nKai je záhadný, samotářský, vysoký, tichý a sebevědomý kluk, který vždy zachová chladnou hlavu. Nebýt jeho dědečka, nikdy by s beybladingem nezačal. Přitom je jedním z nejlepších hráčů. Nejdřív byl vůdcem gangu Žraloků, který obíral a ničil beyblady ostatním hráčům,\nale po ukončení beybladeového turnaje se stal po návrhu pana Dickinsona kapitánem týmu Bladeová Smršť. Jeho duchem je ohnivý fénix Dranzer. Kai věří, že jeho duch je nejlepší ze všech, a proto s beybladingem neskončí a chce všem dokázat, že s Dranzerem dokáže velké věci.\n\nJe synem amerického výrobce a prodavače beybladů. Jeho máma pracuje ve výzkumném středisku a téměř se s ním nestýká, a to Maxe moc mrzí. Po několika dílech se přestěhuje a pozná s Tysonem a Kennym. Je to energický kluk, který má rád srandu a je to skvělý kamarád. Jeho duch Draciel se dostal do jeho beybladu pomocí přívěsku pro štěstí po babičce. S Tysonem je skvělá dvojka a patří do týmu Bladeová Smršť.\n\nHrál v čínském týmu Bílých Tygrů, ale později je opustil, protože šel hledat soupeře, kteří jej dokáží porazit. Po ukončení turnaje, na který ho dodal pan Dickinson, se stal členem týmu Bladeová Smršť a když se potká s Týmem Tygrů, je všemi považován za zrádce. Svého ducha Drigera zdědil po svých předcích. Ray je rozvážný, zodpovědný a kamarádský.\n\nJe členem vedení BBA (beybladové aliance). To on založil tým Bladeová Smršť.\n\nMetal fusion je pokračování z roku 2009 s jinými postavami.\n\nLegenda o vzniku Beybladu\nPřed dávnými časy,dlouho před existencí beybladové vesnice,z nebe spadla velká hvězda. Právě na toto místo. Nicméně,tahle hvězda nebyla jediná,která spadla. V bezejmenné daleké zemi spadla druhá hvězda. V hvězdě, která spadla do této země, byla ukryta zlá temná moc. Lidé, kteří tam žili, byli touto mocí očarováni a z úlomku hvězdy vytvořili špičku (základ) která se stala základem L-draga. Zlá špička byla nějak schopna pohlcovat pocity lidí, touhu,vztek a nenávist a proměnit tyto pocity v temnou sílu. A s touto ohromnou silou byli schopni kontrolovat svět války. A čas plynul. Ďábelský Bey přecházel z člověka na člověka. V průběhu věků si uchovával sílu a měnil formu až do dnešní doby. L-drago se zrodil z chamtivosti lidí a stával se mocnějším a mocnějším. K jeho porážce bylo zapotřebí postavit se temné síle světlem naděje (čistou duši která miluje beyblade). Když se dozvěděli o existenci L-draga naši předchůdci, také použili úlomek hvězdy k výrobě špičky která se stala základem pro dnešní beye.Tenhle bey (Storm Pegasus),který schraňuje světlo lidských nadějí, byl s největším úsilím schopen vyhrát nad L-dragem. Od té doby byl L-drago znám jako zakázaný bey a ve vesnici Koma byl zapečetěný ve skále. Výsledkem bylo,že pouze špička vytvořená našimi předky se rozvinula. A po mnoha letech byly vytvořeny beyblady, které známe dnes.\n\nSérie Metal Fusion\nPříběh začíná ve vesnici Koma,kde se narodil Gingka Hagane.Jednoho dne při oslavě,přiletí v helikoptéře Ryuga s Dojim,aby ukradli zapovězený bey (Lightning L-drago),který je zapečetěn ve skále.Do cesty se jim postaví Rio Hagane (Gingkův otec) a vyzve Ryugu k zápasu.Ryuga mezitím vezme a rozbije minerál ve kterém byl L-drago zapečetěný.Rio zápas prohraje,skála se začíná hroutit a tak Rio Hagane předá Storm Pegasuse (bouřlivého Pegasuse) Gingkovi.Skála se hroutí a pohřbí Ria.Gingka se hned ráno vydá na cestu,kde potká spoustu přátel i rivalů ale hlavním cílem Gingki je najít a porazit L-draga.\n\n\nBeyblade: Metal Masters je přímé pokračování z roku 2011.\nBeyblade: Metal Fury je přímé pokračování série Metal Masters\n\nV Metal Fusion Gingka porazil Ryugu, ale Pegasus se přeměnil na modrý prach. V metal masters získal Galaxy Pegasuse a Ryuga získal Meteo L-Draga.\nV Metal Fury spadl na zemi meteorit (hvězda), který/á se rozpadl/a na 10 menších úlomků a vstoupil/a do 10 beyů.Z Galaxy Pegasuse se stal Cosmic Pegasus z Meteo L-draga se stal L-drago Destructor.\n\n"}
{"id": "423824", "url": "https://cs.wikipedia.org/wiki?curid=423824", "title": "Pío Baroja", "text": "Pío Baroja\n\nPío Baroja y Nessi (28. prosince 1872, San Sebastián – 30. října 1956, Madrid) byl španělský romanopisec. \n\nPío Baroja byl původem Bask. Vystudoval medicínu, ale lékařskou praxi prakticky neprovozoval, protože se rozhodl plně věnovat literatuře. Rád cestoval, ale veřejně činný nebyl (jeho baskický původ ho zřejmě stavěl do opozice jak proti monarchii, tak i proti republice). Období španělské občanské války strávil v Paříži, po Frankově vítězství se sice do Španělska vrátil, k režimu ale zaujal postoj nevrlé lhostejnosti a do konce svého života žil prakticky v ústraní. \n\nPío Baroju je možno pro jeho umělecké a ideové postoje zařadit (přestože to sám osobně odmítal) do tzv. \"„Generace 1898“\", jejíž členové (např. Jacinto Benavente) si byli vědomi úpadkového stavu Španělska zejména po porážce v americko-španělské válce v roce 1898. Jeho myšlenkový svět je plný agnosticismu, anarchismu, individualismu, pesimismu a skepse hraničící někdy až s nihilismem.\n\nBarovo dílo je velmi rozsáhlé (sebrané spisy čítají devadesát osm svazků), žánrově velmi pestré (romány, novely, povídky, eseje, články, životopisy a paměti) a tematicky se zabývající jak současnými problémy, tak i španělskými dějinami. Své romány Baroja zpravidla řadil do většinou volně spojených trilogií, ve své tvorbě opomíjel obvyklé kompoziční principy, záměrně narušoval pevnou formální stavbu a uvolňoval dějovou linii. Z hlediska literárního jazyka pak Baroja patří k největším mistrům moderní španělské prózy.\n\nBarojovy trilogie (a dvě tetralogie) čerpají náměty především ze španělské současnosti. \n\n\"Memorias de un hombre de acción\" (1913–1935, Paměti muže činu), je románový cyklus čítající dvacet dva svazků. Dílo se zabývá historii Španělska, zvláště v 19. století, a jeho ústřední postavou je Bajorův vlastní předek. Jednotlivé díly mají ve španělštině tyto názvy: \n\n\n\n"}
{"id": "423826", "url": "https://cs.wikipedia.org/wiki?curid=423826", "title": "Železniční trať Opava východ – Hradec nad Moravicí", "text": "Železniční trať Opava východ – Hradec nad Moravicí\n\nTrať Opava východ - Hradec nad Moravicí (v jízdním řádu pro cestující trať č. 315) je jednokolejná železniční trať o délce 8 km. Jedná se o dráhu regionální. V úseku Opava východ - Odbočka Moravice je trať vedena po stejné koleji s tratí Opava východ - Svobodné Heřmanice.\n\nTrať byla postavena v letech 1903 až 1905 jako odbočná z trati Opava východ - Horní Benešov.\n\nV lesích kolem Jakubčovic můžete objevit zbytky této nedostavěné trati, především zářezy a náspy. Tato trať měla vést z Opavy přes Kylešovice, Moravici, Branku u Opavy, Hradec nad Moravicí, Fulnek, \nStachovice, Hladké Životice místní nádraží, Suchdol nad Odrou, Nový Jičín a dále pak přes Vlárský průsmyk do Trenčína. I přes finanční problémy se začala stavět v roce 1873 ale z důvodu krachu na vídeňské burze byla stavba po půlroce zrušena. Díky tomu by se Opava stala železničním uzlem Slezska. Na jejich základech je postavena také trať 277.\n\n\nNa trati jsou v současnosti (2012) vedeny osobní vlaky, jejichž dopravcem jsou České dráhy. Nákladní doprava je v posledních letech zajišťována jedním párem manipulačního vlaku. Provoz na trati je v úseku odbočka Moravice - Hradec nad Moravicí řízen dle předpisu ČD D3 pro zjednodušené řízení drážní dopravy.\nNa trati platí specifický způsob odbavování (bez průvodčího).\n\nV roce 1952 byla na trati vybudována \"neveřejná\" zastávka u závodu Braneckých železáren nazvaná \"Hradec nad Moravicí zastávka\". V rámci projedávání jejího zveřejnění byly zjištěny závažné nedostatky ve stavebním uspořádání a v roce 1996 bylo zastavování vlaků ukončeno.\n"}
{"id": "423827", "url": "https://cs.wikipedia.org/wiki?curid=423827", "title": "Senátní obvod č. 3 – Cheb", "text": "Senátní obvod č. 3 – Cheb\n\nSenátní obvod č. 3 – Cheb je podle zákona č. 247/1995 Sb. tvořen okresem Cheb mimo obce Mariánské Lázně, Mnichov, Ovesné Kladruby, Prameny, Teplá, Vlkovice, Zádub-Závišín a celým okresem Tachov.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "423828", "url": "https://cs.wikipedia.org/wiki?curid=423828", "title": "Robert Frost", "text": "Robert Frost\n\nRobert Frost (26. březen 1874, San Francisco, Spojené státy americké - 29. leden 1963, Boston, Spojené státy americké) byl americký básník, dramatik, spisovatel a vysokoškolský pedagog, čtyřnásobný nositel Pulitzerovy ceny.\n\nNarodil se a prvních deset let života prožil na západním pobřeží Spojených států. Po smrti otce v roce 1885 se matka, která byla učitelkou, spolu s dětmi vrátili k příbuzným do Massachusetts. Vystudoval střední školu, vysokoškolská studia (Dartmouth College, 1893-1894, Harvard University, 1899 - 1899) nedokončil pro nedostatek peněz. Poprvé musel pomáhat matce, podruhé hmotně zajistit ženu a děti. V roce 1900 mu děd daroval farmu v Derry, New Hampshire, kam se rodina odstěhovala. Robert Frost se živil farmářstvím a v letech 1906 - 1911 si přivydělával i jako učitel v Derry a v Plymouthu, New Hampshire. S básněmi, které v té době psal, se mu ale nepodařilo uspět.\n\nV roce 1912 odcestoval s rodinou do Velké Británie. Nejprve žil v Glasgow, poté na farmě v Beaconsfield, Buckinghamshire. Zde se seznámil s mladými anglickými básníky (Edward Thomas, Thomas Ernest Hulme, Ezra Pound) a vydal dvě básnické sbírky, které zde byly příznivě přijaty. Po vypuknutí první světové války se v roce 1915 vrátil do Spojených států.\n\nPo návratu byl přiřazen k nastupující americké avantgardě, přestože s ní vlastně neměl nic společného, a získal popularitu i přízeň kritiky. Živil se z počátku opět farmařením, nejprve v New Hampshire, později ve Vermontu. Stále častěji ale přednášel a vyučoval na různých universitách. Postupně získal velkou čtenářskou popularitu i oficiální pocty.\n\nPři inauguraci prezidenta Johna Fitzgeralda Kennedyho dne 20. ledna 1961 recitoval Frost oslavnou báseň.\n\nZemřel 29. ledna 1963 v Bostonu.\n\n\n\n\nDále byla vydána Frostova korespondence a deníky.\n\nRobert Frost obdržel celkem čtyřikrát Pulitzerovu cenu:\n\nObdržel čestné doktoráty několika universit:\n\n\n\n"}
{"id": "423830", "url": "https://cs.wikipedia.org/wiki?curid=423830", "title": "Zenit (rozcestník)", "text": "Zenit (rozcestník)\n\nZenit může být:\n\n"}
{"id": "423833", "url": "https://cs.wikipedia.org/wiki?curid=423833", "title": "Danica Jurčová", "text": "Danica Jurčová\n\nDanica Jurčová (* 5. srpna 1976 Bratislava) je slovenská herečka.\n\nV roce 1998 absolvovala studium herectví na VŠMU v Bratislavě. V Slovenském Národním divadle hostovala ve hrách \"Ako sa vám páčí\", \"Višňový sad\", \"Veselé windsorské paničky\", \"Lorenzaccio\". V Divadle Astorka Korzo 90 hrála v \"Meštiakoch\", na Novej scéně ve hrách 8 žen a \"Všetko sa to posralo\". Hrála v televizních filmech \"Blúznenie srdca a rozumu\", \"Návraty z neskutočna\", \"V zajatí lásky\" (1997), \"Najvyšší lásky\", \"Rozum nadovšetko\", \"Vyvraždění rodiny Greenů\" (2002) a v seriálech \"Horská služba\", \"O ztracené lásce\" (2002). V současnosti působí v převážně v České republice).\n\n\n"}
{"id": "423835", "url": "https://cs.wikipedia.org/wiki?curid=423835", "title": "Kuchyňka", "text": "Kuchyňka\n\nKuchyňka může být:\n\n\n\n\n"}
{"id": "423842", "url": "https://cs.wikipedia.org/wiki?curid=423842", "title": "López de Ayala", "text": "López de Ayala\n\nLópez de Ayala (též Adelardo López de Ayala; 1. května 1828, Sevilla, Španělsko – 30. prosince 1879, Madrid) byl španělský dramatik, básník, prozaik, historik a také politik. Byl kastilským vrchním kancléřem. Jeho básně jsou vesměs didaktické. Cenné jsou jeho kroniky o vládě čtyř kastilských králů, z doby, kdy sám zastával významné funkce.\n\n"}
{"id": "423844", "url": "https://cs.wikipedia.org/wiki?curid=423844", "title": "Arabská islámská republika", "text": "Arabská islámská republika\n\nArabská islámská republika (arabsky: الجمهورية العربية الإسلامية al-Dschumhuriyya al-ʿarabiyya al-islamiyya, formálně \"Unie Libye a Tuniska\") byla plánovanou unií mezi Libyí a Tuniskem. Pomyslnými zakladateli Arabské islámské republiky byl libyjský vůdce Muammar Kaddáfí a tuniský prezident Habíb Burgiba, kteří se v roce 1972 dohodli na to že:\n\n\"Tyto dvě země vytvoří jednotnou republiku, Arabskou islámskou republiku, s jednotnou ústavou, vlajkou, prezidentem, armádou a rovnoměrnou vládou, legislativou a soudnictvím.\" Referendum se mělo konat 18. ledna 1974.\n\nKvůli vzájemným neshodám a tuniskému odporu však projekt nebyl nakonec realizován.\n\n\n"}
{"id": "423846", "url": "https://cs.wikipedia.org/wiki?curid=423846", "title": "Puštíkovití", "text": "Puštíkovití\n\nPuštíkovití (Strigidae) je jedna z dvou obecně přijímaných čeledí řádu sov. Druhou, méně početnější je čeleď sovovití (Tytonidae). Celá čeleď čítá téměř 200 žijících druhů ve 25 rodech rozšířených na všech světových kontinentech s výjimkou Antarktidy.\n\nAčkoli se jednotliví zástupci viditelně liší ve velikosti, a to od nejmenšího kulíška trpasličího až po výra velkého, mají několik totožných tělesných znaků. Mezi nejnápadnější patří velká hlava, krátký ocas a nenápadně zbarvené peří, které je u obou pohlaví zbarveno totožně. U všech puštíkovitých je také viditelný sexuální dimorfismus ve velikosti, samice totiž dorůstají větších rozměrů než samci. Většina zástupců žije zpravidla na stromech, jsou aktivní v noci a potravu loví za letu (ačkoli existují i výjimky, např. sýček králičí). Křídla mají proto velká, široká, zakulacená, dlouhá, porostlá velmi měkkým peřím a při letu zcela neslyšná.\n\nČeleď puštíkovití se dělí do následujících podčeledí, tribů a rodů:\n\n\n\n"}
{"id": "423852", "url": "https://cs.wikipedia.org/wiki?curid=423852", "title": "Otvírák lahví", "text": "Otvírák lahví\n\nOtvírák lahví je ruční nástroj k odstraňování korunkových uzávěrů z hrdla skleněných lahví. Otvíráky se objevily současně se zavedením korunkových uzávěrů v letech 1893-94.\n\nLáhev se otevírá tak, že k tomu určená část otvíráku zachytí několik (případně jeden) vyčnívajících vroubků korunkového uzávěru. Páčením se zoubky roztáhnou a tím uvolní sevření korunkového uzávěru; zruší tak přítlak, kterým je vnitřní pružná fložka uzávěru přitlačována k hrdlu lahve. Uzávěr, který je z tenkého plechu, snadno se zdeformuje, je pak možné sejmout. Korunkový uzávěr je jednorázový, proto se přednostně používá k uzavírání láhví s objemem vhodným pro jednorázovou konzumaci.\n\nOtvíráky jsou většinou konstruovány tak, aby mohly být bez úprav obsluhovány jak praváky, tak leváky. Existují otvíráky jednoúčelové, vyladěné pouze pro otevírání korunkových uzávěrů, i otvíráky multifunkční, schopné otevírat i konzervy. Nástroj, schopný otevírat korunkové uzávěry bývá často součástí kapesních (zavíracích) nožů. Prakticky všechny otvíráky mají funkční část, která je v přímém kontaktu s uzávěrem, kovovou. Jde především o kvalitní nerezovou ocel, nebo alespoň ocel galvanicky pokovenou. Běžné typy ručních otvíráků fungují na principu jednozvratné páky. Osa páky je dána opěrnou částí. To je část otvíráku nejvzdálenější od obsluhy a přikládá se přibližně doprostřed plochy korunkového uzávěru. Záchytná část nebo hák, který táhne za vroubky uzávěru musí být ve vhodné vzdálenosti, dané průměrem korunkového uzávěru. Pracovní část otvíráku je spojena s rukojetí, tvořící vlastní páku. Rukojeť má povrch ergonomicky tvarovaný, často opláštěný plastem, dřevem nebo jiným na omak příjemným materiálem. Otvíráky, které jsou součástí víceúčelových nástrojů, nemají tak pečlivě tvarované rukojeti a nejsou tak pohodlné a přesné při práci. Jednoúčelové otvíráky jsou nejčastěji konstruovány s otvorem ve tvaru zhruba kruhové výseče. Vnější část výseče se opírá o plochu uzávěru, vnitřní část, blíže k rukojeti, je tvarována tak, aby zachytila dva až tři vroubky uzávěru. Otvíráky z kombinovaných nástrojů mívají často jen tvar otevřeného háku. Opírají se o plochu uzávěru v jediném bodě a táhnou za jediný vroubek uzávěru. Odvozený typ je zdvojený hák, šířka je přesně na vzdálenost dvou vroubků na uzávěru.\n\n\nVýrobci nápojů plněných do obalů s korunkovými uzávěry často nechávají vyrábět otvíráky, na kterých je jejich logo natištěné nebo vylisované. Tyto dárkové reklamní předměty potom rozdávají jako ceny ve spotřebitelských soutěžích nebo přidávají jako bonus při koupi většího množství nápoje.\n\n\n\n"}
{"id": "423853", "url": "https://cs.wikipedia.org/wiki?curid=423853", "title": "Douglas (Ostrov Man)", "text": "Douglas (Ostrov Man)\n\nDouglas ( ) je hlavní a největší město Ostrovu Man. Žije zde 26 218 obyvatel (stav 2006, v roce 2001 25 347). Město se nachází na východě Ostrova Man, na soutoku řek \"Dhoo\" a \"Glass\", které městem protékají a tvoří tak řeku \"Douglas\", která se následně vlévá do \"Douglaského zálivu\". Na severovýchod a severozápad od města se rozléhá pohoří. Ve městě je významný přístav a sídlí zde nejvyšší soud a vláda Ostrova Man. V blízkosti Douglasu se nachází města \"Onchan\" (tvořící s Douglasem konurbaci) a \"Union Mills\".\n"}
{"id": "423856", "url": "https://cs.wikipedia.org/wiki?curid=423856", "title": "BRNO RIFLES", "text": "BRNO RIFLES\n\nBRNO RIFLES je sesterská společnost České zbrojovky Uherský brod. Její majitel je česká společnost EXIMAT.\n\nSpolečnost se snaží navázat na tradici brněnské zbrojní výroby. V září 2006 nakoupila stroje a později i haly zkrachovalé Zbrojovky Brno v Zábrdovicích. Vyrábět v nich začala v roce 2007. V posledním srpnovém týdnu roku 2007 byl dodán tisící kus od zahájení výroby.\n\nBRNO RIFLES se zabývá výrobou brokovnic, kulobroků, kulových kozlic a jednoranných zalamovacích kulovnic.\n\nKozlice:\n\n"}
{"id": "423858", "url": "https://cs.wikipedia.org/wiki?curid=423858", "title": "Certosa di Padula", "text": "Certosa di Padula\n\nCertosa di Padula je rozlehlý kartuziánský klášter v národním parku Cilento v jižní Itálii. Počátky této stavby sahají do prvních let 14. století, většina budovy je však postavena v barokním stylu.\n\nOd roku 1998 je stavba součástí světového dědictví.\n"}
{"id": "423868", "url": "https://cs.wikipedia.org/wiki?curid=423868", "title": "Max von Pettenkofer", "text": "Max von Pettenkofer\n\nMax von Petenkofer (3. prosince 1818, Lichtenheim – 10. února 1901, Mnichov) byl německý (bavorský) lékař z Mnichova, který položil základy hygieny jako pracovního a vědeckého lékařského oboru.\n\nV roce 1847 byl jmenován profesorem chemie na lékařské fakultě mnichovské univerzity. V roce 1856 zde zahájil přednášky o fyzikálně chemických základech dietetiky. Prohlásil tento obor za součást veřejné zdravotní správy. Ale v roce 1858 už přednášel o \"zdravotnické policii\", jež později přejmenoval na veřejnou zdravotní péči, což je název, jenž se používá dodnes. Jednu dobu také hovořil a přednášel o veřejné zdravotní péči pro lékaře, architekty a inženýry.\n\nV roce 1865 byla na mnichovské univerzitě zřízena katedra hygieny. Jejím přednostou byl jmenován Pettenkoffer. Zde probíral už i z dnešního hlediska moderní otázky hygieny. Upozornil na vlivy ovzduší a vody na zdraví člověka a zavedl zkoušku čistoty a nezávadnosti těchto prostředí, zejména ve vztahu k infekčním nemocem. Zároveň rozšířil svoji činnost na komunální, regionální a státní zájmy, to znamená vodovody, kanalizace.\n\nVzniklo veřejné zdravotnictví. Současně Pettenkofer vzbudil zájem o to, čemu se říká sociální politika. Započalo studium vzniku nemocí a podmínek jejich šíření, vznikal obor lékařů – hygieniků. Ti měli zájem o věci veřejné a o jejich správu. O infekce se zajímal Pettenkofer přirozeně už dříve. V roce 1867 vydal studii \"O otázce cholery\". V roce 1867 uveřejnil studii \"O půdě a vodě\", v témže roce vydal také práci \"O problému tyfu a cholery\".\n\nV roce 1876 byl v Mnichově zřízen Hygienický ústav. Jeho přednostou se stal Max von Pettenkoffer. Dnes nese tento ústav jeho jméno. V roce 1882 Pettenkoffer razil heslo sociální hygiena a v roce 1883 začal vycházet časopis \"Archiv für Hygiene\". Pettenkofferovou chybou bylo, že se stavěl proti Kochovým objevům (jako tehdy mnoho jiných) a proti bakteriologii vůbec. Byl však zakladatelem vědeckého pojetí hygieny, inicioval stavění vodovodů a kanalizací. Je nepochybné, že moderní ekologie stojí mimo jiné na výsledcích jeho práce.\n\n\n"}
{"id": "423869", "url": "https://cs.wikipedia.org/wiki?curid=423869", "title": "Monterrey", "text": "Monterrey\n\nMonterrey je město v severovýchodním Mexiku, zároveň se jedná o hlavní město mexického státu Nuevo León. Je významným průmyslovým, vzdělanostním a finančním centrem severovýchodu Mexika. Samotné město má přibližně 1,1 milionu obyvatel, v metropolitní oblasti kolem Monterrey žije 3,7 milionu lidí. Tato metropolitní oblast je co do počtu obyvatel třetí největší v Mexiku (po aglomeracích okolo měst Ciudad de México a Guadalajara). Město je známé i pod přezdívkami \"La Sultana del Norte\" ( sultán severu), \"La Capital del Norte\" (hlavní město severu) nebo \"La Ciudad de las Montañas\" (město hor).\n\nMonterrey leží na úpatí pohoří Sierra Madre Oriental. V těsné blízkosti města se nachází hora \"Cerro de la Silla\", která tvoří přírodní dominantu města a největší mexický národní park Cumbres de Monterrey. Městem protéká řeka Santa Catarina, která po určitou část roku vysychá.\n\n"}
{"id": "423875", "url": "https://cs.wikipedia.org/wiki?curid=423875", "title": "Velia", "text": "Velia\n\nVelia je archeologické naleziště v katastru obce Ascea, v provincii Salerno v jižní Itálii (Kampánie), v oblasti zvané Cilento.\n\nVelia je latinské jméno původně řeckého města Elea (Ἐλέα), které podle Hérodota někdy kolem roku 540 př. n. l. založili uprchlíci z iónské Fókaie. Místo bylo tehdy na pobřeží Tyrhénského moře a Elea byl důležitý přístav. Město proslavili rodáci Zénón z Eleje a Parmenidés a podle něho se nazývali i eleaté jako filosofická škola. Roku 273 př. n. l. se město přidalo k Římu a v Punských válkách bylo jeho věrným spojencem. Roku 88 př. n. l. se stalo jako Velia municipiem a dostalo městská práva. V okolí města měli své vily významní Římané, například Cicero nebo Cato mladší. Když se pobřeží vzdálilo, ztratilo na významu a někdy v 9. století bylo úplně opuštěno.\n\nZachovala se městská hradba v délce asi 5 km se zbytky brány a několika věží, zříceniny divadla, fóra a několika chrámů v krásné krajině, která láká i turisty.\n\nOd roku 1998 je oblast součástí světového dědictví.\n\n"}
{"id": "423878", "url": "https://cs.wikipedia.org/wiki?curid=423878", "title": "Klášter Saint-Benoît-sur-Loire", "text": "Klášter Saint-Benoît-sur-Loire\n\nKlášter Saint-Benoît-sur-Loire (často též Fleury-sur-Loire) je benediktinský klášter v Saint-Benoît-sur-Loire v departementu Loiret v centrální Francii. Leží na řece Loiře, asi 160 km jižně od Paříže a asi 50 km východně od Orléans. Patřil mezi nejvýznamnější středověké kláštery a protože uchovává ostatky svatého Benedikta, byl i významným poutním místem, kam snad putoval i svatý Vojtěch.\n\nKlášter v obci \"Floriacum\" (později Fleury) patrně založil roku 651 Leodebold, opat kláštera Saint-Aignan v Orléans, protože se mu tam nepodařilo zavést řeholi svatého Benedikta. Nově založený klášter měl dva kostelíky, zasvěcené sv. Petrovi a Panně Marii. Třetí opat kláštera Mommolus měl vidění a požádal mnicha Aigulfa, aby se vydal do Itálie a přinesl z opuštěného kláštera Montecassino ostatky svatého Benedikta. Tamní klášter zničili roku 577 Langobardi a ostatky zůstaly ve zříceninách. Po dlouhém putování a přes odpor papeže Vitaliana se mniši vrátili s ostatky a snad roku 660 je uložili ve zdejším kostele. V této souvislosti se obec Fleury přejmenovala na Saint-Benoît-sur-Loire.\n\nRoku 865 klášter zpustošili Vikingové, počátkem 10. století jej reformoval opat Odo z Cluny a za opatů Abbona (988-1004) a Gauzlina (1004-1030) dosáhl vrcholu své slávy, zejména díky své škole, knihovně a písárně, kde vznikaly slavné rukopisy. Jedním z nich je \"Livre de jeux\", sbírka středověkých náboženských divadelních her. Roku 1026 klášter zničili Normani a v následujícím roce začal opat Gauzlin s obnovou. Postavil patrovou věž, dnešní nartex na západním konci kostela, který pak sloužil i jako noclehárna pro poutníky. Roku 1067 se začal stavět závěr kostela s kryptou a byl vysvěcen roku 1108, kdy zde byl pohřben král Filip I. Francouzský. Stavba lodi začala kolem 1150 a roku 1218 byl celý kostel vysvěcen.\n\nZa francouzské revoluce byl klášter zrušen a z větší části zbořen, zůstal jen současný kostel sv. Benedikta a Panny Marie a knihy byly odvezeny do městské knihovny v Orléansu. Teprve roku 1865 se mohlo začít s obnovou, ale roku 1905 byli mniši zákonem opět vypuzeni. Až po roce 1944 mohl být klášter obnoven.\n\nKlášterní kostel svatého Benedikta patří mezi nejvýznamnější románské stavby ve Francii. Uvnitř je 73 m dlouhý, 17 m široký, výška klenby v lodi je 20 m a v kopuli 24 m.\n\nNejstarší částí je věžový nartex na západní straně se sloupovou síní v přízemí a poutnickou noclehárnou v patře. Síň je rozdělena na devět polí sloupy s bohatě zdobenými hlavicemi, na jedné z nich je vytesán latinský nápis „Unbertus me fecit“ (Unbertus mě udělal). Prosté trojlodí má románské sloupy s bohatě zdobenými hlavicemi a gotickou křížovou klenbu, která na ně plynule navazuje.\n\nChór s věncem apsid byl postaven do roku 1108 a je bohatě členěn. Za hlavním oltářem Panny Marie je prostor přepažen chórovou přepážkou (lettner), za níž je druhý, vyvýšený chór s oltářem sv. Benedikta a pod ním částečně podzemní krypta. Ta sleduje půdorys nadzemního chóru s věncem apsid a ostatky světce jsou pohřbeny přesně pod horním oltářem. Kolem chóru jsou čtyři půlkruhové kaple (apsidy), oddělené sloupy, a nad sloupy je slepá arkáda, která spojuje oba prostory. Barevná mramorová dlažba v chóru pochází z doby kolem roku 400 a byla sem přenesena z Říma. Ležící postava je náhrobek krále Filipa I. z roku 1108.\n\n"}
{"id": "423884", "url": "https://cs.wikipedia.org/wiki?curid=423884", "title": "Vallo di Diano", "text": "Vallo di Diano\n\nVallo di Diano je úrodná oblast na jihu italské Kampánie. Oblast je hojně navštěvována turisty, k hlavním lákadlům patří např. klášter Certosa di Padula. \n\nOd roku 1991 náleží oblast do Národního parku Cilento, Vallo di Diano a Alburni a od roku 1998 je součástí světového dědictví.\n"}
{"id": "423886", "url": "https://cs.wikipedia.org/wiki?curid=423886", "title": "Trhové právo", "text": "Trhové právo\n\nTrhové právo bylo ve středověku právo, které povolovalo pořádat trhy. Bylo udělováno městům a městečkům (tímto právem se městečka lišila od vesnic). Uděloval jej stejně jako jiná městská práva panovník nebo u poddanských měst majitel.\n\n"}
{"id": "423887", "url": "https://cs.wikipedia.org/wiki?curid=423887", "title": "Klášter Beauport", "text": "Klášter Beauport\n\nKlášter Beauport je premonstrátský klášter u města Paimpol v departementu Côtes-d'Armor v Bretani.\n\nKlášter založil roku 1202 Alan Avaugour, hrabě z Penthièvre a zakládající konvent byl povolán z Normandie. Největší prosperitu klášter zažil ve středověku, v 13. - 14. století a v 17. století. Po roce 1750 došlo k jeho významnému úpadku a roku 1790, po Velké francouzské revoluci, byl uzavřen.\n\nV roce 1862 byl nicméně označen za Monument historique (významnou historickou památku) za významného přispění Prospera Mérimée; to znamenalo konec devastace, jíž byl klášter vystaven v průběhu předchozích desetiletí.\n\nV roce 1992 byl areál kláštera začleněn do programu péče a ochrany bretaňského pobřeží. Byly realizovány rozsáhlé restaurátorské práce; díky tomu se klášter v krátkém čase stal jedním z hlavních středisek turistického ruchu v Bretani.\n\n"}
{"id": "423890", "url": "https://cs.wikipedia.org/wiki?curid=423890", "title": "Josef Hradil", "text": "Josef Hradil\n\nJosef Hradil (22. listopad 1924 Praha – 26. říjen 2008 Mnichovo Hradiště) byl českým esperantistou, praktickým lékařem pro dospělé v Mnichově Hradišti, čestným členem Českého esperantského svazu, čestným předsedou esperantského klubu v Mladé Boleslavi a Mnichově Hradišti.\n\nPocházel z rodiny zakladatele lázní Skokovy v Českém ráji.\n\nPo mnoho let byl vůdčí postavou esperantského hnutí v Mnichově Hradišti (redigoval bulletin \"Verda Familio\") a někdejší lékařské sekce Českého esperantského svazu (redigoval časopisy \"Medicinistaj Novaĵoj\" a \"Sano\"). byl také vedoucím Medicínské sekce Světového esperantského svazu, pro nějž sestavil odborný lékařský slovník \"Esperanta medicina terminaro\" (první vydání r. 1979). Je tvůrcem esperantské lékařské terminologie. Byl členem Světového medicínského svazu.\n\nNa první mezinárodní konferenci zdravotníků-esperantistů, konající se od 13. do 17. července 1977 na Lékařské akademii Jagelonské univerzity v Krakově, převzal od rektora lékařské fakulty, prof. T. Popiela, jubilejní Koperníkovu medaili za své mnoholeté redakční úsilí a snahu rozšířit mezinárodní jazyk v lékařských kruzích.\n\nDr. Hradil za svůj život učil esperantu více než 400 osob. Pohřben byl 3. listopadu 2008.\n\nCelé dílo Josefa Hradila bylo uvolněno pod licencí Creative Commons Uveďte autora-Zachovejte licenci 3.0 Česko. Podepsané prohlášení se nachází v archivu Českého esperantského svazu.\n\n\n\n\n"}
{"id": "423891", "url": "https://cs.wikipedia.org/wiki?curid=423891", "title": "Villa Romana del Casale", "text": "Villa Romana del Casale\n\nVilla Romana del Casale je starověká římská vila nedaleko města Piazza Armerina na Sicílii. Nachází se zde nejrozsáhlejší a nejbohatší komplex mozaik na světě. Počátky stavby sahají do konce 3. století.\n\nPro svou mimořádnou kulturní hodnotu je od roku 1997 součástí světového dědictví UNESCO.\n\n"}
{"id": "423892", "url": "https://cs.wikipedia.org/wiki?curid=423892", "title": "Káně rudoocasá", "text": "Káně rudoocasá\n\nKáně rudoocasá (\"Buteo jamaicensis\") je středně velký dravý pták z čeledi jestřábovitých. Hnízdí téměř na celém území Severní Ameriky v rozmezí od západní Aljašky a severní Kanady až po Panamu a Karibik a náleží vůbec mezi nejhojnější severoamerická káňata. Vyskytuje se ve 14 poddruzích, které se mezi sebou liší zbarvením a areálem rozšíření.\n\nKáně rudoocasá dorůstá 45–65 cm a v rozpětí křídel měří 110–145 cm, samice přitom bývají průměrně asi o 25 % větší než samci. Hmotnost u dospělých jedinců se obvykle pohybuje mezi 690–1 600 g. Svrchu je hnědá, spodinu má světlejší s výraznými hnědými stříkanci a ocas charakteristicky cihlově zbarvený.\n\nObývá širokou paletu lokalit v různých nadmořských výškách, včetně pouští, pastvin, jehličnatých, opadavých i tropických deštných lesů, zemědělské půdy a městských oblastí. V Kanadě, Mexiku a Spojených státech je chráněná.\n\nPožírá zejména malé savce, ale také ptáky, plazy a vzácněji i netopýry, hady, ryby, korýše a hmyz. Složení její potravy se mění podle oblastí a ročního období, až 85 % z její potravy však obvykle zabírají hlodavci. Je monogamní. Klade 2–3 vejce, na kterých sedí po dobu 28–35 dnů.\n\nDíky její zatím stále poměrně vysoké početnosti a snadnému výcviku se často využívá i v sokolnictví. Má také význam u některých původních severoamerických kmenů, kteří její pera považovaly za posvátné a využívaly je při náboženských obřadech.\n\n"}
{"id": "423898", "url": "https://cs.wikipedia.org/wiki?curid=423898", "title": "Alžběta Arpádovna", "text": "Alžběta Arpádovna\n\nAlžběta Arpádovna (1292, Budapešť – 6. května 1338, Töss, kanton Curych) byla jedinou dcerou posledního uherského krále Ondřeje III. a Feneny z dynastie Piastovců.\n\nKrálovna Fenena Kujavská zemřela v září 1295 a zanechala Ondřejovi jedinou dceru Alžbětu. Ovdovělý uherský panovník nutně potřeboval mužského dědice, a tak se již 13. února 1296 ve Vídni oženil s Anežkou, dcerou rakouského vévody Albrechta Habsburského.\n\nDne 12. února 1298 byla Alžběta zasnoubena s Přemyslovcem Václavem III.\nKoncem roku 1300 byla otrávena Alžbětina babička Thomasina Morosiniová a otec Ondřej ji následoval do hrobu již v lednu 1301. Arpádovci tak vymřeli po meči. Královna vdova Anežka Habsburská vydala 15. ledna 1301 v Budíně listinu, jíž převzala uherský královský palác do své správy. Bylo nutné najít nového panovníka, v jehož těle by kolovala arpádovská krev. Uherští magnáti nechtěli přijmout kandidaturu Karla Roberta z Anjou a hledali jinou možnost. V úvahu připadal Ota III. Dolnobavorský, po matce Arpádovec a Václav III., vnuk Kunhuty Haličské a snoubenec desetileté Alžběty. Nakonec rozhodlo bohatství českého krále. Uherští páni byli uplaceni kutnohorským stříbrem.\n\n27. srpna 1301 Václav III.\nPapež Bonifác VIII. 31. května 1303 svým výrokem podpořil Karla Roberta z Anjou jako uherského krále a pohrozil církevními tresty všem, kteří by nadále chtěli podporovat Ladislava V. Uherští magnáti začali opouštět přemyslovský tábor a situace se vyostřila v okamžiku, kdy papežem podpořený římský král Albrecht Habsburský předložil Václavovi II. celý soubor přemrštěných a maximalistických požadavků. Český král se měl zříci nároků na Uhry, ale i na zastavené Chebsko, Míšeňsko a části Falce, vzdát se polské koruny a na pět či šest let odstoupit Albrechtovi desetinu příjmů z kutnohorských stříbrných dolů. Pokud by tyto nehorázné požadavky odmítl, žádal Habsburk vysoké odstupné. Nesplnitelné požadavky bylo nutno rozhřešit na bitevním poli. K Albrechtovi se přidala většina říšských knížat kromě Askánců. V létě 1304 se nemocný český král společně s vojskem vydal do Uher pro svého syna a společně s následníkem si odvezl i svatoštěpánskou korunu. Na podzim 1304 Čechy odolaly habsburskému vpádu a v červnu 1305 Václav II. podlehl tuberkulóze a Václav III. se stal českým králem.\n\nMladý král zrušil zasnoubení s Alžbětou v říjnu 1305, údajně čtyři dny po svatbě s Violou Těšínskou. Již bývalá snoubenka Alžběta byla tou dobou ve Vídni pod habsburskou kuratelou. 10. října Václav ještě použil titul uherského krále a to na listině v Bruntále. Poté se titulu vzdal a společně s uherskými korunovačními klenoty jej předal bratranci Otovi Dolnobavorskému, který se v převlečení vydal do Uher.\n\nPo zrušení zasnoubení se Alžběta nikdy neprovdala. Zemřela v dominikánském klášteře Katarinthal v Tössu u švýcarského Wintherthuru.\n"}
{"id": "423899", "url": "https://cs.wikipedia.org/wiki?curid=423899", "title": "Egyptské muzeum v Káhiře", "text": "Egyptské muzeum v Káhiře\n\nEgyptské muzeum v Káhiře nebo pouze Egyptské muzeum je název muzea nacházejícího se v Káhiře, které uchovává rozsáhlou sbírku staroegyptských památek. Ve více než padesáti místnostech je k vidění téměř 130 tisíc různých exponátů od kolosálních soch po drobné šperky, které představují historii starověkého Egypta od počátků do příchodu islámu. Muzeum bylo založeno roku 1858 Francouzem Augustem Mariettem a nachází se v klasicistní budově z roku 1902 v severní části náměstí Osvobození. Budova sousedí se zahradou, kde lze spatřit rostliny symbolizující Horní a Dolní Egypt - papyrus a lotos. V západní části parku je Mariettův hrob a památník významných egyptologů. Protože současná prostorová kapacita muzea přestává vyhovovat, byl v roce 2002 položen základ nové muzejní budovy poblíž pyramid s plánovaným otevřením po r. 2011.\n\nBudova má přízemí a 1.patro, pro lepší orientaci jsou místnosti v muzeu číslovány. V přízemí jsou vystaveny sochy a kamenické výrobky z období od Staré říše až po období, kdy byl Egypt římskou provincií. V 1. patře se nachází nálezy z Tutanchamonova hrobu, včetně jeho dvou zlatých rakví a slavné posmrtné masky, nálezy z hrobu královny Hetepheres (matky faraona Cheopse), poklady z královských hrobů v Džanetu (21.–22. dynastie) a sál mumií, kde jsou vystaveny mumie 11 faraonů, např. Ramesse II. nebo Sethiho I.\n\nNa centrálním nádvoří muzea je umístěna vápencová socha krále Džoser z 27. století před naším letopočtem, naproti ní se nachází kopie Rosettské desky. Na nádvoří je také sbírka sarkofágů a především malovaná podlaha z amarnského období.\n\n\n"}
{"id": "423900", "url": "https://cs.wikipedia.org/wiki?curid=423900", "title": "Jan Vodňanský", "text": "Jan Vodňanský\n\nJméno Jan Vodňanský označuje nebo označovalo více osob:\n\n"}
{"id": "423902", "url": "https://cs.wikipedia.org/wiki?curid=423902", "title": "Braunau", "text": "Braunau\n\nBraunau může být:\n\n"}
{"id": "423904", "url": "https://cs.wikipedia.org/wiki?curid=423904", "title": "Egyptský chrám", "text": "Egyptský chrám\n\nEgyptský chrám je souhrnné označení pro několik různých typů staveb budovaných ve starověkém Egyptě pro potřeby náboženského kultu bohů a zemřelých panovníků tvořících zcela jedinečný typ sakrální architektury. Jednotlivé typy chrámů se v důsledku historických okolností, měnících se kultovních potřeb, povahy bohů a bohyň, kteří v nich byli uctíváni, a také v důsledku mytologického kontextu mohou značně lišit, vždy však sdílejí několik základních společných prvků. \n\nArchitektonická a ideologická podoba chrámu prošla víceméně kontinuálním vývojem, který se završil v Pozdní době koncepcí chrámu jako posvátného obrazu celého kosmu zasazeného do profánního světa. V tomto smyslu byl chápán jako „achet na zemi“ či jako „obraz nebeského achetu“. Jejím dozvukem se stala hermetická představa Egypta jako obrazu nebes a (metafyzicky pojatého) chrámu celého Univerza – \"„jediné země, která svým náboženstvím přivedla bohy na zemi, učitelka svatosti a zbožnosti.“\"\n\nEgyptský chrám měl dva základní aspekty odlišované od sebe rozdílnými termíny, jimiž byl označován. Byl chápán především jako \"hut neter\" – „dům boha“, tj. jako místo, v němž bůh ve vlastní chrámové stavbě vybudované nejpozději od doby Nové říše vždy z kamene reálně přebývá a je v něm nepřetržitě přítomen. K tomuto rysu se vztahoval rozsáhlý a složitý každodenní chrámový rituál provozovaný kněžími. Jeho oporou bylo hospodářské zázemí chrámu, \"per neter\" – „domácnost boha“. Toto označení zahrnovalo veškerý chrámový majetek včetně statků, polností a dílen, z nichž pro potřeby kultu přicházely zásoby předkládané jako obětiny a uchovánané v rozsáhlých skladištích vybudovaných z nepálených cihel a přiléhajících k vlastnímu chrámu. Každý chrám tak byl nejen náboženským, ale i hospodářským centrem; jeho význam zpravidla souvisel s majetkem, který vlastnil.\n\nKaždý chrám se stavěl zevnitř ven. Čili začínalo se svatyní a pokračovalo se dál, takže chrám mohl být v následujících generacích dále rozšiřován a zvelebován. Příkladem tohoto může být Amonův chrám v Karnaku, který byl mnohokrát rozšiřován a sestává z mnoha pylonů, nádvoří i hypostylů.\n\nTypologie egyptských chrámů nebyla doposud objasněna. egyptologové na základě architektonických znaků odvozených zpravidla od účelu stavby rozeznávají (v abecedním pořadí):\n\nChrám začíná velkou kamennou vstupní bránou, pylonem, který byl ozdobený vlajkovými stožáry. Žádný z těchto stožárů se sice do současnosti nedochoval, ovšem jejich přítomnost dosvědčují výklenky, které jsou v pylonech. Pylon samotný byl tvořen dvěma lichoběžníky a proto i výklenky pro stožáry byly s rostoucí výškou mělčí až splynuly s povrchem pylonu.\n\nZa pylonem se nacházelo nádvoří lemované řadou sloupů (v případě chrámu v Luxoru je nádvoří lemované dvojitou řadou sloupů). To bylo jako jediné z celého chrámu přístupno prostým lidem. Ti tam však měli přístup jen o svátcích a byl zde vynášen kultovní obraz.\n\nZa nádvořím se nalézala nejméně jedna sloupová síň. Z lidí mimo chrám sem měli přístup jen vysocí úředníci. Dál už vak mohli jen chrámoví kněží a faraon, který byl nejenom vládcem, ale zároveň i nejvyšším veleknězem všech bohů. V případě značně rozšiřovaných chrámů mohlo za hypostylem následovat další nádvoří a další hypostyl.\n\nZa hypostylem se nacházela místnost s posvátnou bárkou. Ta byla postavena na vysokém podstavci a sloužila k přepravě vyobrazení božstva při procesích nebo při návštěvě boha/bohyně jiného chrámu. Pro tyto příležtostné návštěvy měly některé chrámy mezi hypostylem a sálem s bárkou místnost s obětním stolem, kde se obětovalo bohům při návštěvě chrámu jiným božstvem.\n\nV nejzazší části chrámu stála samotná svatyně, v níž se nacházel naos, v němž byla uložena socha boha/bohyně. V některých chrámech se takovéto svatyně mohly nalézat dvě či tři, byl-li chrám zasvěcen vícero bohům. Božskému páru či dokonce triádě (božský pár + potomek). V případě zádušních chrámů bylo místo sálu s bárkou a svatyně prostor pro kultovní oběti zemřelému panovníkovi.\n\nDále se v chrámu nacházely pokladnice obsahující šperky a poklady boha/bohyně a chrámové archivy. V mnoha případech bylo také možno vstoupit na střechu chrámu, kde se pak prováděla astronomická pozorování.\n\nV chrámovém areálu se také nacházelo posvátné jezero, které sloužilo k rituálnímu omývání kněží.\n\nCelý chrámový komplex byl obehnán vysokou zdí z nepálených sušených cihel. Z těch byly postaveny také chrámové sýpky a příbytky kněží, kteří žili přímo v chrámovém areálu. Všechny hlavní stavby chrámu však byly vystavěny z kamene.\n\nMnohdy býval částí chrámových komplexů i nilometr, který sloužil k měření síly záplav a tím i k předběžnému výpočtu úrody, od čehož se odvozovala i míra zdanění. Nilometry jsou patrně jedinou částí staroegyptské architektury, která si zachovala svoji funkci a používanost i dlouhá léta po pádu civilizace, která je postavila. Jejich význam zmizel až se stavbou první přehrady v Asuánu, která ukončila cyklus záplav.\n\n\n"}
{"id": "423916", "url": "https://cs.wikipedia.org/wiki?curid=423916", "title": "Bosák (mnich)", "text": "Bosák (mnich)\n\nBosák je označení pro člena neobutých (bosých) církevních řádů. Chůze naboso vyjadřovala pokoru, sebezápor, sebeumrtvování. Jako první ji zavádí sv. František z Asissi. Později dojde v mnoha řádech k vydělení reformní větve, která se snaží o návrat k původní přísnosti, čímž v daných řádech vznikají dvě větve: obutí a neobutí (bosí, \"discalceati\", zřídka \"excalceati\", obojí z lat. \"calceus\" 'střevíc, bota'). Je-li reformní větev papežem uznána jako svébytný řád, dochází tím ke vzniku nového řádu.\n\n"}
{"id": "423928", "url": "https://cs.wikipedia.org/wiki?curid=423928", "title": "Kladno volejbal cz", "text": "Kladno volejbal cz\n\nKladno volejbal cz je mužský volejbalový klub, působící v Kladně od roku 2004, kdy se do města přestěhoval z Odolena Vody.\n\nV sezóně 2004/2005 se stal mistrem nejvyšší volejbalové soutěže. V následujících sezónách se tým pravidelně umísťoval na předních příčkách. Po 5 letech získal klub svůj druhý titul, když ve finále porazil Duklu Liberec 4:2 na zápasy.\n\nOd sezóny 2011/2012 hrálo A mužstvo druhou nejvyšší soutěž (1. liga). V sezóně 2015/2016 se tým opět objevil v nejvyšší volejbalové soutěži.\n\nV roce 2017 získalo A mužstvo Český pohár.\n"}
{"id": "423929", "url": "https://cs.wikipedia.org/wiki?curid=423929", "title": "Yzop lékařský", "text": "Yzop lékařský\n\nYzop lékařský (\"Hyssopus officinalis\") je polokeř z čeledi hluchavkovitých. Vyskytuje se ve Středozemí, na východě však až po Kavkaz a Sibiř, v Česku se pěstuje.\n\nTento aromatický, plazivý polokeř dosahuje výšky 20–50 cm, jeho bohatě větvená lodyha však může dorůstat délky až 1,5 m. Listy jsou vstřícné, přisedlé, úzce kopinaté, po obou stranách hustě žláznaté. Na koncích lodyh jsou květenství v lichoklasech tvořených 3–7 zpravidla modrofialovými květy. Na jednotlivých květech jsou patrné dva pysky dole srostlé v úzkou lysou rourku; horní je kratší a vykrojený, dolní delší a třílaločný. Výrazné jsou rovněž 4 dlouhé tyčinky i čnělka, které vyčnívají daleko z koruny. Kvete od července do září.\n\nRoste na slunných a suchých kamenitých stráních a skalních stepích, především vápencových. Vydrží až 5 let a patří k medonosným rostlinám.\n\nYzop se od starověku používá jako léčivá rostlina a koření, od 10. století se též pěstuje. Obsahuje silice, třísloviny, glykosidy a hořčiny. Má diuretické účinky, mírní trávící obtíže, je vysoce účinný proti zánětům a proti nadýmání. Užívá se jako kloktadlo při suchém kašli, zahlenění a zánětech dýchacích cest; v dýchacích cestách působí dezinfekčně až antibioticky. Podobný účinek se projevuje i při léčbě močových cest.\n\nV gastronomii je používán k dochucování pečeného masa, polévek, omáček, salátů, nakládané zeleniny, paštik a nádivek do drůbeže. Používá se také při výrobě likérů.\n\n\n\n \n"}
{"id": "423931", "url": "https://cs.wikipedia.org/wiki?curid=423931", "title": "Kostel svatého Františka z Assisi", "text": "Kostel svatého Františka z Assisi\n\nSvatému Františkovi z Assisi (zvaného také \"sv. František Serafínský\") je zasvěceno množství kostelů a některé kláštery po celém světě. Kostely svatého Františka mohou být zasvěceny také několika dalším světcům tohoto jména, např. Františku Xaverskému, Františku Saleskému aj., avšak patrocinium sv. Františka z Assisi je nejčastější.\n\n\n"}
{"id": "423944", "url": "https://cs.wikipedia.org/wiki?curid=423944", "title": "Poznaňské povstání", "text": "Poznaňské povstání\n\nPoznaňské povstání, známé též jako Poznaňský červen ( \"Poznański Czerwiec\"), byl první masový protest polských obyvatel proti komunistické vládě v Polské lidové republice. Uskutečnilo se v Poznani 28. června 1956. Poznaňské povstání bylo krvavě potlačeno, bylo však předehrou k destalinizaci Polska a nástupu reformističtější Gomułkovy vlády v říjnu téhož roku.\n\nDemonstrace dělníků požadujících lepší podmínky vypukly ráno 28. června 1956 v poznaňských Cegielského strojírnách (v té době Stalinovy závody). V dopoledních hodinách se před sídlem městského národního výboru shromáždilo asi 100 000 demonstrantů, kteří se domáhali úpravy pracovních norem, snížení cen a zvýšení platů. Poté se jich větší část vydala směrem k věznici, kterou obsadila, osvobodila 257 vězňů a začala ničit její zařízení a pálit dokumenty. Komunistické úřady povolaly na pomoc bezpečnostní složky a armádu. Proti vzbouřencům nastoupilo 10 000 vojáků Polské lidové armády a příslušníků státní bezpečnosti s asi 360 tanky a 30 obrněnými transportéry. Celou akci řídil osobně sovětsko-polský generál Stanisław Popławski. Vzbouřenci měli naproti tomu pouze 188 lehkých palných zbraní, z toho jeden lehký kulomet. Polské bezpečnostní síly povstání během noci a příštího dne krvavě zlikvidovaly.\n\nUvádí se, že během této akce přišlo o život 57 až 78 civilních osob a 8 příslušníků bezpečnostních sil. Zraněno bylo na 600 osob na obou stranách barikády.\n\n\n\n"}
{"id": "423948", "url": "https://cs.wikipedia.org/wiki?curid=423948", "title": "Provenience", "text": "Provenience\n\nProvenience (z lat. \"pro-venio\", pocházet, vycházet) znamená obvykle místní původ uměleckého díla, kulturního směru, tradice, zvyku a podobně, odpověď na otázku odkud něco pochází. O osobách se v češtině neužívá.\n\n\nPokud možno přesná dokumentace původu například uměleckého díla nebo starožitnosti, případně i posloupnosti jeho držitelů umožňuje předmět datovat, případně určit jeho autora, a je důležitá pro rozlišení padělků, u nichž taková dokumentace obvykle chybí. Obrazy, sochy, starožitnosti i vzácné knihy s dokumentovanou proveniencí proto mají i v obchodě větší cenu. U starých knih nebo rukopisů plní tuto roli vpisky bývalých majitelů, které mohou být zajímavé i historicky, protože dokumentují kudy předmět putoval a podobně.\n\nV archeologii je provenience nálezu velice významná, protože zároveň svědčí o dávném sídlišti, protože dovoluje místní porovnávání kultur, technologií a podobně. U mincí je dokladem obchodních styků a cest. Značná část běžných archeologických nálezů (například keramiky), pokud nemají zvláštní uměleckou nebo historickou cenu, je bez provenience téměř bezcenná.\n\n"}
{"id": "423950", "url": "https://cs.wikipedia.org/wiki?curid=423950", "title": "Plymouth Argyle FC", "text": "Plymouth Argyle FC\n\nPlymouth Argyle FC (celým názvem: Plymouth Argyle Football Club) je anglický fotbalový klub, který sídlí ve městě Plymouth v nemetropolitním hrabství Devon. Založen byl v roce 1886 pod názvem Argyle FC. V roce 1903 se stal členem anglických profesionálních soutěží. Od sezóny 2017/18 hraje v EFL League One (3. nejvyšší soutěž).\n\nSvé domácí zápasy odehrává na stadionu Home Park s kapacitou 17 441 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "423952", "url": "https://cs.wikipedia.org/wiki?curid=423952", "title": "Spis Odessa (film)", "text": "Spis Odessa (film)\n\nSpis Odessa (film) je filmová adaptace (koprodukce Velká Británie - Německo) románu \"Spis Odessa\" Fredericka Forsytha, o soupeření mezi německým novinářem a organizací ODESSA, sdružení bývalých příslušníků SS. Hlavní role se ujal Jon Voight, v režii Ronald Neame a s hudbou Andrew Lloyd Webbera.\n\nDěj filmu začíná 22. listopadu 1963, v den kdy byl John Fitzgerald Kennedy zastřelen při atentátu. Peter Miller, mladý německý novinář, pronásleduje sanitku na dálnici a zjišťuje, že jede vyzvednout tělo starého Žida, který přežil Holokaust a spáchal sebevraždu. Novinář získá mužův deník, který obsahuje informace o jeho životě během pobytu v koncentračním táboře ve druhé světové válce. Obsahuje také seznam jmen členů SS, kteří utekli z tábora. Miller je šokován při čtení o důstojníku SS, Eduardu Roschmannovi, když zjišťuje jak zastřelil jiného důstojníka SS během hádky, okolností zjistí, že to byl právě Millerův otec, který byl zabit ve válce. Rozhodne se dopadnout Roschmanna a pomstít smrt svého otce. Miller se pod cizí identitou rozhodne přidat a infiltrovat ODESSU, k tomu aby mohl najít Roschmanna.\n\n"}
{"id": "423953", "url": "https://cs.wikipedia.org/wiki?curid=423953", "title": "Dominik à Jesu Maria", "text": "Dominik à Jesu Maria\n\nCtihodný Dominik à Jesu Maria, občanským jménem Dominik (Domingo) Ruzola López (16. května 1559 – 16. února 1630) byl karmelitánský mnich a generál řádu, působící v Římě a Vídni, čelný propagátor kultu Panny Marie Vítězné.\n\nPo vypuknutí bojů třicetileté války byl vyslán z Říma s posvěceným mečem na pomoc katolíkům. Do Čech přišel s ligistickou armádou bavorského vévody Maxmiliána I., s nímž měl přátelský vztah a byl dokonce jeho zpovědníkem. Připisuje se mu až nadpřirozená pomoc při vítězství katolíků v bitvě na Bílé hoře.\n\nDominik si k posvěcenému meči na pomoc přibral také pozdněgotický obraz \"Adorace Krista\" (zobrazující klanění Panny Marie a Josefa novorozenému Jezulátku). Tento obrázek, malovaný temperou na dřevě,nalezl nikoliv ve Strakonicích, jak se dříve tradovalo, nýbrž v zámecké kapli ve Štěnovicích, poničený a zneuctěný protestanty.\nTímto obrázkem Dominik poté žehnal katolickým vojákům před zahájením bitvy na Bílé hoře a modlil se k němu v jejím průběhu. Podle dobových grafických listů s obnaženým mečem a vztyčeným obrázkem táhl v čele vojska.\n\nZásluhou Dominika à Jesu Maria bylo bělohorské vítězství následně připisováno zázračné moci mariánského obrazu. Teprve pozdější barokní legendisté celou událost přikrášlili líčením nadpřirozených úkazů, jako zejména odrážení kulek od obrazu, metání blesků a oslepení protestantského vojska. Dominik à Jesu Maria při svém následném pobytu ve Vídni získal od císaře Ferdinanda II. svolení pro založení kláštera řádu bosých karmelitánů ve Vídni a v Praze, zatímco projekt kláštera servitů na Bílé Hoře zůstal nedokončeným torzem, z něhož se dochoval jen objekt pozdější hospody. Zázračný obrázek malovaný na dřevě byl Dominikem odvezen do Říma k papeži Řehoři XV. Císař Ferdinand II. daroval obrazu zlatou korunu ozdobenou drahými kameny, stříbrnou zaslal také bavorský vévoda Maxmilián I. Dne 8. května roku 1622 byl obraz slavnostně přenesen z římské baziliky Panny Marie Sněžné do kostela Obrácení sv. Pavla na Monte Cavallo, k té příležitosti přejmenovaného na Santa Maria della Vittoria. Zde byl umístěn na hlavním oltáři, kde shořel roku 1833, ale při následné obnově byl nahrazen kopií podle českého vzoru.\n\nRaně barokní kopie obrázku Adorace Páně se nacházejí v malostranském kostele Panny Marie Vítězné v Praze, v poutním kostele Panny Marie Vítězné na Bílé Hoře nebo v děkanském kostele sv. Prokopa ve Strakonicích. Cenná kopie do 50. let 20. století bývala uctívána také na postranním oltáři kapitulní baziliky sv. Petra a Pavla na Vyšehradě.. Další kopie byly uctívány v různých poutních místech (např. v Loretě v Praze na Hradčanech) nebo privátně v klášterech (například u svatojiřských abatyší na Pražském hradě). Jejich soupis dosud nebyl proveden.\n\n"}
{"id": "423960", "url": "https://cs.wikipedia.org/wiki?curid=423960", "title": "Su Nuraxi di Barumini", "text": "Su Nuraxi di Barumini\n\nSu Nuraxi di Barumini je významná archeologická lokalita poblíž Barumini na Sardinii. Centrem zdejšího komplexu ruin je třípatrová budova, která se datuje do doby kolem roku 1500 př. n. l. \n\nNaleziště je od roku 1997 součástí světového dědictví UNESCO.\n"}
{"id": "423968", "url": "https://cs.wikipedia.org/wiki?curid=423968", "title": "TýTý 1998", "text": "TýTý 1998\n\nDne 6. února 1999 se konalo slavnostní vyhlášení VIII. ročníku prestižní ankety TýTý 1998.\nVítězové cen TýTý, ankety čtenářů Týdeníku Televize o nejoblíbenější tváře obrazovky. Jejich jména v sobotu zazněla v Hudebním divadle v Karlíně a za mikrofonem stál opět Marek Eben. \n"}
{"id": "423974", "url": "https://cs.wikipedia.org/wiki?curid=423974", "title": "Portovenere", "text": "Portovenere\n\nPortovenere je obec v italském kraji Ligurii, v provincii La Spezia. Leží v severozápadní části země, v Janovském zálivu, místně v zálivu \"Golfo di La Spézia\", na pobřeží Ligurského moře. Je vzdálené 10 km od města La Spezia. Součástí Portovenere jsou ještě dvě okolní obce \"Fezzano\" a \"Le Grazie\" a tři ostrovy \"Palmaria\", \"Tino\" a \"Tinetto\".\nPro své památky a okolní krajinu je vyhledáváné turisty. V roce 1997 bylo Portovenere společně se známými \"vesničkami\" Cinque Terre zařazeno do seznamu světové dědictví UNESCO.\nV roce 1991 se Portovenere vrátilo ke svému původnímu historickému názvu obce \"Porto Venere\".\n\n\n"}
{"id": "423975", "url": "https://cs.wikipedia.org/wiki?curid=423975", "title": "Dominická hymna", "text": "Dominická hymna\n\nHymna Dominiky je píseň Isle of Beauty, Isle of Splendour (). Byla přijata za státní hymnu v době vzniku státu roce 1967. Verše složil Wilfred Oscar Morgan Pond a hudbu zkomponoval Lemuel McPherson Christian.\n\n"}
{"id": "423982", "url": "https://cs.wikipedia.org/wiki?curid=423982", "title": "Klabund", "text": "Klabund\n\nKlabund (vlastním jménem Alfred Henschke, přezdívka Klabund je složenina z německých slov \"Klabautermann\" - permoník a \"Vagabund\", narozen 4. listopadu 1890 – 14. srpna 1928) byl německý expresionistický básník, dramatik, romanopisec a překladatel.\n\nByl synem lékárníka ve městě Krosno Odrzańskie (tehdy německém), v šestnácti letech u něj vypukla tuberkulóza. Gymnázium vystudoval s vynikajícím prospěchem v roce 1909, poté začal studovat chemii a farmakologii v Mnichově. Stal se členem mnichovské bohémy, v roce 1912 předčasně odešel z university a začal žít jako tulácký básník. Zvolil si pseudonym Klabund a začal publikovat poezii v časopisech i knižně.\n\nV období první světové války psal vlasteneckou poesii, nebyl přijat do armády kvůli tuberkulóze a mnoho času strávil v sanatoriu ve Švýcarsku. Věnoval se studiu asijské poesie, z níž začal překládat a parafrázovat. V roce 1917 byl kvůli publikaci otevřené výzvy k abdikaci císaře Viléma zatčen za velezradu. V roce 1918 si vzal Brunhildu Herberlovou, se kterou se seznámil v sanatoriu, brzy poté ale zemřela. V témže roce publikoval své nejúspěšnější prosaické dílo, román \"Zmetky\" (\"Bracke\"). V roce 1923 se oženil s herečkou Carolou Neherovou. V roce 1925 měla premiéru jeho úspěšná hra \"Křídový kruh\" (\"Der Kreidekreis\"), založená na čínském příběhu, kterou později Bertolt Brecht adaptoval do hry \"Kavkazský křídový kruh\". Psal také písně a scénky pro kabarety. V roce 1928 zemřel při pobytu v Itálii na zápal plic, zkomplikovaný jeho tuberkulózou. Je pohřben v Krosnu Odrzańskiem, jeho epitaf napsal jeho přítel básník Gottfried Benn.\n\nKlabund patřil k nejvýznamnějším básníkům německého expresionismu, napsal několik desítek her a románů, básní, literárněhistorických prací a překladů a adaptací asijské poezie. V roce 2003 vyšly v osmi svazcích jeho sebrané spisy.\n\n"}
{"id": "423986", "url": "https://cs.wikipedia.org/wiki?curid=423986", "title": "Beelemodon", "text": "Beelemodon\n\nBeelemodon je neoficiálním rodovým názvem dosud nepopsaného dinosaura, žijícího v období svrchní jury. Pravděpodobně se jednalo o dravého célurosaura, zhruba o velikosti vlka. Jedná se o částečně zachovalou kostru, která byla objevena v Coloradu (USA). Název se poprvé tiskem objevil v roce 1997, kdy jej paleontolog Robert T. Bakker zmínil na sympóziu Akademie přírodních věd. Dokud však materiál nebude řádně popsán, bude se jednat pouze o \"nomen nudum\".\n\n\n"}
{"id": "423987", "url": "https://cs.wikipedia.org/wiki?curid=423987", "title": "Gerhard ze Zbraslavi a Obřan", "text": "Gerhard ze Zbraslavi a Obřan\n\nGerhard ze Zbraslavi a Obřan (přibližně 1247 – 1291) byl moravský šlechtic z rodu pánů ze Zbraslavi. V literatuře bývá často zaměňován se svým dědem, zakladatelem rodu pánů z Kunštátu, Gerhardem ze Zbraslavi.\n\nNarodil se přibližně roku 1247 jako druhorozený syn znojemského purkrabího Bočka z Jaroslavic a ze Zbraslavi a jeho manželky Eufémie z Křižanova. Když mu v roce 1255 zemřel otec byl ještě dítě. Dědicem otcova majetku se stal jeho starší, ale i tak ještě nezletilý, bratr Smil ze Zbraslavi a Obřan. Jako Smilův poručník působil zřejmě někdo z jeho strýců – Smil ze Střílek, Kuna ze Zbraslavi a Kunštátu nebo Smil z Lichtenburka. V pramenech se Gerhard poprvé objevuje v roce 1262, kdy spolu s matkou a bratrem schválil obdarování žďárského kláštera vesnicí Bobrůvkou. Tento rok Gerhard už určitě dosáhl zletilosti, stejně jako jeho o jeden rok starší bratr Smil, do jehož správy nyní přešli otcovi statky. Gerhard mezitím vstoupil do služeb královny Kunhuty, kterou v roce 1265 doprovázel do Písku. Téhož roku byl jako zastupující fundátor žďárského kláštera přítomen, když konvent obdaroval vinicemi u Blučiny a vesnicí Novošicemi. Poté Gerhard z pramenů znovu na čas mizí. Jisté je pouze to, že v roce 1266 se oženil s Jitkou z Feldsbergu (z Valtic), dcerou rakouského šlechtice Albera z Feldsbergu, a že se po Smilově smrti roku 1268 ujal správy všech rodinných statků. Roku 1270 zemřel otec Gerhardovy manželky Jitky a ta proto zdědila některé jeho statky v Rakousích, které však v roce 1285 s Gerhardem prodala. Do roku 1277 se Gerhard zřejmě intenzivně věnoval výstavbě svého nového hradu u Obřan. V roce 1277 ve Žďáru nad Sázavou za přítomnosti své matky, strýce Kuny a jeho syna Bočka potvrdil obdarování kláštera třetinou vesnice Těšany. Na počátku roku 1278 se hrad Obřany stal obyvatelným a Gerhard se po něm začal důsledně psát. V tento rok se Gerhard také po boku Přemysla Otakara II. zúčastnil bitvy na Moravském poli.\n\nPo bitvě na Moravském poli, ve které Přemysl Otakar II. padl, se faktické vlády v Čechách ujal poručník mladého Václava II. Ota Braniborský, který však zemi více raboval než spravoval. Gerhard zůstal věrný Přemyslovcům a spolu se svým přítelem Milotou z Dědic nastoupil na cestu odboje proti Otovi v Čechách a Habsburkům na Moravě. V roce 1281 nebo 1282 však padl do zajetí rakouského vévody Albrechta I. Habsburského. Jestli Gerhardovi přinesl osvobození až návrat Václava II. z braniborské internace nebo byl propuštěn již dříve, není známo. Gerhard se následně dočkal odměny − Václav II. ho roku 1285 uvedl do významné funkce moravského podkomořího. Již roku 1286 se však Gerhard králi znelíbil a byl svého úřadu zbaven. Vzápětí se Gerhard Václavovi na Špilberku pokořil a přislíbil, že nadále nebude škodit králi ani celé zemi. Čím se však Gerhard provinil není známé. V roce 1289 sepsal svojí závěť a za dva roky poté ve věku 45 let zesnul. Zanechal po sobě dva syny, Bočka a Smila, a dvě dcery, Anežku a Eufémii.\n"}
{"id": "423988", "url": "https://cs.wikipedia.org/wiki?curid=423988", "title": "Paretův princip", "text": "Paretův princip\n\nParetův princip nebo Paretovo pravidlo nebo též pravidlo 80/20 bylo formulováno na základě pozorování italského ekonoma Vilfreda Pareta. Podle Pareta pramení 80 % důsledků z 20 % příčin. Například 80 % zisku pochází jen z 20 % produktů. Příklady Paretova principu lze vysledovat v různých oblastech života a lidské činnosti (například ekonomice, kvalitě výroby, životní každodennosti aj.).\n\nPareto vyvinul tento princip tak, že zjistil, že v jeho zahradě se asi ze 20 % lusků získá 80 % hrachu. Podle Pareta také přibližně 80 % pozemků v Itálii vlastní 20 % obyvatelstva. Je to běžné pravidlo zejména v podnikání, například 80 % prodeje (tržeb) pochází od 20 % klientů.\n\nV praxi bývá snahou odhalit ono malé spektrum příčin, které tak významně ovlivňuje celkový výsledek. Tento proces hledání se nazývá Paretova analýza.\n\n\n\n"}
{"id": "423992", "url": "https://cs.wikipedia.org/wiki?curid=423992", "title": "Neurální lišta", "text": "Neurální lišta\n\nNeurální lišta (starším názvem gangliová lišta) je pás neuroektodermálních buněk nacházející se na okrajích nervové ploténky embryí obratlovců. Buňky neurální lišty následně migrují po celém těle zárodku a dávají vzniknout mnoha významných strukturám v těle obratlovců včetně člověka.\n\nBuňky neurální lišty vznikají dělením okrajových buněk nervové ploténky (která je podstatou neuroektodermu), později i dělením buněk v hraně, kde došlo k uzavření nervového záhybu. Vytváří pás buněk sahající podél celé nervové trubice. Nejprve je umístěn přibližně uprostřed, vzápětí se však dělí na dva proudy, levý a pravý, načež tyto buňky začnou v embryu migrovat a cestou se vyhýbat již vzniklým orgánům. Z neurální lišty u člověka vznikají často chromatofory, takže jsou tyto buňky dobře pozorovatelné.\n\nZ buněk neurální lišty vzniká pojivo a kosti hlavy (většina viscerocrania a část neurocrania), ganglia hlavových nervů, C buňky štítné žlázy, konotrunkální septum (důležitá součást při vývoji srdce), odontoblasty (buňky produkující dentin), škára obličeje a krku, spinální ganglia, ganglia autonomního nervstva, dřeň nadledvin, Schwannovy buňky, buňky glie (podpůrná nervová tkáň), meningový obal předního mozku, melanocyty (pigmentové buňky) a také hladká svalovina v cévách obličeje a předního mozku.\n"}
{"id": "423996", "url": "https://cs.wikipedia.org/wiki?curid=423996", "title": "Cinque Terre", "text": "Cinque Terre\n\nCinque Terre je skalnatá pobřežní oblast na Italské riviéře, respektive v její východní části nazývané \"Riviera di Levante\". Oblast leží v severozápadní části Itálie, v \"Janovském zálivu\", podél pobřeží Ligurského moře. Zahrnuje celkem pět obcí: Riomaggiore, Manarola, Corniglia, Vernazza a Monterosso al Mare. Obce se vyznačují terasovitě postavenými domy na skalních útesech, staršího i novějšího data.\n\nOd roku 1997 je Cinque Terre součástí světového dědictví UNESCO. V roce 1999 zde byl na ploše 38,6 km² vyhlášen Národní park Cinque Terre.\n\nCinque Terre leží v hornaté Ligurii. Hornatina a vrchy Ligurských Apenin zde dosahují až k pobřeží Ligurského moře. Oblast se vyznačuje skalnatým pobřežím a strmými útesy. Na skalních terasách se pěstuje vinná réva a olivy. Jednotlivé vrchy mají nadmořskou výšku mezi 500 až 800 m. K nejvyšším vrcholům náleží \"Monte Malpertuso\" (812 m) nad Vernazzou.\n\nRiomaggiore, 1 700 obyvatel, první z \"vesniček\" Cinque Terre, vzdálená přibližně 10 minut jízdy vlakem od La Spezie, farní kostel \"San Giovanni Battista\" z let 1340 - 43, pozůstatky hradu z 15. až 16. st.\n\nManarola, 350 obyvatel, gotický kostel \"San Lorenzo\" z roku 1338 se strážní věží z 16. st.\n\nCorniglia, 200 obyvatel, nejobtížněji dostupná vesnice leží na 100 m vysoké skále, gotický kostel \"San Pietro\" z roku 1334\n\nVernazza, 900 obyvatel, je považována za nejkrásnější z rybářských vesniček Cinque Terre, hlavní náměstí leží přímo v přístavu, zde také najdeme románský kostel \"Santa Maria di Antinochia\" z roku 1318 a hrad s věží \"Castello dei D\"oria z 15. st.\n\nMonterosso al Mare, 1 450 obyvatel, největší z pěti vesnic, na hlavním náměstí \"Piazza Garibaldi\" stojí budova \"Logia de Podesta\" se strážní věží ze 14. st. a gotický kostel \"San Giovanni Battista\" ze 13. st. Na kopci pak najdeme kapucínský klášter \"San Francesco\" vystavěný v letech 1619 - 23. Obec je rozdělená na dvě části, propojená tunelem, na skále nad mořem stojí obranná věž \"Torre Aurora\" ze 16. st.\n\nVesničky jsou dostupné vlakem na trase La Spezia - Genova. Mezi jednotlivými obcemi se lze pohybovat po značených trasách, zmíněným vlakem, ekologickým autobusem, který jezdí v rámci Cinque Terre, případně i lodní dopravou.\n\n"}
{"id": "424000", "url": "https://cs.wikipedia.org/wiki?curid=424000", "title": "Palmaria", "text": "Palmaria\n\nPalmaria je ostrov v Ligurském moři náležící Itálii. Má rozlohu 1,6 km² a je největším ze souostroví čítající další dva ostrovy, a to Tino a Tinetto.\n\nOd roku 1997 jsou všechny tři ostrovy součástí světového dědictví UNESCO.\n\n"}
{"id": "424002", "url": "https://cs.wikipedia.org/wiki?curid=424002", "title": "Brigáda (přivýdělek)", "text": "Brigáda (přivýdělek)\n\nBrigáda je určitý specifický typ drobné výpomocné práce, která nemá povahu dlouhodobé systematické činnosti, může se jednat i o nesystematickou pracovní činnost vykonávanou svépomocným způsobem. Jedná se o práce, kterou mohou být vykonávány jako dobrovolná výpomoc prováděná zdarma nebo jen za symbolickou odměnu (dobrovolná brigáda) nebo i za mzdu (placená brigáda). V minulosti se často jednalo o nějakou činnost sezónní nebo nárazové povahy - například práce při sklizni zemědělských plodin (bramborová brigáda, chmelová brigáda, brigáda při žních, sběr mandelinky bramborové) nebo výsadbě lesních stromků prováděné po rozsáhlých lesních kalamitách apod.\n\nV dobách totalitního komunistického režimu byly neplacené brigády poměrně časté, vykonávali je jak studenti, tak vojáci základní služby během služby, ale někdy i nejširší obyvatelstvo. V rámci tzv. Akce Z (\"Z\" jako \"zvelebování\") bylo zvelebováno životní prostředí v obcích (např. jarní úklid), svépomocně byly budovány některé veřejné budovy (školy, zdravotní a nákupní střediska, autobusové zastávky, bytové jednotky, kanalizace a vodovody, dětská hřiště apod.). \n\nRůzné účelové brigády vykonávaly také různé spolky a občanské organizace – myslivci, dobrovolní hasiči, rybáři, chovatelé, zahrádkáři, ochránci přírody atd. apod, zde se většinou jednalo o nějaké jednoúčelové činnosti, které bylo možno vykonávat svépomocným způsobem a na které neměly velké státní firmy obvykle ani čas, chuť či potřebné provozní a výrobní kapacity.\n\nTyto bývaly často organizovány jak hromadně (někdy i pro celé školy najednou), účast na chmelové nebo bramborové brigádě bývala pro středoškolské i vysokoškolské studenty \"dobrovolně povinná\", někdy se těchto akci účastnily celé ročníky školy (často několik tříd současně - viz film \"Starci na chmelu\"). Tyto brigády však nebývaly vždy dobře placené, studenti zde často pracovali za velmi nízké mzdy + ubytování a stravu.\n\nPro pražské studenty městský výbor KSČ spolu s městskou organizací Socialistického svazu mládeže pořádal v 70. a 80. letech 20. století hromadné brigádnické akce zvané \"letní aktivita\", tyto akce pak bývaly někdy zneužívány k propagandistickým a ideologickým účelům či pseudoúčelům, zaplňovaly stránky tehdejších novin v době tzv. \"okurkové sezóny\" apod.\n\nIndividuální studentské brigády byly také velice běžné, neboť v dobách reálného socialismu byl prakticky neustále nedostatek pracovních sil, zejména v některých odvětvích hospodářství (např. ve stavebnictví, zemědělství, průmyslu i jinde). Byly vykonávány zejména v letních měsících v dobách, kdy si pracující vybírali své dovolené.\n\nV současnosti je v ČR často brigáda chápána jako druh vedlejšího přivýdělku, který je rozšířený většinou mezi studenty. Zakládá se obvykle prostřednictvím dohody o provedení práce či dohody o pracovní činnosti (vztah zaměstnavatel–zaměstnanec, přesněji pracovněprávní vztah), tedy nikoliv prostřednictvím pracovního poměru.\n\nDohoda o provedení práce je omezena odpracováním maximálně tři sta hodin ročně u jednoho zaměstnavatele a dohoda o pracovní činnosti je omezena maximálně dvaceti hodinami týdně, což se průměruje za dobu trvání dohody o pracovní činnosti. Ta může trvat nejdéle padesát dva týdnů a i to platí pro jednoho zaměstnavatele. \n\nPřivýdělky mají ale ještě další omezení. Zákoník práce říká, že zaměstnanec by neměl vykonávat výdělečnou činnost, která je shodná s předmětem činnosti zaměstnavatele, pokud k tomu nemá jeho písemný souhlas. Zaměstnavatel je tím chráněn před zneužití poznatků, informací a údajů, které by ho dostaly do nevýhodné pozice v rámci konkurenčního boje. Jestliže si tedy zaměstnanec přivydělává ve svém volnu ve stejném oboru, musí k tomu mít písemný souhlas svého zaměstnavatele. V opačném případě by mohl od zaměstnavatele dostat výpověď. Je lhostejné, zda brigádu provozoval na základě dohody, pracovní smlouvy nebo jako OSVČ.\n\nAni písemný souhlas však nemusí stačit. Zaměstnavatel ho může kdykoliv písemně odvolat. Toto odvolání pak musí doplnit odůvodněním změny svého rozhodnutí. Důvody k tomu však mohou být jakékoliv. Zaměstnanec poté musí svojí činnost neprodleně ukončit. V opačném případě mu znovu hrozí výpověď ze strany zaměstnavatele. Neměl by při ukončení ale porušit jiné předpisy, např. výpovědní lhůty, kterými je vázán k jinému zaměstnavateli. Výjimkou z tohoto omezení jsou pouze práce, které se týkají: \n\n\nExistují však také brigády jako neplacené činnosti v rámci spolků jako jsou myslivecká sdružení, sbory dobrovolných hasičů atd., kde je odměnou za vykonanou práci pouze její výsledek.\n\n\n"}
{"id": "424003", "url": "https://cs.wikipedia.org/wiki?curid=424003", "title": "Tino", "text": "Tino\n\nTino je ostrov v Ligurském moři náležící Itálii. Patří do souostroví, jehož součástí jsou další dva ostrovy Palmaria a Tinetto.\n\nV roce 1997 byly všechny tři ostrovy společně s Portovenere a Cinque Terre zapsané na seznam světového dědictví UNESCO.\n"}
{"id": "424004", "url": "https://cs.wikipedia.org/wiki?curid=424004", "title": "UTF-16", "text": "UTF-16\n\nUTF-16 ( ) je způsob kódování znaků ISO 10646/Unicode používající proměnnou délku kódu: pro kódování jednoho znaku se používají jedna nebo dvě 16bitové hodnoty. UTF-16 je rozšířením kódování staršího UCS-2; pro znaky v BMP (znaky v rozmezí U+0000–U+FFFF) se UTF-16 shoduje s UCS-2, tj. kóduje znaky přímo jako 16bitová čísla bez znaménka. Zatímco UCS-2 ostatní znaky (ty s kódy většími než 0xFFFF) kódovat neumožňuje vůbec, UTF-16 je kóduje pomocí dvojice šestnáctibitových hodnot (anglicky označované jako ) z intervalu 0xD800 až 0xDFFF.\n\nZnaky do U+FFFF jsou kódovány přímo jednou šestnáctibitovou hodnotou, znaky s vyššími kódy jsou reprezentovány pomocí dvou šestnáctibitových čísel tak, že první číslo je v rozmezí 0xD800–0xDBFF a druhé číslo je v rozmezí 0xDC00–0xDFFF. Jelikož v rozmezí U+D800 až U+DFFF nedefinuje Unicode žádné platné znaky (tento rozsah je vyhrazen právě pro kódování \"\"), je takové kódování jednoznačné. Následující tabulka ukazuje způsob kódování (pozice bitů „xxx“ jsou vyplněny bity kódu znaku, vpravo jsou nejméně významné bity; ve druhém případě se od kódu znaku nejdříve odečte 0x010000):\n\nJelikož UTF-16 kóduje znaky do šestnáctibitových hodnot, je pro další zpracování zpravidla potřeba tyto šestnáctibitové hodnoty ještě převést do posloupnosti bajtů. Konkrétní způsob však závisí na používaném pořadí bajtů. Pro jednoznačnost se tedy někdy používají označení pro specifické schéma kódování: UTF-16LE (\"little-endian\") a UTF-16BE (\"big-endian\"). Pokud se uvádí jen UTF-16, může na počátku být vložen BOM, kódování znaku U+FEFF, podle kterého příjemce rozpozná použité pořadí bajtů. Pokud není použité pořadí bajtů určeno explicitně, ani se nepoužije BOM, není kódování jednoznačné, zpravidla se chápe podle kontextu (typicky podle architektury příslušného počítače).\n\nText „x∈𝕄“ je kódován takto:\n\nVýsledkem tedy je posloupnost šestnáctibitových hodnot codice_1, resp. (při použití UTF-16LE) posloupnost bajtů codice_2.\n\nDle RFC 2781 se kódují znaky definované normou ISO 10646 následovně:\n\nPři dekódování jsou vstupní data čtena po 16 bitech a je prováděno následující rozhodování:\n\nUTF-16 se používá pro text v API v systémech Microsoft Windows 2000/XP/2003/Vista/7/8/CE. Starší systémy Windows NT (před Windows 2000) podporují pouze UCS-2. Ve Windows XP nejsou pro evropské jazyky žádné znaky s kódy přes U+FFFF. Obsah souborů a dat přenášených sítěmi bývá často směs kódování UTF-16, UTF-8 a starších kódových stránek.\n\niSeries systémy firmy IBM používají kódovou stránku CCSID 13488 pro kódování UCS-2, CCSID 1200 pro kódování UTF-16 a CCSID 1208 pro kódování UTF-8.\n\nUTF-16 používá operační systém Qualcomm BREW, prostředí platformy .NET i multiplatformní knihovna pro vytváření GUI Qt.\n\nSymbian OS použitý v telefonech Nokia S60 a Sony Ericsson UIQ používá UCS-2. Telefony iPhone používají pro SMS UTF-16 místo kódování UCS-2 popisovaného ve standardech 3GPP TS 23.038 a IS-637.\n\nSystém souborů Joliet používaný pro dlouhá jména souborů na CD-ROM používá ve jménech souborů kódování UCS-2BE (max. délky 64 znaků).\n\n\n"}
{"id": "424007", "url": "https://cs.wikipedia.org/wiki?curid=424007", "title": "Tinetto", "text": "Tinetto\n\nTinetto je ostrov v Ligurském moři náležící Itálii. Patří do souostroví, jehož součástí jsou další dva ostrovy Tino a Palmaria.\n\nV roce 1997 byly všechny tři ostrovy společně s Portovenere a Cinque Terre zařazeny na seznam světového dědictví UNESCO.\n"}
{"id": "424009", "url": "https://cs.wikipedia.org/wiki?curid=424009", "title": "Borisav Stanković", "text": "Borisav Stanković\n\nBorisav \"Bora\" Stanković (srbskou cyrilicí Борисав Станковић Бора - 22. března 1876, Vranje - 22. října 1927, Bělehrad) byl srbský realistický spisovatel. Jeho díla se zabývala především problematikou života v jižním Srbsku, odkud sám pocházel.\nStanković dokončil základní školu ve Vranje, dále pak studoval na právnické fakultě Bělehradské univerzity. Rok života strávil také v Paříži. Pracoval jako úředník (přesněji celní úředník, spíše než daňový) v Bělehradě. Během první světové války přesídlil do Niše, později do Černé Hory. Tam byl však zajat a převezen do zajateckého tábora do Derventy. Po válce pracoval v uměleckém oddělení jugoslávského ministerstva spravedlnosti. Zemřel v Bělehradě roku 1927.\n\nMezi jeho významná díla patří drama \"Koštana\", tedy divadelní hra, ve které Stanković divákům ukazuje lidové obyčeje a zvyky jižního Srbska a román \"Nečista krv\". Zatímco Srbsko počátku 20. století měnilo svoji orientaci a nová generace viděla svůj vzor ve Francii a Anglii, než Rakousku, nebo patriarchálním světě srbského venkova, Stanković se rozhodl zpracovávat témata právě z tohoto okruhu. Zážitky z válečného Bělehradu v dobách útoků Rakousko-Uherska na Srbsko shrnul v díle \"Pod Okupacijom\". Ve svých dílech používal Stanković často torlacké nářečí, kterým se mluví v jižním Srbsku.\n\n"}
{"id": "424013", "url": "https://cs.wikipedia.org/wiki?curid=424013", "title": "Predátor 2", "text": "Predátor 2\n\nPredátor 2 je akční film s prvky sci-fi, který roku 1990 režíroval Stephen Hopkins a ve kterém hráli např. Danny Glover, Gary Busey nebo Bill Paxton. Jde o nepřímé pokračování filmu Predátor s Arnoldem Schwarzeneggerem z roku 1987, ve kterém se opět vyskytuje mimozemský tvor zvaný Predátor.\n\nFilm se dočkal smíšených kritik, ale to nikterak neovlivnilo skutečnost, že se zapsal do legendy predátora, přinesl detailnější náhled do technologie a chování této mimozemské rasy. Nově vyobrazené zbraně a vlastnosti se ujaly pro počítačové hry, knihy, komiksy, ale hlavně pro následující filmy Vetřelec vs. Predátor a Vetřelci vs. Predátor 2.\n\nPrávě tento celovečerní snímek dal vzniknout spojení Vetřelce a Predátora jednou scénou, kde je mezi trofejemi predátorů k vidění i lebka Vetřelce.\n\nPíše se rok 1997. Los Angeles je zmítáno válkou drogových kartelů. Je parné léto a policie LA je mezi jamajskou a kolumbijskou mafií jako mezi mlýnskými kameny. Seržant Mike Harrigan je typ policisty, který nečeká na příkazy a jedná dle svého uvážení. Díky tomu se často dostává do konfliktu s nadřízeným.\n\nKdyž policie jednou odhalí dodávku heroinu kolumbijské mafie strhne se krvavá přestřelka. Harrigan odmítne čekat na jednotku rychlého nasazení, a vyráží do budovy, kde se opevnili Kolumbijci. V ten samý okamžik se však stane něco zvláštního a než policie stačí dorazit, několik členů kartelu je zabito během několika chvil. Poslední přeživší je Harriganem zastižen na střeše ze které záhy padá při spatření \"přízraku\".\n\nSeržantův tým se setkává s jednou zvláštní vraždou za druhou a i když mrtví jsou zpravidla členové jednoho či druhého gangu, není zřejmé, kdo dokáže tak rychle a brutálně zabíjet. Aby toho nebylo málo, do případu se vkládá tým agentů, které vede zvláštní agent Peter Keyes, kterému se má Harrigan zodpovídat a hlásit postup.\n\nVraždy se množí, objevují se těla stažená z kůže, zavěšená za nohy. Když umírají i členové týmu, Harrigan začne tento \"lov\" brát osobně. Predátorovi je na stopě a zjistí, že se schovává na jatkách. Zde jej překvapí opět agenti. Keyes mu vysvětlí, že nejde o pozemského tvora a že vnímá infračervené záření. Následně se Keyes vydává se svým týmem na jatka s cílem ulovit predátora a získat jeho technologie. Plán selže a predátor po vyvraždění týmu zvláštních agentů utíká zraněn před Harriganem.\n\nHarrigan dostihne predátora až v jeho kosmické lodi, kde jej zabije jeho vlastním diskem. Náhle se objevují další predátoři. Harrigan se smiřuje, že tuhle bitvu asi nevyhraje, ale predátoři mu dají starodávnou pušku s vyrytým letopočtem 1715 jako trofej úspěšného lovu. Následně loď startuje a Harrigan na poslední chvíli utíká z kosmické lodi.\n"}
{"id": "424016", "url": "https://cs.wikipedia.org/wiki?curid=424016", "title": "Římskokatolická farnost Cvikov", "text": "Římskokatolická farnost Cvikov\n\nŘímskokatolická farnost Cvikov je územní společenství římských katolíků příslušející územně pod českolipský vikariát v litoměřické diecézi. Centrem farnosti je gotický, barokně přestavěný farní kostel sv. Alžběty Uherské v sadu 5. května ve Cvikově.\n\n\nSamostatná \"farnost\" je ve Cvikově je doložena v \"Registra decimarum papalium\" (Rejstřík papežských desátků) v 50. letech 13. století. Farní kostel ve Cvikově je dedikován (zasvěcen) sv. Alžbětě Uherské, což je v českých poměrech dedikace poměrně málo častá.\nV 18. století byl kostel upraven do podoby barokního trojlodí při zachování některých gotických prvků (lomená okna a gotické klenutí v presbytáři). Z dob těchto úprav pochází také velká většina vnitřního zařízení kostela. V této době vznikly téz mešní kaple ve filiálkách Svor a Trávník.\n\nVe 2. polovině 20. století byla v přízemí místní fary zřízena kaple pro bohoslužby ve všedních dnech. Poslední úprava kaple byla provedena v roce 2008 a 26. září 2008 kapli požehnal tehdejší generální vikář litoměřické diecéze Mons. Karel Havelka.\n\nDne 17. listopadu 2009 se konala oslava 450 let od posvěcení farního kostela sv. Alžběty Uherské. Pontifikální mši svatou celebroval litoměřický biskup Jan Baxant s kněžími českolipského vikariátu.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "424021", "url": "https://cs.wikipedia.org/wiki?curid=424021", "title": "SFOR", "text": "SFOR\n\nSFOR (zkratka z anglického názvu \"Stabilisation Force\") byla mezinárodní mírová mise pod patronací vojenské organizace NATO mezi lety 1996 a 2004 na území Bosny a Hercegoviny, která měla stabilizovat bezpečnost v oblasti a přispět k ustálení poměrů a rozvoji regionu. Skládala se ze dvou částí (Operation Joint Guard a Operation Joint Forge), které na sebe navazovaly a které pokračovaly v práci mise IFOR.\n\nMise SFOR započala 21. prosince 1996 v rámci mise nazvané \"Operation Joint Guard\", která skončila 19. června 1998. Na ní navázala dne 20. června 1998 mise \"Operation Joint Forge\" (občas značené jako \"SFOR II\") ukončená 2. prosince 2004 dle rozhodnutí sumitu NATO konaného v Istanbulu v roce 2004. Zúčastnilo se jí 27 členských a 12 nečlenských států NATO, kterým veleli v ročním intervalu následující důstojníci: generál William W. Crouch, generál Eric Shinseki, generál Montgomery Meigs, generálporučík Ronald Adams, generálporučík Michael Dodson, generálporučík John Sylvester, generálporučík William E. Ward a generálmajor Virgil Packett.\n\nBěhem působení jednotek SFOR, byla oblast rozdělená do tří částí a to do oblasti Mostaru , spravované Italy, Francouzi a Španěly, dále oblasti Banja Luka, spravované Brity, Kanaďany, Čechy a Holanďany, a sektoru Tuzla pod správou Američanů, Poláků, Rusů a Švédů.\n\nMise skončila oficiálně 2. prosince 2005 a podle představitelů NATO úspěšně, kdy se podařilo oblast stabilizovat a udržet bezpečnost. Dohled nad oblastí následně převzala mise EUFOR spadající pod struktury Evropské unie, ale struktury NATO stále udržují velitelství v Sarajevu pro lepší koordinaci ostatních projektů.\n\nV březnu 1992 se poměrně překvapivě pro západní svět rozhořel ozbrojený konflikt v Bosně a Hercegovině v důsledku rozpadu bývalé Jugoslávii. Do bojů se zapojilo několik stran jako Srbsko, Chorvatsko a Bosna, čímž vznikl krvavý konflikt v oblasti Balkánu trvající od 1. března 1992 až do 14. prosince 1995. Během konfliktu docházelo masově k etnickým čistkám na všech stranách konfliktu. Válka byla ukončena podepsáním Daytonské dohody 14. prosince 1995 v Paříži, ale uzavřené dříve na letecké základně v americkém Ohiu.\n\nDva dny po podepsání dohody začala vojenská operace NATO a 20. prosince 1995 vstoupily jednotky NATO dle mandátu Rady bezpečnosti OSN číslo 1031 v rámci operace IFOR na území Bosny a Hercegoviny zajistit dodržování dohody. Jednotky IFOR měly jednoroční mandát a jejich prvořadým cílem bylo zajistit mír mezi znepřátelenými stranami. Jednotkám IFOR se podařilo poměrně rychle stabilizovat oblast a zajistit pro její obyvatele bezpečnost. Po volbách v září 1996 jednotky IFOR úspěšně završily svoji činnost v podobě udržení míru a stabilizace oblasti. I přes tyto úspěchy bylo jasné, že bude v oblasti potřeba zanechat mezinárodní síly, které by zajistily dosažené úspěchy a pomohly v budoucím rozvoji.\n\nNa setkání ministrů obrany NATO 25. až 26. září 1995 v norském Bergenu bylo rozhodnuto, že aliance potřebuje přetvořit strukturu jednotek tak, aby mohly úspěšně pokračovat v misi po skončení mandátů jednotek IFOR. Během listopadu a prosince byl vypracován detailní dvouroční plán pro přítomnost jednotek na území Bosny a Hercegoviny, jehož výsledkem bylo zřízení jednotek SFOR, které by po 20. prosinci 1996 převzaly povinnosti IFOR. Jednotky IFOR měly zavézt na nesvářená území mír, SFOR měl tento stav do budoucna udržet.\n\n12. prosince 1996 vydala Rada bezpečnosti OSN rezoluci 1088, která dala mandát jednotkám SFOR působit na území Bosny a Hercegoviny ve snaze udržovat mír na tomto území. Podobně jako jednotky IFOR i SFOR působil v rámci VII části Charty OSN, což jednotkám umožňovalo použít sílu pouze v případě napadení a pro svoji vlastní ochranu.\n\nMise SFOR byla 20. června 1998 prodloužena v rámci operace Operation Joint Guard, která bývá někdy označována jako SFOR II. Podobně jako předchozí mise SFOR byla tato mise založena na Všeobecné rámcové mírové dohody všech stran konfliktu na základě rezoluce Rady bezpečnosti OSN číslo 1031.\n\nPodobně jako předchozí mise SFOR, měla i SFORII pokračovat ve stabilizaci oblasti a pokračování návratu uprchlíků do svých domovů, které museli v předchozím konfliktu opustit. Současně se mise podílela na vzdělávacím programu v celé oblasti. Na žádost NATO byl v prosinci 1998 vypracován plán restrukturalizace jednotek v Bosně a Hercegovině, která znamenala výrazné zmenšení nasazených jednotek v oblasti při zachování jejich předchozí efektivity.\n\nAliance potřebovala snížit počet jednotek i s ohledem na průběh druhé mise KFOR v Kosovu. Došlo k situaci, že armády, které se výrazněji stáhly z Bosny a Hercegoviny (např. Britové), byly poslány do Kosova. Naopak země, které měly předtím v oblasti jen menší posádky, převzaly větší úlohu ve stabilizaci Bosny a Hercegoviny.\n\n\nPro splnění úkolů bylo do oblasti na začátku operace nasazeno 32 000 osob (z polovičky tvořeny jednotkami IFOR), které byly později redukovány na počet 12 000 osob na konci mise. V prosinci 1998 byl přijat plán na přeskupení jednotek a jejich částečné stažení, což mělo za následek, že v roce 2001 bylo v oblasti již pouze 18 000 osob. Toto zeštíhlení stavů bylo doprovázeno změnou koncepce, kdy byly jednotky více mobilní a flexibilní. Celkově se do akce zapojilo na 60 000 vojáků.\n\nVelitelství mise se nacházelo a stále nachází v Sarajevu, kde působilo přibližně 300 lidí. Většina zemí, které se na misi podílely, měla zastoupení na velitelském stanovišti.\n\nJednotky byly rozděleny do třech skupin. První nesla označení \"Multinational Task Force North\" (MNTF-N) s velitelstvím ve městě Tuzla. K roku 2004 měla skupina přibližně 1800 osob a byla tvořena hlavně armádami Polska, Portugalska, Slovenska, Švédska, Turecka a Spojených států amerických. Druhá skupina \"Multinational Task Force Southeast\" (MNTF-SE) s velitelstvím v Mostaru měla podobné početní složení a tvořily jí armády Albánie, Francie, Německa, Itálie, Maroka a Španělska. Třetí skupina \"Multinational Task Force Northwest\" (MNTF-NW) s velitelstvím v Banja Luka čítala 2000 osob a byla tvořena armádami Bulharska, Česka, Kanady, Holandska, Rumunska, Slovenska a Velké Británie.\n\nNečlenové NATO účastnící se operace:\n\nArmáda České republiky působila v rámci SFOR v oblasti Banja Luka, kde měla dohlížet na realizaci Daytonské dohody: bezpečný návrat uprchlíků do domovů a obnova poničené země. Kontingent působil pod britským velením v rámci mezinárodní Jihozápadní divize, která působila v severozápadní oblasti Bosny. Česká přítomnost byla tvořena velitelstvím kontingentu o síle 22 osob, 6. mechanizovaným praporem o plánovaném počtu 600 osob se základnami v Donji Ljubiji na území bosenské Republiky Srbské a Bosanské Krupě a vrtulníkovým odřadem Mi-17 o síle 22 osob.\n\nV květnu 1998 se usnesla česká vláda na pokračování přítomnosti vojsk armády ČR a to o síle 650 osob po dobu 18 měsíců s možností dalšího prodloužení. V rámci přeskupení všech jednotek sil SFOR došlo k redukci základen českého praporu na dvě a poslání transportního letounu L-410 s kompletní posádkou působící ze základny Divulje do oblasti.\n\n\n"}
{"id": "424024", "url": "https://cs.wikipedia.org/wiki?curid=424024", "title": "Jan Vodňanský (Aquensis)", "text": "Jan Vodňanský (Aquensis)\n\nJan Vodňanský, latinsky Aquensis (také Jan z Vodňan, Jan Bosák Vodňanský, Jan Bosák z Vodňan nebo Johannes Aquensis (* okolo 1460 ve Vodňanech – † po r. 1534 nejspíše v Bechyni) byl český františkán-bosák, autor protireformačních náboženských spisů a lexikograf.\nNarodil se okolo roku 1460 v měšťanské husitské rodině ve Vodňanech. V roce 1473 byl poslán na studia do Prahy, do kališnické školy u sv. Jindřicha. Byl chudým studentem, roku 1480 se stal bakalářem teologie. Během studií se přímo setkal s organizováním protikatolických a protiřeholních spiknutí a násilností, v důsledku čehož přestoupil na katolictví a vstoupil k františkánům observantům. Vytvořil typ lidového františkána, který procházel krajem jižních Čech od vesnice k vesnici a kázal, navštěvoval nekatolíky, diskutoval s nimi a přesvědčoval je o pravdách víry. Působil v konventech v Bechyni, Hořovicích, snad Jemnici. Východiskem jeho cest byl zejména Jindřichův Hradec, kde byl od roku 1480 kvardiánem.\n\n\n\n"}
{"id": "424028", "url": "https://cs.wikipedia.org/wiki?curid=424028", "title": "Valdická brána", "text": "Valdická brána\n\nValdická brána se nachází na jičínském Valdštejnově náměstí a je tradičně považována za hlavní symbol Jičína. Je vysoká 52 metrů, ochoz se nachází ve 32 metrech. Do této výšky vede 156 schodů, respektive 152 schodů (poslední čtyři jsou slepé, vedou nad úroveň ochozu, jakoby „do vzduchu“). Brána je v dobrém stavu, je přístupná veřejnosti a často hostí výstavy či divadelní představení.\n\nPůvodně se jednalo o jednu ze tří věží, které byly součástí opevnění města. Stavba začala na příkaz šlechtického rodu Trčků z Lípy roku 1568, ale jak dokládají kusy zdiva, při stavbě byly využity zbytky starší brány z konce 14. století. Roku 1589 vyhořela a poté byla zvýšena o třetí patro. Průjezd, tvořený pozdně gotickou křížovou klenbou s dvojitými žebry, dnes spojuje Valdštejnovo a Žižkovo náměstí. Plány italských architektů, které do Jičína pozval Albrecht z Valdštejna, počítaly se zbořením brány kvůli rozšíření náměstí, z čehož však sešlo vojevůdcovou smrtí v roce 1634. Po požáru roku 1678 bylo přestavěno čtvrté patro. Roku 1840 bylo dostavěno podle návrhu místního architekta Josefa Oppolzera nové patro s ochozem. Při této rekonstrukci byla také vybudována známá jehlanovitá střecha. Za socialismu a poté ještě jednou po sametové revoluci zkoumali statici stav brány. První studie vzhledem k trhlinám ve zdivu doporučila opravu, druhá závěry do značné míry potvrdila, nicméně nepožadovala okamžité zásahy.\n\n"}
{"id": "424032", "url": "https://cs.wikipedia.org/wiki?curid=424032", "title": "Dutch (Predátor)", "text": "Dutch (Predátor)\n\nMajor Alan Schaefer, přezdívaný Dutch je fiktivní postava z filmu Predátor, který byl natočen roku 1987. Postavu Dutche ztvárnil americký herec Arnold Schwarzenegger.\n\nDutch je válečný veterán, který se účastnil války ve Vietnamu, konkrétně bitvy o Hue, kde bojoval po boku svého přítele George Dillona. Dutch a jeho tým je povolán do speciální akce ve Val Verde s tím, že členové prezidentského kabinetu Guatemaly byli zajati vzbouřenci kdesi v džungli.\n\nSchaefer se vydává do nitra džungle i se svým přítelem Dillonem. Po odhalení základny povstalců se zjišťuje, že nejde o členy prezidentova kabinetu, ale agenty CIA. Následně se Dutch setkává s Predátorem, který postupně likviduje Dutchovu jednotku jednoho po druhém, až zůstává major sám.\n\nKdyž se mu podaří zničit predátora, ten aktivuje své sebedestrukční zařízení, avšak Dutchovi se podaří ještě uniknout a následně je vyzvednut vrtulníkem. Ve filmu Predátor 2 je pak odkryto, že Dutch výbuch opravdu přežil, avšak utekl z nemocnice, kde byl hospitalizován s nemocí z ozáření. Od té doby o něm nikdy nikdo neslyšel.\n\nZ filmu je patrné, že Major Schaefer prošel již mnoho bitev a kromě již zmíněného Vietnamu bojoval také v Afghánistánu. Díky těmto zkušenostem se mohl jako poslední střetnout s predátorem a sestrojit v bojových podmínkách důmyslnou past, která mimozemšťana nakonec zabila.\n"}
{"id": "424034", "url": "https://cs.wikipedia.org/wiki?curid=424034", "title": "Andrea Spezza", "text": "Andrea Spezza\n\nAndrea Spezza (narozen 1580, zemřel před 29. březnem 1628) byl italský architekt. Je především spojen se svoji prací v českých zemích, kam ho pozval český vojevůdce Albrecht z Valdštejna, a to především v Praze (Valdštejnský palác) a v Jičíně (rozšíření jičínského zámku, kostel sv. Jakuba ad.). Rodina Spezzů pocházela původně ze severní Itálie a je známá svými projekty v Čechách a v Rakousku.\n\nPakliže je Andrea Spezza identický s \"„Andreou Spezou di Ronio“\", stal se po Goergu Reinhardtovi hlavním stavitelem a dekoratérem oldenburského zámku v Dolním Sasku. Poté odjel do Prahy, kde se svými bratry pracoval pro císaře Matyáše Habsburského. Je doloženo, že v roce 1618 dostal nabídku na výstavbu kostela v Bielanech u Krakova. V roce 1621 začal pracovat na Valdštejnském paláci, který byl dokončen roku 1630. V roce 1627 projektoval Valdickou kartouzu, kterou v následujících letech stavěli jeho bratr Giovanni Battista Spezza a Franz Latomus. Společně s Giovannim Battistem Pieronim a Niccolem Sebregondim pracoval v Jičíně. Tito architekti zde zvětšili trčkovský zámek na Valdštejnově náměstí a nechali vysázet lipovou alej z Jičína až do Valdic.\n"}
{"id": "424042", "url": "https://cs.wikipedia.org/wiki?curid=424042", "title": "1990–1999", "text": "1990–1999\n\nPro 90. léta 20. století (1990–1999) byl charakteristický rozvoj technologií, především počítačů a Internetu. Na počátku dekády napadl Irák Kuvajt, což vedlo k válce v Zálivu. V roce 1991 se rozpadl Sovětský svaz a skončila tak studená válka. \n\nSocialistické státy střední a východní Evropy v ekonomické oblasti nastartovaly přerod z centrálně řízených ekonomik k modelu volného trhu, silnému postavení soukromého vlastnictví a kapitalistickým principům řízení, neexistující legislativa a průvodní chaos těchto procesů často vyústily v ekonomický propad a k prolnutí moci ekonomické s mocí politickou - oligarchie. \n\nOpět bylo spojeno Německo, Česká a Slovenská Federativní Republika se naopak rozdělila. Balkán poznamenal rozpad Jugoslávie a válka v Bosně a Hercegovině. Určité zklidnění izraelsko-palestinského konfliktu představovala Mírová dohoda z Osla z roku 1993.\n\nV oblasti kultury se opakovala jakási euforie ne nepodobná létům šedesátým, film, hudba, literatura aj. těžily z globálního politického uvolnění a z přílivu nových tvůrčích trendů a vlivů.\n\nBritský fyzik Tim Berners-Lee během svého působení v CERNu v roce 1990 vytvořil značkovací jazyk HTML a protokol HTTP, které se staly základem služby World Wide Web. Ta se po několika letech stala dominující službou na Internetu.\n\nV roce 1991 finský student Linus Torvalds zveřejnil svoje jádro svobodného operačního systému, které po něm nese název \"Linux\". Na základě toho jádra byly vytvořeny tzv. linuxové distribuce, z nichž nejvýznamnější z té doby jsou Debian, Slackware a Mandriva.\n\nV roce 1995 vydala firma Microsoft nový operační systém Windows 95.\n\nDevadesátá léta 20. stol. rovněž jsou érou masivního nástupu mobilní telefonie.\n\nV roce 1992 se konaly Letní olympijské hry v Barceloně a Zimní olympijské hry Albertville, v roce 1994 se konaly Zimní olympijské hry v Lillehammeru, v roce 1996 Letní olympijské hry v Atlantě a v roce 1998 zimní olympijské hry v Naganu.\n\nČeská hokejová reprezentace vyhrála zlatou medaili na Zimních olympijských hrách v Naganu v roce 1998.\n\n\nBěhem tohoto desetiletí z osobností zemřeli politici Gustáv Husák, Alexander Dubček a Richard Nixon, umělci Freddie Mercury, Kurt Cobain, Audrey Hepburnová, Karel Kryl, Rudolf Hrušínský, Miloš Kopecký, Michal Tučný, Adina Mandlová a František Filipovský, spisovatelé Isaac Asimov, Charles Bukowski, Bohumil Hrabal a Jaroslav Foglar či další osobnosti jako Princezna Diana, Matka Tereza, Olga Havlová a Otto Wichterle.\n"}
{"id": "424044", "url": "https://cs.wikipedia.org/wiki?curid=424044", "title": "Jan Rozlivka", "text": "Jan Rozlivka\n\nJan Rozlivka (* 5. května 1972) je český akrobatický pilot.\n\nLétat začal roku 1987 v aeroklubu Letňany. Pracoval jako instruktor létání na letišti Benešov. V roce 2002 byl přijat jako stálý člen českého reprezentačního družstva v letecké akrobacii.\n\nJako jeden z mála světových pilotů se pravidelně účastní mistrovství světa či Evropy v obou nejnáročnějších kategoriích unlimited motorová letadla a unlimited kluzáky.\n\n\n\n\n"}
{"id": "424055", "url": "https://cs.wikipedia.org/wiki?curid=424055", "title": "Great Big Sea", "text": "Great Big Sea\n\nGreat Big Sea (zkráceně GBS) je kanadská kapela z provincie Newfoundland and Labrador, hrající folkový-keltický rock. Skupina byla založena v roce 1993.\n\n\n"}
{"id": "424065", "url": "https://cs.wikipedia.org/wiki?curid=424065", "title": "Belgické Kongo", "text": "Belgické Kongo\n\nBelgické Kongo je označení pro bývalou belgickou kolonii v centrální části Afriky existující od roku 1908, kdy byla založena, do roku 1960, kdy se transformovala na Demokratickou republiku Kongo.\n\nJiž od 70 let. 19. století byla tato část Afriky předmětem výzkumů zejména Belgičanů, kdy belgický král Leopold II. uspořádal původně vědeckou expedici, založenou na vnesení západní civilizace, zavedení legitimního obchodu, náboženství do těchto koutů Afriky a boji s otroctvím v povodí Konga. Na základě této myšlenky založil i Mezinárodní společenství Konga. Avšak prostřednictvím Henryho Mortona Stanleyho uzavírá smlouvy s náčelníky místních etnických a domorodých kmenů a získává svrchovanost nad územím, která je následně potvrzena v roce 1885 na Berlínském kongresu. Vzniká tedy Svobodný stát Kongo pod patronací Leopolda II. Ačkoliv Kongo mělo být pro krále zdrojem peněz, už od samých počátků byl Leopold nucen překonávat řadu problémů – budování nových dopravních sítí, geografické bariéry a konečně nedořešený problém s arabskými otroky, žijícími podél řeky Lualaba a neuznávající svrchovanost krále. Stát ale dlouho osobním majetkem belgického krále nezůstává, a z rozhodnutí komise, která na popud mezinárodního společenství vyšetřovala brutální zacházení s domorodými obyvateli státu, je nucen postoupit většinu svých práv belgické vládě. Ta se suverenity nad územím ujímá v roce 1908.\n\nPřičlenění k belgické vládě bylo realizováno prostřednictvím smlouvy z 15. listopadu 1908, schválenou belgickým parlamentem v srpnu a králem v říjnu následujícího roku. Kolonie byla spravována generálním guvernérem v Bomě za asistence několika jeho zástupců. V Bruselu byl ustanoven ministr pro kolonie, který předsedal 14 členné Radě pro kolonie, z nichž 8 bylo jmenováno králem, 3 byli vybírání Senátem a 3 nižší komorou parlamentu. Kolonie byla rozdělena do 15 administrativních oblastí. Rozpočet pro Belgické Kongo byl schvalován každoročně v belgickém parlamentu.\n\nVzdělávacímu systému dominovala katolická církev, sporadicky i protestantská církev, a osnovy odrážely křesťanské a západní hodnoty. Například v roce 1948 celých 99,6 % vzdělávacích zařízení bylo řízeno křesťanskými misemi. Vyučování domorodců bylo náboženské a s praktickým zaměřením. Děti se učily číst a a psát, trochu matematiky, ale to bylo vše.\n\nPolitické řízení bylo řízeno zcela a přímo kolonizátorem, nebyly zde demokratické instituce. Hlavou státu sice zůstal belgický král, ale neměl však již žádný politický vliv, a i když belgická vláda řídila svou kolonii, každodenní povinnosti a rozhodování byly prováděny generálním guvernérem, který byl jmenován jako správce kolonie vládou.\n\nExistoval zde určitý druh apartheidu. Ačkoliv zde nebyly specifické zákony (jako byly v tomto čase v Jižní Africe a na jihu Spojených států), bránění černým v přístupu do některých zařízení bylo častější a segregace de facto existovala ve většině oblastí.\nV roce 1952 podal generální guvernér Léon Antoine Marie Pétillon sekretáři pro kolonie návrh pro zlepšení situace v Kongu. Tento návrh zahrnoval předání domorodcům více občanských práv, dokonce i volební právo. Avšak belgická vláda se postavila proti tomuto návrhu s odůvodněním, že by to “pouze destabilizovalo situaci v oblasti”. Také další návrh, tentokrát pocházející od některých poslanců parlamentu, začlenit Kongo do Belgického království (což by znamenalo pro domorodé Konžany stát se belgickými občany a získat plná občanská práva), byl odmítnut. Léon Petillon byl však vehementně proti transplantaci belgických politických změn do Konga s odůvodněním, že „by to rozdělilo Belgičany žijící v Kongu“, a ačkoliv dával přednost tomu, aby vzdělání bylo ponecháno v rukou katolických škol, byl přinucen akceptovat založení státních škol. Podobně z důvodu zachování „jednoty“ a proto, že hovořil pouze francouzsky, byl proti zavedení belgických jazykových zákonů do jejích kolonií, což bylo požadováno některými vlámskými politiky. To by učinilo v koloniích nizozemštinu de iure i de facto rovnocennou s francouzštinou, nebo by rozštěpilo kolonie na francouzsky a nizozemsky mluvící části.\n\nV roce 1950 Belgičané experimentovali se záměrem dát domorodcům, zvláště tak zvaným \"évolués\", omezené množství politického vlivu. Tito évolués byli více obeznámeni s Evropou a byli tudíž v očích koloniální vlády považováni za více civilizované černé. Belgie se ale příliš o svou kolonii nezajímala a vláda nikdy neměla vytvořený dlouhodobý strategický plán ve vztahu ke Kongu. Rozdílně přistupoval ke kolonii belgický král Baudouin I.. Ten měl během své první návštěvy v roce 1955 a i po ní živý zájem o tuto největší belgickou kolonii. Baudouin se stal králem v roce 1951, poté co jeho otec Leopold III. byl nucen abdikovat kvůli kontroverzi, která vznikla pro způsob jakým jednal při okupaci Belgie s nacistickým Německem. Nový král byl považován za odměřeného a společensky těžkopádného. Belgický tisk napsal, že se zdá, že král během své návštěvy Konga „rozkvetl“ - podle jeho názoru díky obrovským davům jásajících lidí, jak černých, tak bílých obyvatel Konga.\n\nKontrast s jeho druhou návštěvou v roce 1959, pro kterou se rozhodl jednostranně, a podle některých belgických politiků té doby neústavně, cíleně se pokusit oddálit nezávislost země, nemohl být větší. Po jeho příletu do Leopoldville po něm rozezlení černoši, nespokojení s uvězněním Patrice Lumumby, házeli kameny. Ačkoliv přijetí v jiných městech bylo podstatně lepší, výkřiky „ať žije král“ byly často následovány výkřiky „okamžitou nezávislost“; skutečně, velké množství černých žilo v domnění, že Baudoin přiletěl do Konga, aby mu přiznal nezávislost.\nBelgické Kongo, zvláště kolonie Shinkolobwe, bylo jedním z hlavních exportérů uranu do Spojených států během druhé světové války a studené války. Kolonie poskytovala uran, ze kterého byly vyrobeny bomby svržené v roce 1945 na japonská města Hiroshimu a Nagasaki.\n\nDokonce ještě v padesátých letech 20. století existovala v Kongu nucená práce a průměrný věk byl nižší než 40 let.\n\nPrvní problémy začaly již v padesátých letech vznikem dvou forem nacionalismu. Nacionální hnutí – nad kterým belgické úřady do určité míry přivíraly oči – podporovalo územní nacionalismus, ve kterém by se Belgické Kongo po získání nezávislosti stalo jedním, politicky jednotným státem. V opozici stál etnicko-náboženský a regionální nacionalismus ovládající oblast Bakongo na západním pobřeží, dále Kasai a Katangu.\n\nV počátcích 50. let 20.století tato vznikající nacionalistická hnutí vyvíjela tlak na Belgii, aby transformovala Belgické Kongo v samosprávný stát. Když Belgie ratifikovala článek 73 Charty Spojených národů, který prosazoval sebeurčení, obě nacionální hnutí vyvíjely tlak na Belgii, aby reformovala svou politiku vůči Kongu. Odpověď belgické vlády byla zcela vlažná. Nicméně belgický profesor Antoine van Bilsen v roce 1955 publikoval pojednání s názvem \"Třicetiletý plán pro politickou emancipaci Belgické Afriky\".\n\nTento časový plán se dožadoval postupné emancipace Konga v třicetiletém časovém horizontu - nutné období, ve kterém Van Bilsen předpokládal vytvoření vzdělané elity, která by měla nahradit Belgičany ve vládních pozicích. Belgická vláda a mnoho évolués pohlíželi na tento plán s podezřením - belgická vláda proto, že by to v konečném efektu znamenalo vzdání se Konga, a évolués proto, že by Belgie ještě ovládala Kongo následujících třicet let. Skupina katolických évolués odpověděla souhlasně na tento plán v provolání v konžském časopisu \"Conscience Africaine\" („Svědomí Afriky“) s jedinou výhradou, kterou byl počet domorodých Konžanů, kteří se na plánu měli podílet. Úspěšná návštěva krále Baudouina v tom samém roce měla za následek, že mnozí v belgické vládě i belgický tisk odmítli samu ideu samostatnosti, neboť se jevilo, že Konžané jsou velmi loajální Belgii a její monarchii. Podobně i zahraničním pozorovatelům, například zahraničnímu korespondentovi Manchester Guardian, připadalo, že belgický paternalismus funguje a porovnali belgické, zdánlivě loajální a nadšené, poddané s neklidnými francouzskými a britskými koloniemi, ale většinou nevzali v úvahu představu mnohých Konžanů, že Baudouin přijel, aby ukončil špatné zacházení bílých kolonizátorů s domorodci.\n\n\"Viz článek : ABAKO\"\n\nParalelně k těmto událostem vznikl Mouvement National Congolais (technicky zformován byl již v roce 1956). MNC pod vedením charismatického budoucího presidenta Patrice Lumumbeho chtěl sjednotit celé teritorium a dosáhnout nezávislosti. Popularita strany se rychle šířila - nejprve do 4 provincií (tehdy bylo území roztříštěno na provincií 6). V roce 1959 se z MNC odštěpila strana vedená Josephem Kalonjiou a jinými vůdci, kteří spíše požadovali umírněnější politiku strany (odštěpená skupina byla nazvána Mouvement National Congolais-Kalonji). Navzdory vnitřní rozštěpenosti strany, Lumumbova levicová frakce (Mouvement National Congolais-Lumumba) a MNC vystupovali jako nejdůležitější a nejvýznamnější strana v Belgickém Kongu. Ačkoliv Belgie byla proti Lumumbovi a jeho levicovým názorům, protože se vážně obávala, že po Lumumbově získání moci by mohla přijít o finance získané z obchodů a surovin, po prvních svobodných volbách Belgie musela uznat Lumumbu ve funkci premiéra.\n\nV návaznosti na nepokoje v Léopoldville v březnu 1959 a uvězněním Kasavubua, který původně počítal s legalizací všech konžských politických stran, následovaly všeobecné volby ve všech provinciích v Kongu. V předvolebním období se zformovaly tři aliance: koalice federalistických nacionalistů, která zahrnovala šest separatistických stran a organizací, dvěma z nich byla i ABAKO a MNC-Kalonji; MNC-Lumumba a konečně i „silný muž“ z Katangy Moïse Tshombe. Od 20. ledna do 20. února probíhala jednání u kulatého stolu v Bruselu. Cílem bylo připravit zemi na celostátní volby. Legislativní a provinční volby se pak konaly v květnu a přinesly nové cleavages a aliance (vysoký počet hlasů pro ABAKO), proto bylo nutné dosáhnou kompromisu - Joseph Kasavubu byl parlamentem zvolen jako prezident, Lumumba jako předseda vlády.\n\n\n"}
{"id": "424067", "url": "https://cs.wikipedia.org/wiki?curid=424067", "title": "Kozolupy (okres Plzeň-sever)", "text": "Kozolupy (okres Plzeň-sever)\n\nKozolupy jsou vesnice v okrese Plzeň-sever v Plzeňském kraji. Žije v nich obyvatel.\n\nSkuteční počátek osídlení není známý, první písemná zmínka o vsi je v latinské listině kladrubského kláštera z roku 1186. Střídali se zde různí vlastníci, od počátku 17. století zdejší pole získali plzeňští měšťané, kteří na kozolupských polích pěstovali především ječmen pro výrobu pivovarského sladu. V roce 1807 získali Kozolupy Schönbornové, jimž patřila obec až do první světové války. Zprovoznění železniční tratě z Plzně do Chebu v roce 1872 umožnilo příliv nových obyvatel a později i rozvoj místního průmyslu. Jeden z místních mlýnu byl přestaven na výrobnu bronzových a tiskařských barev na bankovky, v tzv. Červeném mlýnu v katastru Vochova se vyrábělo drátěné zboží.\n\nNa konci druhé světové války, 6. května 1945, byly Kozolupy osvobozeny americkou armádou. V posledních dnech války byl v důsledku náletu silně poškozen místní zámeček, objekt i s kaplí sv. Jana Nepomuckého byl následně zbourán v roce 1947.\n\n\n"}
{"id": "424068", "url": "https://cs.wikipedia.org/wiki?curid=424068", "title": "David Abulafia", "text": "David Abulafia\n\nDavid Samuel Harvard Abulafia (* 12. prosince 1949, Twickenham, Anglie) je britský historik. Byl, do roku 2000, profesorem dějin středomoří na University of Cambridge.\nAbulafia pochází ze staré sefardské rodiny, která opustila Španělsko kolem roku 1492 a žila po mnoho generací v Tiberias. Jeho manželka Anna Sapir Abulafia je historičkou zabývající židovsko-křesťanskými vztahy. Vzdělával se na St. Paul's School a King's College.\n\nPublikoval několik knih na téma středomořské historie a editoval pátý svazek \"New Cambridge Medieval History\" stejně tak jako \"The Mediterranean in History\", která byla přeložena do šesti jazyků. Pedagogicky působil v mnoha zemích: Itálie, Španělsko, Portugalsko, Francie, Německo, USA, Japonsko, Izrael a Egypt. Za jeho nejvýznamnější dílo je považován \"Frederick II: a medieval emperor\" (Fridrich II. Štaufský), poprvé publikovaný roku 1988. Byl vyznamenán jako \"Commendatore dell'Ordine della Stella della Solidarietà Italiana\" italským prezidentem, za práci na italských dějinách, zvláště historii Sicílie.\n"}
{"id": "424069", "url": "https://cs.wikipedia.org/wiki?curid=424069", "title": "Janovec metlatý", "text": "Janovec metlatý\n\nJanovec metlatý (\"Cytisus scoparius\") je keř z čeledi bobovitých.\n\nhomotypická\nheterotypická\nčeské\n\nMá množství lidových názvů, Rystonová jich uvádí přes 70 (např. anafika, babí hněv, datlice, frýma, honzigraus, chvoště, janobít, ježumín, kočičí zlato, krutopysk, legrátí, metlovník, proutnatec, renofika, revízek, rokytí, rymíz, senestr, smrdí, spartum, srnčí, šanystr či šanejstr, šejnoha, švabín, třesk, zaječí chvošť, žlutý akátek).\nJanovec metlatý je keř se zelenými hranatými větvemi, ze kterých vyrůstají střídavě malé trojčetné listy. Dorůstá výšky 0,5 až 2,5 metru. V horních částech větví vyrůstají v paždí listů jednotlivé žluté květy. Kvete v květnu až v červnu. Plodem je tmavý ochlupený lusk. Celá rostlina je jedovatá.\n\nV Evropě je původní od Portugalska a Britských ostrovů po Ukrajinu a Bělorusko. Zavlečen do Makaronésie, Severní Ameriky, Jižní Ameriky a na Nový Zéland. \n\nRoste na osluněných svazích a na okrajích lesů, mnohde vytváří souvislé porosty.\n\nVyžaduje světlá stanoviště, na půdu je nenáročný. Vyhovují propustné mírně kyselé, propustné vlhké nebo sušší půdy. Snáší sucho. Nesnáší dobře zamokření, hluboký řez a přesazování. V podmínkách střední Evropy často namrzá, ale dobře regeneruje. Rozmnožuje se semeny, která v půdě přeléhají mnoho let a jejichž klíčení urychluje zvýšená teplota (např. při požáru), nebo vegetativně, a to zejména kultivary.\n\nSpolu s ostatními čilimníky je možno vytvářet stromky roubováním na štědřenec odvislý (\"Laburnum anagyroides\").\n\nSloužil k výrobě košťat a zúrodňování písčitých polí. Využívá se nejen v lidové medicíně. Léčivé účinky jsou gastrointestinální, kardiovaskulární (semena pomáhají zastavovat krvácení), urogenitální. Běžně se používá jako okrasná rostlina ve skupinách, jako půdokryvná dřevina a na skalkách. Jsou pěstovány barevně kvetoucí kultivary.\n\n\n"}
{"id": "424075", "url": "https://cs.wikipedia.org/wiki?curid=424075", "title": "Obvod obce s rozšířenou působností Vyškov", "text": "Obvod obce s rozšířenou působností Vyškov\n\nSprávní obvod obce s rozšířenou působností Vyškov je jedním ze správních obvodů Jihomoravského kraje. Zahrnuje města Vyškov, Ivanovice na Hané, Rousínov a dalších 39 obcí. \n\nMěsta jsou uvedena tučně (žlutě), městyse \"kurzívou\", části obcí malince.\n"}
{"id": "424078", "url": "https://cs.wikipedia.org/wiki?curid=424078", "title": "Jerónimo Zurita", "text": "Jerónimo Zurita\n\nJerónimo (nebo Gerónimo) de Zurita y Castro (1512 Zaragoza – 3. listopadu 1580 tamtéž) byl španělský historik. \n\nStudoval v Alcalá de Henares u Hernana Nufieze. Na přímluvu svého otce, Miguela de Zurita, lékaře císaře Karla V., vstoupil do státní služby jako soudce v Barbastru, a roku 1537 byl jmenován tajemníkem inkvizice. Roku 1548 se Zurita stal oficiálním kronikářem Aragonského království, a roku 1566 jej Filip II. Španělský jmenoval tajemníkem inkviziční rady. Zurita rezignoval na tento post 21. ledna 1571, získal sinekuru v Saragosse, a zcela se věnoval \"Anales de la Corona de Aragón\", jejichž první část byla vytištěna roku 1562 a poslední 22. dubna 1580. Zuritův styl je kostrbatý a suchý, ale je zjevná nová vědecká koncepce a studium materiálů nejen v Aragonu, ale také v knihovnách Říma, Neapole a Sicílie.\n"}
{"id": "424082", "url": "https://cs.wikipedia.org/wiki?curid=424082", "title": "Miroslav Krleža", "text": "Miroslav Krleža\n\nMiroslav Krleža (7. července 1893 Záhřeb – 29. prosince 1981, tamtéž) byl chorvatský spisovatel, básník, publicista a encyklopedista.\n\nPoliticky patřil k levicové generaci chorvatských autorů, která se vyslovovala ostře proti tehdejšímu Rakousko-Uhersku, na což také doplatil – před koncem války byl degradován za své postoje. Aktivně se podílel na společenském životě v Jugoslávii, a to jak královské, tak socialistické. V meziválečném období byl členem KSJ, odkud byl ale vyloučen za své neortodoxní postoje, neboť odmítal koncepci umění, která se soustředila na socialistický realismus. Přispěl významně k vydávání časopisů Plamen (1919), Književna republika (1923-1927), Danas (1934) a Pečat (1939-1940). V těchto časopisech uveřejňoval Krleža své názory a závěry, a to jak o domácí literatuře, tak i o politické situaci v zemi. Po druhé světové válce působil v záhřebském institutu lexikografie, kde se věnoval encyklopedické tvorbě.\n\nKrležu proslavila mnohá díla; jak romány (Návrat Filipa Latinovicze, Banket v Blitánii, Na pokraji rozumu, Prapory), tak i rozsáhlé básnické sbírky, nebo i dramata, či knihy povídek. Jeho díla přeložil do češtiny Dušan Karpatský.\n\nV roce 1962 byl za celoživotní dílo vyznamenán chorvatskou Cenou Vladimira Nazora. V anketě Největší Chorvat se umístil na čtvrtém místě za J. B. Titem, Nikolou Teslou a Ruđerem Boškovićem.\n"}
{"id": "424107", "url": "https://cs.wikipedia.org/wiki?curid=424107", "title": "Melchor Cano", "text": "Melchor Cano\n\nMelchor Cano (6. ledna 1509, Tarancón – 30. září 1560 Madridejos) byl španělský dominikánský mnich, teolog a biskup.\n\nJeho otec, advokát Fernando Cano, jej nechal studovat na univerzitě v Salamance, kde byl žákem Francisca de Vitoria. Roku 1531 odešel do colegio de San Gregorio ve Valladolidu, kde studoval s Bartolomeem de Carranzou a Luisem de Granadou. Roku 1536 se stal vedoucím katedry teologie v San Gregorio a po smrti Francisca de Vitorii, roku 1546, v Salamance.\n\nÚčastnil se první fáze Junta de Valladolid (1550). Karel I. jej vyslal na Tridentský koncil roku 1551 a v následujících letech působil jako biskup na Kanárech. Na tento post rezignoval, aby se mohl stát rektorem na San Gregoriu. Roku 1557 byl jmenován provinciálem řádu.\n\nJeho nejvýznamnějším dílem je \"De Locis Theologicis\" (Salamanca, 1563), které pojednává o pramenech teologie.\n"}
{"id": "424108", "url": "https://cs.wikipedia.org/wiki?curid=424108", "title": "Poulain-Farman", "text": "Poulain-Farman\n\nPoulain-Farman z roku 1921 je jednou z průkopnických konstrukcí letadel poháněných pouze lidskou silou, respektive historicky prvním létajícím šlapacím kolem. Konstrukci a stavbu provedl Henri Farman, který měl již zkušenosti se stavbou motorových letadel. \"Poulain\" v názvu stroje je příjmením francouzského cyklisty Gabriela Poulaina, který tento stroj pilotoval/poháněl.\n\nV roce 1912 vypsal francouzský průmyslník Robert Peugeot cenu na podporu vývoje letadla schopného letu pouze pomocí pohonu lidskou silou. \nPro získání odměny 10 000 franků bylo potřeba sestrojit a úspěšně předvést stroj, který pouze silou svalů pilota bude schopen uletět vzdálenost alespoň 10 metrů a dosáhnout přitom výšky letu 1 metr nad zemí.\n\nV průběhu následujících devíti let bylo uskutečněno několik pokusů pro získání této ceny, ovšem neúspěšně. Teprve v roce 1921 splnil požadované podmínky stroj Poulain-Farman.\n\nFrancouzský konstruktér Henri Farman měl již několikaleté zkušenosti se stavbou motorových letadel, vyvaroval se tedy úsměvným pokusům dalších zájemců o získání vypsané ceny sestrojit letadlo s mávavými křídly. Jiné konstrukce měly naopak pevná křídla, pro stabilizaci stroje při rozjezdu to byly často tříkolky a běžná letecká vrtule byla poháněna pomocí klasických převodů jízdních kol (tedy pomocí ozubených kol a cyklistických řetězů).\n\nHenri Farman vypočítal, že pro \"skok\" dlouhý 10 metrů postačí pouze kluzák, kterému bude udělena dostatečná rychlost potřebná pro vzlet. Navíc na přelet tak krátké vzdálenosti není potřeba prvků pro směrové řízení stroje. Jejich nepoužitím v konstrukci a zavrhnutím vrtule (a složitého převodu k jejímu pohonu), bylo ušetřeno mnoho kilogramů, které ostatním strojům znemožňovaly odlepit se vůbec od země. \n\nMotorová letadla Farman té doby byla konstruována jako dvojplošníky, Poulain-Farman tedy převzal tuto koncepci a křídla o rozpětí 6 metrů byla přidělána ke klasickému jízdnímu kolu.\n\n9. července 1921 byl Robert Peugeot pozván k pokusu o získání jím vypsané ceny. Pokus se uskutečnil v pařížském \"Bois de Boulogne\" (Bouloňský lesík). Francouzský závodník Gabriel Poulain rozjel stroj na rychlost přesahující 46 km/h a odlepil se od země. Po úspěšném pokusu (kdy překonal vzdálenost i výšku požadovanou pro získání ceny) let zopakoval i v opačném směru. Delší z letů měl hodnotu 11,98 metrů.\n\nÚspěch Poulain-Farman byl dán tím, že oproti ostatním konstruktérům se Henri Farman nesnažil o stavbu opravdu létajícího letadla na lidský pohon, ale vytvořil kluzák, kterému pilot pouze dodal počáteční rychlost nutnou pro vzlet do výšky, ze které poté stroj volným letem doklouzal opět na zem. \n\n\n"}
{"id": "424153", "url": "https://cs.wikipedia.org/wiki?curid=424153", "title": "Severní region (Brazílie)", "text": "Severní region (Brazílie)\n\nSeverní region je územní jednotka Brazílie zabírající 45,2% jejího území, v roce 2009 zde žilo 8,3% veškerého brazilského obyvatelstva. Je složen ze států Acre, Amapá, Amazonas, Pará, Rondônia, Roraima a Tocantins. V rámci Brazílie je region nejméně osídlen, hustota zalidnění dosahuje hodnoty 4,1 obyv./km². Významná část povrchu regionu je pokrytá Amazonským deštným pralesem, hlavní dopravní tepnou je řeka Amazonka.\n\nBrazilské regiony představují 5 uskupení jednotlivých brazilských států a federálního distriktu, ze kterých se skládá Brazilská republika. Území jsou seskupena podle geografické blízkosti a obdobným přírodním podmínkám. Regiony byly vytvořeny Brazilským institutem pro geografii a statistiku ( Instituto Brasileiro de Geografia e Estatística, zkratka IBGE) za účelem rozdělit rozlehlé brazilské území do několika oblastí. Díky tomu regiony nedisponují žádnou politickou mocí či autonomií.\n"}
{"id": "424159", "url": "https://cs.wikipedia.org/wiki?curid=424159", "title": "Musculair", "text": "Musculair\n\nMusculair 1 a Musculair 2 jsou letadla poháněná lidskou silou, která v letech 1984 a 1985 postavili Prof. Günther Rochelt, Ing. Ernst Schoberl a Dr. Ing. Heinz Eder z Německa. Günther Rochelt přitom využil své zkušenosti s předchozí stavbou letadla na solární pohon.\n\nMusculair 1 je nyní vystaven v Deutsches Museum von Meisterwerken der Naturwissenschaft und Technik (Německé muzeum vědy a techniky) v Mnichově a Musculair 2 v Flugwerft Schleißheim (Muzeum letectví) v Oberschleissheimu nedaleko Mnichova.\n\nV roce 1959 vypsal britský průmyslník Henry Kremer ocenění pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pilonů umístěných 0,5 míle (cca 800 metrů) od sebe, a opět přistát. Tuto cenu a odměnu 50 000 £ získal 23. srpna 1977 tým americké společnosti AeroVironment Inc. okolo Paula B. MacCreadyho a Dr. Petera B.S. Lissamana s letadlem nazvaným Gossamer Condor.\n\nPro podporu evropských konstruktérů byla tato cena vypsána v roce 1979 znova, ovšem s omezením, že ji může získat pouze \"neameričan\". \nToto ocenění získal německý profesor Günter Rochelt s letounu Musculair 1, který pilotoval jeho 17letý syn Holger. \n\nMusculair 1 byl postaven za 3 měsíce, jeho první let se uskutečnil na konci května 1984 a již 19. června 1984 byl proveden úspěšný soutěžní pokus.\n\n21. srpna 1984 Holger Rochelt s Musculair 1 překonal aktuální rychlostní rekord. \n\n1. října 1984 byl na tomto stroji uskutečněn první let s cestujícím, s Holgerem v letounu seděla jeho sestra Katrin. S 28 kg vážící sestrou Holger uletěl vzdálenost cca 500 metrů ve výšce až 5 metrů. \n\n\nHenry Kremer v roce 1983 vypsal také ocenění, které je udělováno při zvýšení světového rekordu v rychlosti letu lidskou silou poháněného letadla. Odměna ve výši 100 000 £ je rozdělena tak, že 20 000 £ získal první, kdo uletěl vzdálenost 1500 metrů v době kratší než tři minuty, a 5000 £ poté získá každý, kdo předcházející rekord překoná alespoň o 5 % jeho hodnoty. \n\nTřetí cenu získal 21. srpna 1984 Holger Rochelt s Musculair 1, ale již v prosinci 1984 jeho rekord překonal Bryan Allen s Bionic Bat. \n\nProfesor Günter Rochelt se následně rozhodl postavit rychlejší stroj s názvem Musculair 2 (Musculair 1 byl předtím navíc poškozen při nehodě). První pokus o překonání rekordu měl být uskutečněn na \"Zapple\" Festival of Human Power (Festival lidskou silou poháněných strojů) konaném v Milton Keynes ve Velké Británii, počasí ovšem let vyloučilo.\n\nNový rychlostní rekord se tak s tímto letounem podařilo ustanovit Holgeru Rocheltovi až dne 2. 10. 1985 na letišti Oberschleissheim Airfield v Německu a jeho hodnota, která nebyla dosud (květen 2009) překonána je 44,32 km/h.\n\n\nLetadlo poháněné lidskou silou\nKremerova cena\nDoprava lidskou silou\n\n"}
{"id": "424176", "url": "https://cs.wikipedia.org/wiki?curid=424176", "title": "Různobrvky", "text": "Různobrvky\n\nRůznobrvky (Xanthophyceae, někdy synonymizováno s Heterokontae, neplést však s širší skupinou Heterokonta) je třída obvykle půdních nebo sladkovodních řas příbuzná například zlativkám a rozsivkám. Známe asi 600 druhů v 90 rodech.\n\nRůznobrvky jsou buď jednobuněčné, a pak kokální, nebo mají mnohobuněčnou stélku, která je zejména vláknitá, heterotrichální či trubicovitá. Anglické pojmenování „yellow-green algae“ (česky žlutozelené řasy) je odvozeno od jejich typické barvy, která je dána tím, že v chloroplastech chybí fukoxantin. Zásobní látkou je chrysolaminaran a oleje, tedy nikoliv škrob.\n\nRozmnožují se nepohlavně či pohlavně. Tvoří tedy bičíkaté zoospory nebo nepohyblivé spory, v případě pohlavního rozmnožování se jedná o oogamii.\n"}
{"id": "424190", "url": "https://cs.wikipedia.org/wiki?curid=424190", "title": "Lukáš Macek", "text": "Lukáš Macek\n\nLukáš Macek, M.A. (* 2. února 1976) je český politik a politolog, odborník na otázky Evropské unie, ředitel dijonské pobočky Pařížského institutu politických studií (Sciences Po) se zaměřením na evropské záležitosti a země střední a východní Evropy, bývalý poradce Josefa Zieleniece a Jana Švejnara. Ve volbách do Evropského parlamentu 2009 byl lídrem kandidátky SNK Evropských demokratů.\n\n"}
{"id": "424191", "url": "https://cs.wikipedia.org/wiki?curid=424191", "title": "Alfons Bourbonský", "text": "Alfons Bourbonský\n\nAlfons, princ z Asturie, úplným jménem Alfons Pius Kristian Eduard František Vilém Karel Jindřich Evžen Ferdinand Antonín Benedikt Bourbonský z Battenbergu (španělsky \"Alfonso Pio Cristino Eduardo Francisco Guillermo Carlos Enrique Eugenio Fernando Antonio Venancio Borbón y Battenberg\" (Madrid, 10. května 1907 – Miami, Miami-Dade County, Florida, 6. září 1938), byl korunní princ (infant) Španělska a legitimní následník španělského trůnu v letech 1907–1931.\n\nAlfons byl nejstarším potomkem tehdejšího vládnoucího španělského krále Alfonse XIII. a jeho manželky Viktorie Evženie z Battenbergu. Zdědil genetickou anomálii, hemofílii, z matčiny strany. Jeho prababičkou byla anglická královna Viktorie Britská.\n\nByl 1120. rytířem Řádu zlatého rouna ve Španělsku od roku 1907.\n\nJeho otec Alfons XIII. čelil narůstajícím politickým problémům v zemi, jež vyústily ve vyhlášení republiky ve Španělsku roku 1931 a panovník byl nucen odstoupit. Královská rodina odešla do exilu.\n"}
{"id": "424195", "url": "https://cs.wikipedia.org/wiki?curid=424195", "title": "Bialikova cena", "text": "Bialikova cena\n\nBialikova cena ( ) je ocenění za mimořádný přínos hebrejské literatuře, každoročně udílené městem Tel Aviv v Izraeli. Cena je pojmenována po spisovateli Chajimu Nachmanu Bialikovi. Byla založena v lednu 1933 při příležitosti Bialikových 60. narozenin.\n\nMezi nositele ceny patří například Šmu'el Josef Agnon, Ša'ul Černichovski, Max Brod, Amos Oz, David Ben Gurion, Martin Buber či Geršom Scholem.\n\n"}
{"id": "424202", "url": "https://cs.wikipedia.org/wiki?curid=424202", "title": "Philadelphia Quakers", "text": "Philadelphia Quakers\n\nPhiladelphia Quakers byl profesionální americký klub ledního hokeje, který sídlil v pensylvánském městě Philadelphia. V letech 1930–1931 působil v profesionální soutěži National Hockey League. Quakers hrály ve své poslední sezóně v Americké divizi. Své domácí zápasy odehrával v hale Philadelphia Arena s kapacitou 5 526 diváků. Klubové barvy byly černá, oranžová a bílá.\n\nPhiladelphia Quakers vstoupili do NHL v roce 1930 jako nástupci Pittsburghu Pirates. Svůj název získal z označení Quaker City (hanlivý název pro Philadelphii) a znamenalo to město zločinců a mafií. V NHL vydrželi pouze v sezoně 1930/1931, kterou zakončili s bilancí 4 vítězství, 4 remízy, 36 porážek při skóre 76:184.\n\n\nZdroj: \n\n\n\nZdroj: \n\n"}
{"id": "424206", "url": "https://cs.wikipedia.org/wiki?curid=424206", "title": "Čakrasamvara", "text": "Čakrasamvara\n\nČakrasamvara (v sanskrtu, tib: Khorlo Demchog, česky: \"Kolo nejvyšší radosti\") je ve vadžrajánovém buddhismu jidam, používaný a zpřítomňovaný při meditacích. V objetí se svojí partnerkou Diamantovou moudrostí (skt: vajra varahi, tib.: dorje phagmo) ztělesňují spojení prázdnoty a radosti a překonání duality. Praxe na Čakrasamvaru patří mezi hlavní praktiky linie Karma Kagjü tibetského buddhismu. Do této praxe uvádí praktikujícího buddhistu zkušený láma. Láma pomocí iniciaci umožní žákovi tuto praxi používat.\n\nČakrasamvara má tmavě modrou barvu, čtyři tváře, dvanáct rukou a dvě nohy. Tváře jsou modré, žluté, zelené a bílé barvy. V prvních dvou rukou drží dordže a zvonek, se kterými objímá rudou dákiní. Kolem boků má tygří kůži a kolem ramen kůži ze slona. Na hlavě má korunu z pěti lebek, představující překonání pěti rušivých emocí (nevědomost, hněv, připoutanost, pýcha a žárlivost), které nám podle buddhistického učení zabraňují prožívat osvícení. Rudá dákiní drží v pravé ruce sekáček a v levé ruce misku s nektarem. \"Diamantová moudrost\" je v objetí modrého jidamu, objímá ho také nohama; na některých vyobrazeních má levou nohu společně s Čakrasamvarou na slunečním disku a rudém lotosovém květu, na kterém oba stojí. Plameny kolem obou postav symbolizují sílu probuzené moudrosti. Oba mají na čele třetí oko moudrosti, které symbolizuje osvícenou moudrost.\n"}
{"id": "424208", "url": "https://cs.wikipedia.org/wiki?curid=424208", "title": "Mosasauridae", "text": "Mosasauridae\n\nMosasauridi („ještěři od řeky Mázy“) byli velcí až obří druhohorní mořští plazi ještěrovitého vzhledu. Jejich první rozeznané fosílie byly objeveny již kolem roku 1764 v podpovrchových lomech v okolí nizozemského Maastrichtu.\n\nŽili v období svrchní křídy (asi před 95 až 66 miliony let) a jejich nejbližší současní příbuzní jsou podle kladistických analýz zřejmě hadi a varani. Žili v době posledního rozkvětu dinosaurů, sami jsou však příslušníky skupiny šupinatých, tedy nikoliv blízce příbuzné vývojové skupiny. Po dobu téměř 20 milionů let byli dominantními mořskými predátory spolu se žraloky. Podle novějších objevů mohli být teplokrevní, dýchali vzduch a měli vidlicovitě rozeklaný jazyk. Byly objeveny také otisky šupinaté kůže těchto vodních plazů. V 80. letech 20. století byly v kanadském Saskatchewanu objeveny koprolity (zkamenělý trus), přisouzené mosasauridům. Fosilie mosasauroidů již byly objeveny na mnoha místech světa, například i na území Chorvatska nebo Antarktidy.\n\nNejmenší zástupci této skupiny (\"Carinodens\") dosahovali délky jen asi 3 – 3,5 metru a hmotnosti v řádu stovek kilogramů, zatímco největší (\"Hainosaurus\" a \"Mosasaurus\") mohli být dlouzí asi 15 - 18 metrů. Vykazují četné adaptace pro život ve vodním prostředí (ploutvovité končetiny, hydrodynamický tvar těla) a patří dnes k poměrně dobře známým pravěkým živočichům. Ve své době byli evolučně úspěšnou skupinou, rozšířenou prakticky po celém světě. Podrobné výzkumy skvěle zachovaných fosilií ukázaly, že mosasauři i ichtyosauři měli v kůži hodně melaninu, tmavého barviva, které zřejmě sloužilo jako maskovací zbarvení.\n\nVýzkumy ukázaly, že mosasauři se při pohybu vodou spoléhali zejména na svůj svalnatý ocas, zároveň ale aktivně využívali i přední ploutvovité končetiny s mohutným svalstvem, které jim pomáhaly ve zrychlování pohybu pod vodou.\nNěkteré formy mosasauridů byly značně specializované, například na jiný druh potravy s pevnější schránkou. Takovou formou byl i rod \"Globidens\", se svými kuželovitými zuby pravděpodobně adaptovaný na drcení schránek hlavonožců amonitů, kterými se přednostně živil.\n\nFosilní objevy těchto velkých dravých plazů máme k dispozici také na území České republiky (jde například o objev ozubené čelisti z roku 1960 od Dolního Újezdu u Litomyšle). Ta zřejmě patřila menšímu druhu tethysaurinního mosasauroida.\n\nPodle vědecké studie z roku 2016, která se zaměřila na výzkum stabilních izotopů kyslíku ve fosilním bioapatitu vyplývá, že mosasauři mohli být na rozdíl od většiny ostatních mořských plazů do určité míry teplokrevní (měli schopnost udržovat si stálou tělesnou teplotu nezávisle na teplotě okolního prostředí). Výzkum izotopů ve fosiliích tří rodů (\"Clidastes\", \"Platecarpus\", \"Tylosaurus\") ukázal teplotu kolem 33 - 36 °C, což je podstatně více než u soudobých ryb (kolem 28 °C) a blíží se údajům teplokrevných ptáků (ichtyornis s 38 °C), objevenými ve stejných geologických vrstvách.\n\n\nNejisté postavení\n\n\n"}
{"id": "424225", "url": "https://cs.wikipedia.org/wiki?curid=424225", "title": "Sitátapatrá", "text": "Sitátapatrá\n\nSitátapatrá (v sanskrtu, tib: Dukar, česky \"Bílý deštník\") je ve vadžrajánovém buddhismu ženským ochráncem používaným při meditacích. Praktikující buddhista, který si přeje na tohoto ochránce meditovat potřebuje získat iniciaci od zkušeného lamy. Podle buddhistické tradice chrání Sitatapatra převážně proti živelním pohromám a při cestování.\n\nSitatapatra má tisíc hlav, ticíc nohou a tisíc rukou. Každá hlava má tři oči. Jedno oko se také nachází na každé ruce a noze Sitatapatry, což představuje, že vidí a chrání všechny bytosti. První levá ruka drží kolo dharmy a pravá ruka drží bilý deštník symbolizující její ochranu.\n\n"}
{"id": "424226", "url": "https://cs.wikipedia.org/wiki?curid=424226", "title": "Únosné riziko (román)", "text": "Únosné riziko (román)\n\nÚnosné riziko (Acceptable Risk) je v řadě 17. román amerického spisovatele Robina Cooka. Původně vyšel v USA roku 1995.\n\nPoutavý příběh začíná v Salemu roku 1692, kdy obviní ženu bohatého Ronalda Stewarta Elizabeth z čarodějnictví. Mají samozřejmě nezvratný důkaz, a proto je Elizabeth následně bez odkladu odsouzena a popravena. Poté se děj přesouvá do současnosti, kde se zdravotní sestra Kimberley Stewartová seznámí s nadějným neurochemikem Edwardem Armstrongem. Když mu Kimberley vypráví o svých dávných předcích je Edward nadšen. Jeho nadšení se ještě vystupňuje poté, co se Kimberley zmíní i o Elizabeth. Sám Edward je totiž přívržencem teorie, že celé to šílenství v Salemu vyvolával námel rostoucí na žitě, jenž se odtud dostával do chleba. Svým odhodláním strhne i Kimberley, která se bude snažit získat nějakou stopu po své dávné příbuzné Elizabeth, jde především o ten nezvratný důkaz, díky kterému Elizabeth tak rychle popravili. Edward a Kim se stěhují do domku a zámečku v Salemu, kde žili již Kimberleyini předci. Zde nachází Kim staré dokumenty a dopisy a pátrá po Elizabeth, zatímco Edward ve sklepě nachází houbu podobnou námelu. Ihned ho napadne vyrobit z námelu lék nové generace. Spolu s dalšími nadšenci postaví na pozemku Stewartovy rodiny tajnou laboratoř, kde se jim skutečně podaří vyrobit lék, nazvaný Ultra, neskutečně dokonalý! Nejen, že působí proti depresím, ale zároveň povznáší mysl a dokonce dokáže pozitivně ovlivnit charakter osobnosti. Edward nechce na nic čekat a chce, aby bylo Ultra co nejdříve schváleno, čímž by si jistě zajistil Nobelovu cenu. Proto testuje Ultra nejen na zvířatech, ale i na sobě a na lidech z jeho týmu. Každý z nich dostává jinou dávku, kterou nikdo nezná, aby si účinky nevymýšleli. Z počátku se zdá být vše dokonalé a Edwardovi se skutečně schyluje k úspěchu…\nPak se ale začnou dít strašlivé věci – někdo v noci chytá a trhá zvířata na kusy. Vědci si náhle uvědomí, že jsou to právě oni. A může za to Ultra. Část z nich je pro návrh přestat brát preparát zcela, ovšem Edward a pár dalších jsou proti. Mezitím se Kim dostává stále blíže k vyřešení záhady o Elizabeth, ale stále nenachází onen nezvratný důkaz. I přes úspěchy je nešťastná, protože se vzdálili s Edwardem, který je stále více v laboratoři, poslední dny naprosto pořád. Následně je napaden, mimo všechna roztrhaná zvířata, také jeden mladý pár, který jen tak tak ujede ve svém automobilu před \"posedlými\" vědci. V tu chvíli si všichni, včetně Edwarda, uvědomí, že s Ultra musí skončit. To už je ale příliš pozdě – i po vysazení léku se po usnutí vypíná vědcům racionální myšlení a jediné, co jejich mozek zabezpečuje, jsou základní zvířecí instinkty. Především nasytit se. Tu noc se ovšem stane něco nečekaného – Kimberley se rozhodne něco dělat s pochroumaným vztahem mezi ní a Edwardem a vydá se přes celý pozemek až k laboratoři, následně zaklepe a čeká. Z laboratoře se ozývají podivné, jakoby zvířecí, zvuky. Vědci, jakoby proměnění ve zvířata, se pokoušejí chytit a ulovit Kim. Ta před nimi prchá a nakonec se schová ve výklenku pod schody. Ostatním se ji ovšem brzy podaří zachytit, když Kim uslyší zaškrábání na dveře a následné zavytí na nic nečeká, udeří první \"zvíře\" do hlavy a prchá po schodech nahoru. Během honičky zjišťuje, že se ostatní, obdobně jako zvířata, bojí ohně a tak potyčka nakonec končí podpálenou nemovitostí, kde ovšem převážná většina vědců zahyne. Kim volá policii a ta poslední vyděšená a unavená \"zvířata\" odváží do blázince. Na konci knihy se Kimberley z místního muzea dozvídá, že Elizabeth díky houbě, ze které vyrobil Edward lék Ultra, potratila ve stáji. Někdo tenkrát vidět její nedonošené dítě (zřejmě nějak kolem 4. měsíce těhotenství) a označil je jako nezvratný důkaz čarodějnictví; plod totiž byl silně znetvořen zřejmě v důsledku teratogenních účinků námele, vyskytujícího se hojně v žitě, jež Elisabeth používala k přípravě chleba, a mohl vyvolat domněnku o svém ďábelském původu). V naprostém závěru knihy jde Kim do blázince za pozůstalými vědci. Částečně jsou popáleni. Kimberley na ně kouká přes silné a nerozbitné sklo a vidí v nich své bývalé přátele. Náhle ale v očích jednoho z nich uvidí to, co tehdy v noci. Prudce se mu rozšíří zorničky a vrhá se na sklo, za nímž sedí Kim. Ta vyděšeně odchází a přes to všechno, především kvůli Elizabeth, zůstává bydlet v domku rodiny Stewartových.\n"}
{"id": "424230", "url": "https://cs.wikipedia.org/wiki?curid=424230", "title": "HVD", "text": "HVD\n\nHVD (Holographic Versatile Disc), v překladu holografický disk, je nově vyvíjené médium pro uložení dat. První generace tohoto disku má maximální kapacitu 250 GB. Nyní už jsou však disky s kapacitou až 500 GB. Jeho potenciál je ale až šestnáctkrát vyšší, okolo 3.9 TB.\n\nVyužívá technologie známou jako kolineární holografie, kdy dva lasery, jeden červený a jeden modrozelený, jsou kolimovány do jediného paprsku (tj. jsou téměř dokonale rovnoběžné). Modrozelený laser čte data zakódovaná jako proužky laserové interference z holografické vrstvy blízko horní strany disku, zatímco červený laser je využíván jako referenční paprsek a současně ke čtení servo informací z hliníkové vrstvy (využívané pro klasická CD média) blízko spodní strany disku. Tyto servo informace slouží k monitorování pozice čtecí hlavy na disku, podobně jako informace o hlavě, stopě a sektoru na běžném pevném disku. Na CD nebo DVD jsou tyto servo informace rozptýleny mezi data.\n"}
{"id": "424231", "url": "https://cs.wikipedia.org/wiki?curid=424231", "title": "Kyselina jantarová", "text": "Kyselina jantarová\n\nKyselina jantarová (systematicky kyselina butandiová) je nasycená dikarboxylová kyselina. Její aniont se nazývá sukcinát. Vyskytuje se v ovoci, cukrové řepě a víně. Je to bílá krystalická látka dobře rozpustná ve vodě. Vyskytuje se v Krebsově cyklu, kde vzniká z sukcinyl-CoA pomocí sukcinyl-CoA-syntetázy a mění se na fumarát pomocí sukcinátdehydrogenázy.\n\nPoužívá se jako barvivo, léčivo a ke změkčování plastů.\n\nKyselina jantarová ve víně vzniká jako vedlejší produkt metabolizmu kvasinek během alkoholové fermentace. Bývá označována jako látka zodpovědná za projev terroir ve víně. Senzoricky se projevuje kamenitou chutí, vysušuje patro a vínu dává až slaný nádech. Příčinou vyšších koncentrací kyseliny jantarové ve víně je nedostatek asimilovatelného dusíku v moštu během fermentace.\n"}
{"id": "424234", "url": "https://cs.wikipedia.org/wiki?curid=424234", "title": "Spezza", "text": "Spezza\n\nPříjmení Spezza má více nositelů:\n\n"}
{"id": "424245", "url": "https://cs.wikipedia.org/wiki?curid=424245", "title": "Epické divadlo", "text": "Epické divadlo\n\nEpické divadlo ( ) je divadelní žánr, který se začal prosazovat v první polovině 20. století.\n\nDává přednost příběhu, jenž je často přerušován komentováním vypravěče, ale i jednotlivých postav. Divák si musí uvědomit, že divadlo nezobrazuje realitu, a vlastní život konfrontovat s divadelní iluzí. Scéna se často mění a přestavuje před jeho očima. Nejvýraznějším představitelem byl německý dramatik, režisér a divadelní teoretik Bertolt Brecht. Přestože prvky epického divadla existovaly již delší dobu, byl to právě on, kdo je sjednotil, rozvinul a zpopularizoval. Mezi další propagátory patřil např. Vladimír Vladimirovič Majakovskij.\n\nJe považován za novátora v německém dramatu 20. století. dramatik, básník, divadelní režisér, prozaik, literární teoretik, publicista, studoval literaturu, filosofii a medicínu, věnoval se však především divadlu v Mnichově a v Berlíně (založil v roce 1949 proslulé divadlo Berliner Ensemble), jako antifašista emigroval do Dánska a poté do USA, po válce žil v NDR. Patří k nejvýznamnějším představitelům avantgardy, je tvůrcem epického divadla.\n"}
{"id": "424250", "url": "https://cs.wikipedia.org/wiki?curid=424250", "title": "Spojivka", "text": "Spojivka\n\nSpojivka (lat.: \"tunica conjunctiva\") je tenká, vlhká, dobře prokrvená sliznice, pokrývající povrch oka a vnitřní stranu víček. Začíná na vnějším okraji rohovky, pokrývá viditelnou část vnější bělimy a vystýlá vnitřní povrch víčka až k jeho okraji. Prostor mezi okem a víčkem, který je krytý spojivkou nazýváme spojivkový vak.\n\nSpojivka je souvislým pokračováním epitelu rohovky. Nazývá se tak proto, že spojuje oční bulvu s očním víčkem. Je vyživována velmi tenkými cévami, které jsou prostým okem takřka neviditelné. Ve velkých cévách před bílou sklérou můžeme přes průhledné cévy vidět krev.\n\nDělí se na části pojmenované podle anatomických rozdílností.\n\nSpojivka má význam z hlediska své elasticity, která umožňuje hladké pohyby bulbu. Má také funkci ochrannou, jak mechanickou, tak i jako sídlo buněk imunity a lokálního lymfatického systému. Současně má spojivka funkci sekreční. V epitelu spojivky jsou tři různé typy buněk, které produkují hlen, důležitou součást slzného filmu. V epitelu tarzální spojivky tvoří pohárkové buňky seskupení, tzv. Henleovy krypty. V horním i dolním fornixu jsou ve spojivce přídatné Krauseovy a Wolfringovy žlázy.\nSpojivka je citlivá na různé druhy podráždění. Ve spojivce jsou četné cévy, které se při podráždění spojivky rychle rozšíří a překrvené spojivky zrudnou. Je také velice citlivá, protože je bohatě senzitivně inervována. Je-li podrážděna zánětem, mechanicky nebo například nějakou chemickou látkou, vyvolává bolestivé pocity zahrnující pocit řezání, pálení, slzení apod.\nPod spojivkovým epitelem leží spojivková tkáň, která má rozličnou stavbu závisející na umístění. Jsou v ní umístěny mukózní pohárkové buňky, které se nacházejí zejména u víčkového okraje a u limbu. Tyto buňky během svého stěhování na povrch spojivky zvětšují svůj objem a pukají. Produkují mucin, který se vyprazdňuje na povrch spojivky. Dojde-li k poruše jejich činnosti, dochází k osychání spojivky a předních partií oka i přesto, že je činnost slzných žláz neporušena.\n\nSpojivka je pevně spojena jen s tarzálními ploténkami, zbývající část je spojena s podkladovou vrstvou řídkého vaziva volně. Mezi oběma oddíly spojivky (očnicovou a víčkovou spojivkou) je vytvořen úzký štěrbinový spojivkový vak (lat.:\"saccus conjunctivae\"), který obsahuje slzy. Do spojivkového vaku vyúsťují vývody slzné žlázy (lat.:\"ductuli excretorii glandulae lacrimalis\"), jimiž sem přitékají slzy. V oblasti vnitřního koutku je vak poněkud rozšířen a tvoří slzné jezírko (lat.:\"lacus lacrimalis\").\n\n\n\n"}
{"id": "424259", "url": "https://cs.wikipedia.org/wiki?curid=424259", "title": "Pirátská strana (Švédsko)", "text": "Pirátská strana (Švédsko)\n\nPrvní politická strana s názvem Pirátská strana ( ) vznikla v roce 2006 ve Švédsku jako reakce na proces omezování občanských svobod v zájmu zisků lobistických skupin zabývající se autorskými právy. Silným impulsem byl proces s provozovateli Internetového serveru The Pirate Bay, podle něhož strana nese název. Švédská strana stála na počátku hnutí za svobodné sdílení informací a ochranu občanských svobod, na jehož základě jsou zakládány politické strany s obdobným názvem a programem nejen v Evropě, ale po celém světě. Strany usilují zejména o reformu právních předpisů týkajících se autorských práv a patentů. Ve svém programu také usilují o posílení práva na soukromí, a to jak na internetu, tak v každodenním životě, o transparentnost státní správy a svobodu sdílení informací. Strany se většinou definují jako liberální a středové, ochotné politicky jednat se všemi stranami hlavního proudu.\n\nŠvédská pirátská strana se v roce 2006 účastnila voleb a získala 0,63% hlasů, což je třetí nejlepší výsledek mimoparlamentní strany (ke vstupu do parlamentu jsou nutná 4% voličských hlasů). V prosinci 2008 strana překonala co do počtu členů Stranu zelených, v únoru 2009 Stranu Levice, v dubnu 2009 Liberální stranu křesťanských demokratů. Často má větší členskou základnu než jiné mimoparlamentní politické strany. Ve volbách do Evropského parlamentu v roce 2009 strana získala 7.13% hlasů, díky čemuž získala jedno z 18 křesel švédského zastoupení v parlamentu.\n\nInternetové stránky Pirátské strany byly spuštěny 1. ledna 2006 (ve 20:30 SELČ), čímž byl zahájen ustavovací proces strany. V první fázi si zakladatelé dali závazek získat alespoň 2000 podpisů pod petici (to je o 500 hlasů více, než je potřeba k registraci strany). Za méně než 24 hodin po otevření webové stránky, strana měla zjištěno přes 2000 podpisů (2268 v 16.05 SELČ). Ráno dne 3. ledna strana ukončila podpisovou akci, asi 36 hodin po otevření bylo nashromážděno 4725 podpisů.\n\nStraně se tak otevřela možnost účastnit se voleb 17. září 2006, protože termín předložení fyzických podpisů u švédského volebního úřadu byl 4. únor. Švédský volební zákon od signatářů požaduje osobní identifikaci při poskytování podpory pro vznik nové strany, což ne zcela vychází vstříc charakteru této strany, proto úspěšnost petice hodnotí mezinárodní média jako významný počin.\n\n\n"}
{"id": "424277", "url": "https://cs.wikipedia.org/wiki?curid=424277", "title": "Smells Like Children", "text": "Smells Like Children\n\nSmells Like Children je album skupiny Marilyn Manson z roku 1995.\n\n\n\n\n"}
{"id": "424306", "url": "https://cs.wikipedia.org/wiki?curid=424306", "title": "Johann Kempen", "text": "Johann Kempen\n\nJohann Franz baron Kempen von Fichtenstamm (26. června 1793 Pardubice – 29. listopadu 1863 Schwarzau) byl rakouský generál, zakladatel a první velitel četnictva. Je považován za jednoho ze strůjců tzv. Bachova absolutismu.\n\nJohann Kempen se narodil na předměstí Pardubic do rodiny rytmistra Jindřicha Kempena a jeho ženy Alžběty. Po vzoru svého otce se dal na vojenskou dráhu, po studiu na vojenské akademii ve Vídeňském Novém Městě vstoupil v roce 1809 do armády. Roku 1813 byl povýšen na nadporučíka a o dva roky později byl přidělen ke generálnímu štábu. Postupně stoupal po žebříčku hodností, v padesáti letech se stal generálmajorem. Obrat v jeho kariéře nastal 17. září 1849, kdy byl jmenován generálním inspektorem nově založeného četnictva. Z výhradně vojenského velitele se tak stal mocný politik, řídící i aparát tajné policie. Od roku 1850 byl ve funkci vojenského guvernéra Vídně a později se stal i tajným radou. Mohl tak silně ovlivňovat politické dění v 50. letech, stal se spolu s ministrem vnitra Alexandrem Bachem hlavním strůjcem neoabsolutismu. Po porážce Rakouska v roce 1859 byl pensionován.\nJohann Kempen byl z historického hlediska kontroverzní osobností, to on měl hlavní podíl na internaci K. H. Borovského v Brixenu a na získání Karla Sabiny pro tajnou policii. Na druhou stranu se už ve třicátých a čtyřicátých letech zasloužil o zavedení nových forem vojenského výcviku (například plavání), moderních zbraní a sjednocení Vojenského strážního sboru.\n\n\n"}
{"id": "424307", "url": "https://cs.wikipedia.org/wiki?curid=424307", "title": "Peritoneální dialýza", "text": "Peritoneální dialýza\n\nPeritonální dialýza je jedním ze způsobů náhrady funkce ledvin při jejich selhání ve vylučování odpadních látek a regulaci množství vody v těle. Principem je dialýza přes peritoneální membránu (tenká blána vystýlající břišní dutinu). Do břicha nemocného do peritoneální dutiny je v několikahodinových intervalech napouštěn a vypouštěn dialyzační roztok. V porovnání s klasickou hemodialýzou umožňuje metoda peritoneální dialýzy aktivnější život nemocného, nemocný může provádět v domácím prostředí většinu výkonů. Nevýhodou jsou především prostorové nároky v domácnosti nemocného na vybavení pro výrobu a skladování dialyzačního roztoku, dále pak vyšší hygienický standard, protože port (vývod z dutiny břišní, pomocí kterého nemocný napouští a vypouští dialyzační roztok) musí být udržován v čistotě. Případné zavlečení infekce do dutiny břišní může vyvolat těžce probíhající zánět pobřišnice (peritonitidu), jehož následkem je zjizvení pobřišnice a následná nemožnost pokračovat v peritoneální dialýze. Pro peritoneální dialýzu nejsou vhodní všichni nemocní. Pacienti s peritoneální dialýzou jsou nicméně díky domácí léčbě schopni chodit do zaměstnání, studovat, aktivně trávit svůj volný čas, a dokonce i cestovat.\n\n\"„Ukazuje se, že peritoneální dialýza je velmi vhodná metoda náhrady funkce ledvin k překlenutí období před transplantací ledviny. Je to šetrná léčba, trvá 24 hodin denně sedm dní v týdnu. Tekutiny a metabolity se z těla na rozdíl od hemodialýzy odstraňují trvale, podobně jako ledviny také fungují nepřetržitě, a tím je domácí dialýza pro srdce a oběhový systém šetrnější “ - prof. Sylvie Opatrná, FN Plzeň\"\n\nU této metody se krev nevyvádí mimo tělo pacienta, ale čistí se uvnitř těla pomocí tělu vlastní membrány (pobřišnice), která pracuje jako filtr. Do dutiny břišní se v pravidelných intervalech pomocí dlouhodobě zavedené tenké silikonové hadičky (katétru) napouští dialyzační roztok, který v těle zůstává po dobu 4 až 8 hodin, během kterých do něj přecházejí odpadní látky a přebytečná voda z krve. Peritoneální membrána (pobřišnice) má póry podobné dutým trubičkám dialyzátoru a právě jejich pomocí se odstraňují odpadní látky a přebytečná tekutina z těla. Po uplynutí stanovené doby dialýzy se roztok i s odpadními látkami z těla vypustí a nahradí roztokem novým. Krev se tedy očisťuje přímo v těle a průběžně. Dialyzační roztok je balen v jednorázových vacích, které se nemocným pravidelně dovážejí domů. Na kontroly do nemocnice pacienti docházejí přibližně jednou měsíčně.\n\nExistují dva druhy peritoneální dialýzy, které se v České republice využívají ve stejné míře. Obě metody peritoneální dialýzy –  CAPD a  APD – může nemocný volně střídat – systém napojení zajišťuje stejný katétr. Volbu ovlivňuje nejen přání pacienta, ale i vlastnosti pobřišnice, zejména její propustnost a charakteristika, která se během doby na dialýze může měnit.\n\nTato metoda je velmi zajímavá ve své jednoduchosti. Pacient při ní nepotřebuje žádný přístroj, využívá pouze systém dvojvaků a katétru. Vypouštění a napouštění roztoku z a do břišní dutiny je umožněno díky gravitaci. Plný vak s dialyzačním roztokem visí na háčku nad úrovní pacientova břicha, a tím se roztok napouští do břišní dutiny. Prázdný vak se jednoduše položí na zem, a protože pacient sedí výš, než je podlaha, může roztok obsahující metabolity a přebytečnou vodu pomocí gravitace vytékat.\n\nOčišťování krve (dialýza) při kontinuální ambulantní peritoneální dialýze probíhá po dobu 4–6 hodin, kdy má pacient roztok napuštěný v břiše. Proto se tato metoda jmenuje kontinuální – čištění krve probíhá stále. Během této doby se pacientům čistí krev, to znamená, že zplodiny metabolismu a voda přecházejí do dialyzačního roztoku. Po uplynutí doby dialýzy si pacient roztok vypustí a napustí si nový a od systému hadiček se odpojí. U této metody si pacient roztok vypouští a napouští 4krát denně. Jedna výměna (vypuštění a napuštění dialyzačního roztoku) trvá i s přípravou přibližně 30 minut, během této doby si pak nemocný může číst, sledovat televizi, hovořit s rodinou atd. S roztokem v břiše může pacient vykonávat většinu běžných činností. Časy výměn se řídí životním stylem pacienta a uskutečňují se ráno, v poledne, odpoledne a večer, než jde nemocný spát. Výměny se dělají doma v prostoru k tomu vyhrazeném, například postačí stolek v čisté klidné místnosti, dost pacientů si roztok vyměňuje i v zaměstnání. Tato léčba pacientům přináší velké  výhody - zůstanou aktivní, mohou pokračovat ve své práci i cestovat.\n\nPři tomto typu se roztok v břišní dutině vyměňuje pomocí jednoduchého přístroje – cycleru. Dialýza obvykle trvá po dobu osmi hodin v noci, když pacient spí. Za tu dobu se roztok několikrát zcela vymění podle rozpisu dialýzy naprogramovaného v přístroji. Ráno se všechen roztok z poslední výměny z břicha vypustí. Nemocný může standardně pracovat, udržovat sociální kontakty jako před léčbou, děti nemají omezenou docházku do školy, lze i sportovat. U některých pacientů napouští přístroj roztok i na den a někteří potřebují i doplňující ruční výměnu během dne. Rozpis léčby se stanovuje individuálně, dle výsledků pacientů.\n\nPeritoneální dialýza je metoda, která se k léčení pacientů používá již více než 30 let. Ve světě se její pomocí léčí 203 000 pacientů.\nMetoda peritoneální dialýzy byla známa již v 70. letech 20. století, vynález Tenckhoffova katétru v roce 1968 umožnil provádět intermitentní (přerušovanou)  peritoneální dialýzu (IPD). Velký posun nastal v roce 1976, kdy byla v USA  poprvé popsána kontinuální ambulantní peritoneální dialýza, takzvaná CAPD. V České republice se peritoneální dialýza používá od roku 1978, výrazný rozvoj v používání zaznamenala v 90. letech 20. století, kdy se začaly používat moderní roztoky ve vacích a zdokonalené pomůcky. To všechno znamenalo větší komfort pro pacienty a hlavně důvěryhodný způsob léčby.\n\nV České republice žije přibližně 4 000 lidí s transplantovanou ledvinou a dialýzou se léčí asi 6 000 obyvatel. Většina českých pacientů je léčena hemodialýzou (92 %) a jen malá část, přibližně 8 %, se léčí pomocí peritoneální dialýzy. Metoda je dostupná na 90 % hemodialyzačních středisek. Na rozdíl od jiných evropských zemí se tato metoda v České republice využívá stále výrazně méně. Pro srovnání – v Nizozemsku 20 % pacientů, ve Velké Británii 36 %, ve Skandinávii 22–38 %. Přibližně 75 % všech nemocných si může zvolit mezi hemodialýzou a peritoneální dialýzou.\n\n"}
{"id": "424311", "url": "https://cs.wikipedia.org/wiki?curid=424311", "title": "Jorge Guillén", "text": "Jorge Guillén\n\nJorge Guillén (18. ledna 1893 Valladolid, Španělsko – 6. února 1984 Málaga, Španělsko), byl španělský básník, pedagog a literární kritik. Vystudoval na evropských univerzitách filosofii a literaturu a později vyučoval jazyk na univerzitách ve Španělsku, Francii (Sorbona), Velké Británii (Oxford), Spojených státech (Wellesley College, Yale…) a v Hispanoamerice. Za španělské občanské války žil v exilu a po pádu Franka se vrátil do Španělska, kde zemřel. Vydal řadu básnických sbírek, literárních kritik – byl náruživým překladatelem Paula Valéryho. V roce 1976 získal jako první literát cenu Premio Cervantes.\n\nNarodil se v roce 1893 ve Valladolidu v Provincii Castilla a León. Vystudoval filosofii a literaturu. Studoval na univerzitách ve Španělsku, Švýcarsku a Německu. V letech 1917–1923 učil na francouzské Sorboně. Zde se seznámil s Paulem Valéry, jehož dílo později aktivně překládal. V roce 1924 obhájil doktorskou práci s názvem \"Notas sobre el Polifemo de Góngora\". Od roku 1925 učil na univerzitách v Murcii a Seville, kde se stal profesorem. Později vyučoval také na Oxfordu. S příchodem Španělské občanské války odešel v roce 1938 do exilu a usadil se ve Spojených státech. Učil na univerzitách v USA a Hispanoamerice. Získal akademické tituly na univerzitách Harvard, Yale či Wellesley College. Po pádu Franka se vrátil do Španělska a usadil se v Malaze, kde roku 1984 zemřel.\n\nJorge Guillén byl členem Generace 27. Vydal několik básnických sbírek, založil časopis Verso y Prosa a v roce 1976 získal jako první ocenění Premio Cervantes.\n\n\nV roce 1992 vznikla Fundación Jorge Guillén. Jejím cílem je studium života a díla Jorge Guilléna a ostatních spisovatelů z Provincie Castilla y León.\n\n"}
{"id": "424316", "url": "https://cs.wikipedia.org/wiki?curid=424316", "title": "Micheáš (jméno)", "text": "Micheáš (jméno)\n\nMicheáš je mužské křestní jméno. V českém prostředí se používá poměrně zřídka, častější je v německém a anglosaském prostředí v tamních variantách Micha, Mikaiah a Micah.\n\nMicheáš se v moderní hebrejštině píše jako Mikha (מִיכָה) a v tiberštině je napsané jako Mîḵā.\n\nMicheáš je jméno hebrejského původu (מִיכָיְהוּ), znamenající \"kdo je jako Hospodin\". Ve Starém zákoně je Micheáš jeden ze dvanácti malých proroků.\n\nMika, Miky, Majka, Mikeš, Mikeáš\n\n\n\n"}
{"id": "424317", "url": "https://cs.wikipedia.org/wiki?curid=424317", "title": "Gil González de Ávila", "text": "Gil González de Ávila\n\nGil Gonzáles de Ávila (1559 Ávila - 1658) byl španělský historik.\n\nSvé dětství strávil v Římě, kde se vzdělával u kardinála Deza. Po návratu do Španělska, ve věku dvaceti let, se usídlil v Salamance. Roku 1612 byl povolán do Madridu, kde byl jmenován historiografem krále Kastílie.\n\n"}
{"id": "424324", "url": "https://cs.wikipedia.org/wiki?curid=424324", "title": "Michail Ťurin", "text": "Michail Ťurin\n\nMichail Vladislavovič Ťurin ( , * 2. března 1960 v Kolomně, Moskevská oblast, RSFSR) je od dubna 1994 ruský kosmonaut, člen oddílu kosmonautů RKK Eněrgija. V letech 2001 a 2006/2007 absolvoval dva půlroční kosmické lety na Mezinárodní vesmírnou stanici (ISS) o celkové délce 344 dní. Potřetí se na ISS vydal na půlroční misi v listopadu 2013 jako člen Expedice 38/39.\n\nMichail Ťurin pochází z Kolomny v Moskevské oblasti, narodil se v dělnické rodině, je ruské národnosti. Roku 1984 absolvoval Moskevský letecký institut, obor produkce letadel. Poté nastoupil v RKK Eněrgija, zde se zabýval problematikou řízení kosmických lodí Sojuz.\n\nZačátkem devadesátých let se přihlásil k kosmonautickému výcviku, prošel lékařskými prohlídkami a 16. června 1992 získal souhlas Hlavní lékařské komise k přípravě. Rozhodnutím Státní meziresortní komise byl 1. dubna 1994 vybrán do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 16. června 1994. Absolvoval dvouletou všeobecnou kosmickou přípravu v Středisku přípravy kosmonautů J. A. Gagarina a 25. dubna 1996 získal kvalifikaci zkušební kosmonaut. \n\nOd května 1996 byl zařazen mezi kosmonauty připravující se na lety na Mir. V červenci 1997 přešel do skupiny určené pro lety na ISS a byl určen palubním inženýrem záložní posádky Expedice 1 a hlavní posádky Expedice 3, společně s Jurijem Onufrijenkem (od října 1997 Vladimirem Děžurovem a Kennethem Bowersoxem, od září 1999 byl velitelem Expedice 3 Frank Culbertson).\n\nDo vesmíru odstartoval 10. srpna 2001 na palubě raketoplánu Discovery letu STS-105. Na stanici ISS vystřídal s Culbertsonem a Děžurovem Expedici 2 a setrval na ní následující čtyři měsíce. V průběhu letu uskutečnil tři výstupy do otevřeného vesmíru o celkové délce 13 hodin 35 minut. Členové Expedice 3 se vrátili na Zem 17. prosince 2001 v raketoplánu Endeavour (let STS-108).\n\nOd prosince 2003 do dubna 2005 se připravoval ve funkci velitele záložní posádky Expedice 11 s Donaldem Pettitem (od ledna 2004 nahrazeným Danielem Tani). V srpnu 2005 nahradil nemocného Alexandra Lazutkina v záložní posádce Expedice 12 a hlavní posádce Expedice 14. \n\nKe svému druhému letu vzlétl 18. září 2006 v Sojuzu TMA-9 (velitel lodi) s Michaelem Lopez-Alegriou (palubní inženýr) a vesmírnou turistkou Anuší Ansariovou. Členové Expedice 14 – velitel Lopez-Alegria a palubní inženýr Ťurin převzali stanici od Expedice 13, jejíž dva členové (Pavel Vinogradov a Jeffrey Williams) s Ansariovou po týdnu přistáli se Sojuzem TMA-8, přičemž zbývající člen Expedice 13 Thomas Reiter přešel do nové posádky. V prosinci 2006 raketoplán Discovery přivezl Sunitu Williamsovou, která nahradila Reitera. Během letu Ťurin dvakrát vystoupil do vesmíru, dohromady na 11 hodin 56 minut. V dubnu 2007 Lopez-Alegria s Ťurinem předali stanici následníkům z Expedice 15 a 21. dubna přistáli na Zemi.\n\nZačátkem roku 2011 byl zařazen do posádky Expedice 38/39 s plánovaným startem v listopadu 2013.\n\nV souvislosti s rozhodnutím Roskosmosu o shromáždění ruských kosmonautů v jednom oddílu odešel ze společnosti RKK Eněrgija a od 26. února 2011 je kosmonautem Střediska přípravy kosmonautů.\n\nK ISS odstartoval 7. listopadu 2013 ve funkci velitele lodi Sojuz TMA-11M, společně s Američanem Richardem Mastracchio a Japoncem Kóiči Wakatou, po šestihodinovém letu se Sojuz se spojil se stanicí. Na ISS pracoval jako palubní inženýr osmatřicáté a (od března 2014) devětatřicáté Expedice. Dne 14. května 2014 se celá posádka vrátila v pořádku na Zem.\n\nV lednu 2016 přešel na místo zástupce velitele oddílu kosmonautů (pro přípravu kosmonautů), přičemž zároveň přestal být aktivním kosmonautem. Roku 2019 Roskosmos informoval, že zůstal členem oddílu i jako neaktivní kosmonaut, a sice na pozici takzvaného kosmonauta-manažera.\n\nMichail Ťurin je ženatý, má dceru.\n\n\n"}
{"id": "424325", "url": "https://cs.wikipedia.org/wiki?curid=424325", "title": "Sláva Štochl", "text": "Sláva Štochl\n\nSláva Štochl (12. ledna 1913, Praha – 28. prosince 1990, Praha) byl český fotograf.\n\nZačínal fotografováním sportu. Ve svých sedmnácti letech dosáhl prvního úspěchu, když jeho snímky otiskl sportovní týdeník \"Star\", pro který pak fotografoval sportovní reportáže. V květnu 1945 dokumentoval Pražské povstání. Po válce se věnoval fotografování přírody, zejména ryb, a myslivecké tematiky.\n\n\n\n"}
{"id": "424334", "url": "https://cs.wikipedia.org/wiki?curid=424334", "title": "The Pirate Bay", "text": "The Pirate Bay\n\nThe Pirate Bay (\"česky: Pirátská zátoka\") je švédská webová stránka, která indexuje torrenty. Jde o největší světovou databázi torrentů a 93. nejpopulárnější webovou stránkou dle serveru Alexa.com. Stránky jsou primárně financovány z reklamy, která se zobrazuje při vyhledávání. Prvně spuštěn byl server v listopadu 2003 Anti-copyrightovou společností Piratbyrån, avšak v posledních pěti letech byl provozován jednotlivci.\n\nProvoz stránky je financován převážně díky reklamám, které se na stránce nacházejí. Ovšem stránka také nabízí možnost přispět stránce díky kryptoměnám Bitcoin, Bitcoin cash, Litecoin a Monero (tu v jednu dobu díky JavaScriptové knihovně CoinHive těžilo na počítačích návštěvníků).\n\nProtože server nepřímo nabízí nelegální software, stal se za celou dobu své existence terčem různých soudních sporů a také trnem v oku velkým mediálním společnostem, jako např. Warner Bros, Sony Music Entertainment, EMI a dalších. Z tohoto důvodu se provozovatelé serveru rozhodli v roce 2007 koupit ostrov v mezinárodních vodách, kde neplatí autorský zákon.\n\nKvůli věčným sporům se zákonem se server musel několikrát stěhovat a dokonce byl i na nějakou dobu od roku 2006 pozastaven.\n\nRoku 2007 si organizátoři vytipovali za ideální místo pro další existenci serveru The Pirate Bay bývalou britskou námořní plošinu.\n\nPomocí sbírky se snažili získat peníze na plošinu, kterou si majitelé cenili na 750 milionů €. Ale majitel odmítnul prodat plošinu z důvodu umístění serverů s částečně \"nelegálním\" obsahem.\n\nV dubnu 2009 byla čtveřice zakládajících členů serveru odsouzena k jednoletému trestu vězení za šíření nelegální hudby a filmů. Provozovatelé serveru navíc musí mediálním společnostem, které údajně poškodili, vyplatit cca 30 milionů švédských korun.\n\nZajímavostí je, že server provozovatelů The Pirate Bay byl roku 2008 zabaven policií a v dubnu 2009 koupen Švédským národním muzeem za 2 000 švédských korun \"(cca 5 000 Kč)\". Muzeum server vystavilo v sekci vynálezů, které ovlivnily život lidí.\n\n\n"}
{"id": "424336", "url": "https://cs.wikipedia.org/wiki?curid=424336", "title": "Turecká hokejová reprezentace", "text": "Turecká hokejová reprezentace\n\nTurecká hokejová reprezentace je hokejový národní tým hrající v roce 2013 Mistrovství světa divize II – skupiny B. Tým již několikrát postoupil do divize II, ale vždy sestoupil hned zpět. V roce 2013 se tým díky 5. místu v této soutěži poprvé udržel, ovšem o rok později znovu sestoupil do III. divize, kde bude roku 2015 domácím týmem.\n\n"}
{"id": "424343", "url": "https://cs.wikipedia.org/wiki?curid=424343", "title": "Kuna ze Zbraslavi a Kunštátu", "text": "Kuna ze Zbraslavi a Kunštátu\n\nKuna ze Zbraslavi a Kunštátu (asi 1225 až 1220 − † 1295) byl významný moravský šlechtic z rodu pánů z Kunštátu, zakladatel kunštátské větve a hradu Kunštát. Jeho otec byl nejstarší známý předek tohoto rodu – Gerhard ze Zbraslavi. \n\nKuna se narodil jako čtvrtý syn moravského šlechtice Gerharda ze Zbraslavi kolem roku 1220, nejvýše 1225. V pramenech se poprvé objevil až v roce 1250 na listině, jíž markrabě Přemysl Otakar II. potvrdil privilegia velehradského kláštera. Vystupuje na ní spolu s bratrem Bočkem a Smilem jako kastelán neznámého hradu Zuzina. Mohlo se jednat o hrad Svojanov. Znovu se Kuna připomněl v prosinci 1250, kdy olomouckému biskupovi Brunovi ze Schauenburku prodal vesnici Brumovice. Tato listina posunula informace o Kunovi čtyři roky nazpět. Brumovice totiž dostal od krále Václava I. za službu v Rakousích roku 1246, kde byl zajat. Jednalo se proto o odměnu a kompenzaci. Kuna s bratry znovu svědčil roku 1251 na Přemyslově konfirmační listině potvrzující rajhardskému klášteru výnos z mýt v Kunovicích a Uherském Brodě. Poté je zmíněn na dvou dokumentech z roku 1252 − zakládací listině žďárského kláštera a potvrzení práv a svobod proboštství sv. Hyppolita u Znojma. Přemysla Kuna doprovázel rovněž do Hainburgu na jeho svatbu s Markétou Babenberskou. Všechny tyto výskyty v listinách dokládají, že se Kuna pohyboval v úzkém kruhu urozených osob na přemyslovském dvoře. V roce 1253 byl Kuna poprvé zmíněn ve významné funkci purkrabího na Veveří. Správcem a velitelem tohoto hradu byl ještě v roce 1262, patrně bez přerušení. Mezi lety 1256 až 1262 zároveň vykonával funkci maršálka, odvozenou od dohlížitele nad královskými konírnami. Kuna často spojoval obě funkce dohromady a psal se jako maršálek z Veveří. Na přelomu let 1254 a 1255 se aktivně zúčastnil Přemyslovy první křížové výpravy do Pruska. V roce 1258 byl přítomen u založení města Uherského Hradiště. Téhož roku Kuna svědčil v Brně při rozsudku panovníka ve sporu mezi brněnským proboštem a tišnovským konventem. Následující léta se věnoval především působení na Moravě, a proto se nezapojil do války s Uhry v roce 1260.\n\nPo bitvě u Kressenbrunnu nastala doba poměrného klidu, příznivá pro upevňování síly českého státu. Činorodý Kuna se opět začal častěji vyskytovat v okolí krále a nechyběl při vydání mnoha důležitých listin. V březnu 1262 svědčil na výnosu potvrzujícím práva pro Židy ve všech Přemyslových zemích. Dále osvědčil například listinu, ve které český král uznal těžební práva Smila z Lichtenburka u Německého Brodu, nebo v dokumentu, jíž Jindřichovi z Lichtenštejna potvrdil vlastnictví Mikulova. Časová mezera v Kunových úřadech po roce 1262 a jeho absence na královských listinách mezi lety 1264 a 1266 dokazuje, že se Kuna dostal do konfliktu s králem. V roce 1266 se dokonce psal ze Zbraslavi. Teprve roku 1268 se objevuje v úřadu olomouckého komorníka, který vykonával ještě dalších deset let. Mezi lety 1271 a 1272 Kuna následoval Přemysla Otakara II. do válek s Uhry. Poté, co byl Přemysl v roce 1276 Rudolfem Habsburským připraven o alpské země, Kunu jmenoval purkrabím hradu Vranova. Kuna téhož roku také figuroval na mírových smlouvách mezi Přemyslem a Rudolfem. Jestli Kuna válčil v bitvě na Moravském poli roku 1278 není jisté, ale je to možné.\n\nPo tragické smrti krále v bitvě na Moravském poli se Kuna uchýlil do Opavy na dvůr královny-vdovy Kunhuty. Na tomto dvoře se v létě 1279 poprvé jmenoval s přídomkem z Kunštátu, což znamená, že v tu dobu byl hrad Kunštát, který nechal vystavět, již obyvatelný a sloužil jako centrum Kunova dominia. Ještě tentýž rok v říjnu Kuna sloužil jako purkrabí hradu v Hradci u Opavy. Vzápětí však byl z této funkce Kunhutou odvolán a nahrazen královniným milencem Závišem z Falkenštejna, aby Záviš měl záminku k trvalému pobytu v blízkosti své milenky. V září 1282 Kuna figuroval mezi přísedícími na zasedání zemského soudu v Olomouci. V listopadu 1283 Kuna osvědčil listinu Václava II. pro tišnovský klášter. V témže roce byl přítomen uzavření smíru ve sporech žďárského konventu s bratry Heimanem a Čeňkem z Přibyslavi. V zájmu svého synovce Gerharda ze Zbraslavi a Obřan v roce 1286 zavítal do Brna, kde ručil za upřímnost slibu věrnosti, který Gerhard předložil českému králi. Příští rok na Velehradě osvědčil pokání Drahoslava z Tvrdonic, že proti otcově vůli zadržoval donaci velehradskému klášteru. Poté Kuna na čas z pramenů mizí a znovu se objevuje až roku 1295, kdy osvědčil listinu vydanou olomouckým biskupem. Brzy na to Kuna ve věku přibližně 75 let zemřel. \n\nZanechal po sobě syny Bočka I. z Jevišovic, Bohuše z Kunštátu a Kunu z Kunštátu. Boček obdržel ještě za Kunova života území kolem Jevišovic, po otcově smrti však vše ostatní zdědil Bohuše a Kuna. Kuna měl rovněž dvě dcery, jedna se vdala zřejmě za Jimrama z Aušperka a druhá se stala cisterciačkou v klášteře Porta coeli. Otázkou zůstává kdo byla matka Kunových zmíněných potomků, v úvahu podle Miroslava Plačka připadá sestra Bohuše z Drahotuš.\n"}
{"id": "424351", "url": "https://cs.wikipedia.org/wiki?curid=424351", "title": "Světový pochod za mír a nenásilí", "text": "Světový pochod za mír a nenásilí\n\nSvětový pochod za mír a nenásilí je chystaná šňůra akcí, které proběhnou na konci roku 2009 postupně ve stovkách měst po celém světě s cílem zvýšit povědomí o potřebě míru a nenásilí ve světě. Světový pochod začne 2. října 2009 na Novém Zélandu a skončí 2. ledna 2010 v Argentině.\n\n\nSvětový pochod začne na Novém Zélandu 2. října 2009, v den výročí narození Mahatmy Gándhího, v den, který OSN vyhlásila “Mezinárodním dnem nenásilí”.\nZakončen bude v Andách, na místě zvaném Punta de Vacas, na úpatí hory Aconcagua v Argentině, 2. ledna 2010.\nBěhem těchto tří měsíců projde všemi klimaty a ročními obdobími, od horkého léta tropů a pouští po sibiřskou zimu. Celou trasu absolvuje skupina asi 100 lidí různých národností a vyznání.\n\nSvětový pochod za mír a nenásilí iniciovala mezinárodní humanistická organizace Svět bez válek. V České republice se kromě Humanistického hnutí na přípravě podílejí organizace ADRA, AFS Mezikulturní programy, Česko proti chudobě, Český helsinský výbor, EDUCON, Ekumenická akademie, Gender Studies, Greenpeace, Neziskovky.cz, OPIM, ORPA a Poradna pro uprchlíky.\n\nSvětový pochod podporuje řada významných světových i českých osobností, umělců, sportovců, politiků, držitelů Nobelových cen, organizací, institucí či škol. \nZe světových osobností například:\nZ českých osobností například:\n\n\n"}
{"id": "424353", "url": "https://cs.wikipedia.org/wiki?curid=424353", "title": "Kostel svatého Martina (Měrotín)", "text": "Kostel svatého Martina (Měrotín)\n\nKostel svatého Martina v Měrotíně je renesanční stavbou z let 1618–1619. Kostel je zapsán na seznam kulturních památek.\n\nPůvodní kostel byl vystavěn v gotickém slohu, kněžiště bylo dokončeno v roce 1494. V roce 1618 byl tento kostel zbořen; na jeho místě nechal Bernard starší ze Zástřizl vystavět pro protestanty kostel nový, v renesančním slohu, zřejmě s využitím staršího gotického zdiva. Stavba byla dokončena v září 1619. Po požárech v letech 1788 a 1794 byla zaklenuta původně plochostropá loď a přistavěna sakristie. K poslední rozsáhlejší úpravě došlo v roce 1937 (\"Klaudius Madlmayr\"). Nad sakristií byla zřízena oratoř, podkruchtí prodlouženo do podvěží, k západnímu přístavku bylo přiloženo schodiště, vedoucí na kruchtu.\n\nKostel je orientovaná, podélná, jednolodní sálová stavba s pětibokým závěrem. Ze severu přiléhá čtyřboká sakristie, k bočním lodím otevřené předsíně, ze západu hranolová věž s přístavkem a točitým schodištěm. Fasády jsou hladké, prolomené okny se segmentovým záklenkem. Ve věži jsou okna obdélná, s kamennými šambránami, parapetními a nadokenními římsami. V nejvyšším, zvonicovém patře, jsou okna s kružbami.\nBoční portály jsou chráněny arkádovými předsíněmi na iónských sloupech, zaklenutými dvěma poli křížové klenby. Delší strany původně zakrýval balustrový parapet. Štíty sloupových portálů obsahují erby Bernarda ze Zástřizl a jeho manželky Marie.\n\nPůvodní vzhled kostela k roku 1648 lze vidět v měrotínské matrice.\n\nNevýrazný vítězný oblouk rozděluje sál na kněžiště a loď. Kněžiště zabírá pětiboký závěr kostela s paprsčitou žebrovou klenbou. Kamenná žebra klenby se protínají v kruhovém svorníku s rodovým erbem Zástřizlů. V severovýchodní zdi závěru je sanktuárium s letopočtem 1494. Sakristie je zaklenuta valeně s výsečemi, loď plackami mezi pasy. V západní části lodi je kamenná kruchta nesená iónskými sloupy, podklenutá křížově hřebínkovou klenbou. Čelo hudební kruchty zdobí reliéf královské dvojice se saněmi a hady. Podvěží a západní přístavek jsou podklenuty valeně s výsečemi.\n\nPřízední kazatelna z konce 18. století (s figurkou Mojžíše na stříšce), druhotně umístěná kamenná deska ze začátku 17. století s reliéfními erby Bernarda ze Zástřizl a jeho manželky. Zvon v sanktusníku s reliéfy sv. Jana Evangelisty a Floriána z roku 1867.\n\nSoupis zařízení kostela k roku 1743 je uveden v místní matrice.\n\nKostel je obklopen ohradní zdí bývalého hřbitova (zrušen 1837) s kamennou bránou s pamětním nápisem o zboření starého a stavbě nového kostela.\n"}
{"id": "424355", "url": "https://cs.wikipedia.org/wiki?curid=424355", "title": "Kyselina hippurová", "text": "Kyselina hippurová\n\nKyselina hippurová (z řeckého \"hippos\", kůň, a \"ouron\", moč), též kyselina benzoylaminooctová, je karboxylová kyselina obsažená v moči koní a jiných býložravců. Tvoří kosočtverečné krystaly dobře rozpustné v horké vodě, tající při 187 °C a rozkládající se při 240 °C. Vysoké koncentrace kyseliny hippurové v organismu mohou indikovat otravu toluenem. Mnoho aromatických sloučenin (například kyselina benzoová nebo toluen), přijímají-li se vnitřně, je převáděno na kyselinu hippurovou reakcí s aminokyselinou glycinem.\n\nModerní syntéza kyseliny hippurové zahrnuje acylaci glycinu benzoylchloridem:\n\nKyselinu hippurovou lze snadno hydrolyzovat horkými zásadami na kyselinu benzoovou a glycin. Kyselina dusičná ji převádí na kyselinu benzoylglykolovou, CHCOOCHCOH. Její ethylester reaguje s hydrazinem za tvorby hippurylhydrazinu, CHCONHCHCONHNH, který byl použit Theodorem Curtiem k přípravě azoimidu.\n\nJustus von Liebig v roce 1829 ukázal, že se kyselina hippurová liší od kyseliny benzoové, v roce 1839 pak určil její složení. V roce 1873 Victor Dessaignes syntetizoval kyselinu hippurovou účinkem benzoylchloridu na zinečnatou sůl glycinu. Kyselina hippurová byla připravována také zahříváním anhydridu kyseliny benzoové s glycinem a zahříváním benzamidu s kyselinou chloroctovou.\n\n"}
{"id": "424359", "url": "https://cs.wikipedia.org/wiki?curid=424359", "title": "Saxána", "text": "Saxána\n\nSaxana nebo Saxána může být:\n\n\n"}
{"id": "424363", "url": "https://cs.wikipedia.org/wiki?curid=424363", "title": "Synagoga v Chebu", "text": "Synagoga v Chebu\n\nSynagoga v Chebu, je bývalý židovský templ postavený v letech 1892–1893 v novorománském slohu. Během takzvané Křišťálové noci v roce 1938 byla vypálena nacisty a ruiny později strženy.\n\nSynagoga stávala na nároží dnešních ulic Obrněné brigády a Hradební. Na jejím místě byl později postaven panelový dům, na kterém byla v roce 2004 odhalena pamětní deska připomínající, že zde kdysi stála synagoga.\n\nNovodobá židovská obec existovala v Chebu od roku 1862. V roce 1892 začala být budována nová, v pořadí již třetí, synagoga podle plánů architekta Leo Buchena. Stavba byla prováděna firmou Haberzetll. Hotová synagoga byla vysvěcena již 25. července 1893 Ignácem Zieglerem z Karlových Varů.\n\nV Chebu stálo postupně v přímé návaznosti na existenci židovského osídlení města několik synagog. Nejvýznamnější středověkou synagogou byla údajně budova vystavěná v letech 1364–1375 ve stylu vrcholné gotiky na východním okraji tehdejšího ghetta. Tato synagoga byla roku 1430 po vypovězení Židů z města přeměněna na křesťanský kostel, roku 1837 se zřítila klenba a roku 1856 byla ruina zbořena. Z této synagogy pravděpodobně pochází žulová pamětní deska rabína \"Meir ben Josefa\" z 2. poloviny 14. století, uložená v lapidáriu na chebském hradě.\n\nV roce 1869 došlo adaptací sálu hospody ke zřízení nové modlitebny, která sloužila náboženským účelům až do roku 1893.\n\nRozestavěná moderní synagoga od architekta Karla Königa v eklektickém stylu ve Sládkově ulici z let 1867–1869 byla prodána a roku 1875 dostavěna jako městská tělocvična. V roce 1945 byla při náletu zničena.\n\n\n\n"}
{"id": "424364", "url": "https://cs.wikipedia.org/wiki?curid=424364", "title": "Thomsonův můstek", "text": "Thomsonův můstek\n\nPro měření velmi malých odporů již nestačí můstky, jako třeba Wheatstoneův, protože u nich nelze vyloučit vliv přechodových odporů přívodních svorek a propojovacích vodičů. Tento můstek jako první sestavil William Thomson.\n\nU tohoto můstku se odstraní vliv parazitních odporů použitím dvojitých přívodů. Pro velikost odporu měřeného Thomsonovým můstkem platí:\nMusí však být splněna vedlejší podmínka rovnováhy:\nSplněním vedlejší podmínky rovnováhy se obvykle řeší použitím dvojité odporové dekády formula_3 a stejných rezistorů formula_4. Pro přesnost můstku je nutné, aby odpor spojky formula_5 byl co nejmenší, nejvýše roven formula_6.\n\n"}
{"id": "424368", "url": "https://cs.wikipedia.org/wiki?curid=424368", "title": "Seznam vrcholů v Lužických horách", "text": "Seznam vrcholů v Lužických horách\n\nSeznam vrcholů v Lužických horách obsahuje hory a kopce v Lužických horách. První seznam obsahuje hory seřazené podle nadmořské výšky, druhý seznam obsahuje všechny hory s prominencí (relativní výškou) nad 100 metrů. Jako hranice pohoří je uvažována hranice stejnojmenného geomorfologického celku.\n\nDeset lužických sedmistovek, tj. nejvyšších vrcholů lužických hor s výškou přes 700 m n. m., je zvýrazněno tučně. Sedm z nich se nachází na českém území, 3 z nich leží na hranici s Německem.\nSeznam vrcholů podle prominence obsahuje všech 17 lužickohorských hor s prominencí (relativní výškou) nad 100 metrů, bez ohledu na nadmořskou výšku. Seznam nejprominentnějších hor vychází z údajů na Mapy.cz. Mezi nejprominentnější hory patří i 8 z 10 lužických sedmistovek - všechny kromě Bouřného a Weberbergu. Nejvyšší hora Luž je i nejprominentnější a také nejizolovanější.\n\n"}
{"id": "424371", "url": "https://cs.wikipedia.org/wiki?curid=424371", "title": "Francisco de Vitoria", "text": "Francisco de Vitoria\n\nFrancisco de Vitoria také Francisci de Victoria OP (kolem 1483, Burgos – 12. srpna 1546, Salamanca) byl španělský renesanční římskokatolický filosof, teolog a právník, zakladatel filosofické tradice, které se říká Salamancká škola. Je znám především svými příspěvky k teorii spravedlivé války a mezinárodního práva. Vytvořil pojem \"světové republiky\" (\"res publica totius orbis\") a byl tak první, kdo uvažoval o \"globální\" politice. Někteří ho považují za „otce mezinárodního práva“.\n\nNěkteří z Franciscových předků konvertovali ze židovství ke katolicismu. Roku 1504 Francesco vstoupil do dominikánského řádu a vystudoval dominikánskou Kolej sv. Jakuba (\"College Saint-Jacques\") v Paříži, kde potkal Erasma Rotterdamského, a pokračoval ve studiu teologie na Sorbonně od r. 1515 (pod vedením Pierre Crockaerta a Thomase Cajetana). V r. 1523 se vrátil do Španělska a učil v klášterní koleji svatého Řehoře ve Valladolidu. O tři roky později byl zvolen profesorem hlavní katedry teologie na Univerzitě v Salamance, kde přednášel scholastickou teologii a filosofii až do své smrti r. 1546.\n\nFrancisco de Vitoria si získal velkou autoritu novým výkladem spisů Tomáše Akvinského a stal se tak předchůdcem takzvané \"druhé scholastiky\". Jeho učení se soustřeďovalo na otázky s bezprostředním a praktickým významem, zejména otázky morální a právní. Na žádost císaře Karla V. vypracoval soustavné pojednání o právních vztazích, které vznikly objevem \"Indií\", tj. dnešní Ameriky. Podle Francisca sám objev věci, která nikomu nepatřila, může zakládat vznik vlastnictví. Americké ostrovy a země však podle přirozeného práva patří domorodcům a nikdo nemá právo jim je brát. Španělé mají právo tam cestovat, obchodovat, kázat a vzdělávat – tak jako v evropských zemích – mohou pokřtěné domorodce bránit proti násilí, nemají však právo na majetek domorodců a nesmějí vůči nim užívat násilí, leda v sebeobraně. Tím prokázal společně s dalšími zástupci vysokého španělského kléru vysokou intelektuální a morální odvahu, neboť otázka práva okupace cizího území a dobyvatelských válek v Amerikách se stala předmětem dlouhých sporů teologů, právníků a intelektuálů, kteří byli ovlivněni humanismem Erasma Rotterdamského.\n\nFrancisco za svého života nic nepublikoval. Poznámky z jeho přednášek z let 1527-1540 byly zapsány studenty a vyšly po jeho smrti roku 1557 pod názvem \"Relectiones Theologicae\" (Teologické úvahy). Obsahují mimo jiné přednášky:\n\n\nAnglický překlad některých částí \"Relectiones Theologicae\" z roku 1917 je dostupný na internetu:\n\nDalší výbor teologických přednášek vyšel jako:\n\n"}
{"id": "424378", "url": "https://cs.wikipedia.org/wiki?curid=424378", "title": "Andreja Klepačová", "text": "Andreja Klepačová\n\nAndreja Klepačová (* 13. března 1986, Koper, Slovinsko, tehdy Jugoslávie) je současná slovinská profesionální tenistka.\n\nVe své dosavadní kariéře zatím nevyhrála žádný turnaj WTA ve dvouhře. Je však úspěšná deblistka. V srpnu 2019 vyhrála společně s Lucií Hradeckou čtyřhru na turnaji kategorie WTA Premier 5 v Cincinnati. \n\nAndreja Klepačová se zúčastnila 15 zápasů ve Fed Cupu za tým Slovinska s bilancí 6-8 ve dvouhře a 2-9 ve čtyřhře.\n\n\n"}
{"id": "424381", "url": "https://cs.wikipedia.org/wiki?curid=424381", "title": "California State Polytechnic University, Pomona", "text": "California State Polytechnic University, Pomona\n\nCalifornia State Polytechnic University, Pomona (často nazývána jako Cal Poly Pomona) je veřejná vysoká škola ve městě Pomona v americkém státě Kalifornie. Univerzita byla založena 1938. Cal Poly patří ke kalifornskému systému vysokých škol California State University a těší se hlavně v oborech architektura, zemědělství a inženýrství dobrému zvuku v USA. V současnosti je na škole zapsáno přes 21 000 studentů.\n\nSportovní týmy školy se nazývají \"Broncos\".\n\n"}
{"id": "424386", "url": "https://cs.wikipedia.org/wiki?curid=424386", "title": "Līga Dekmeijereová", "text": "Līga Dekmeijereová\n\nLīga Dekmeijereová (* 21. května 1983 v Rize, Lotyšsko, tehdy Sovětský svaz) je současná lotyšská profesionální tenistka.\n\nVe své dosavadní kariéře vyhrála 1 turnaj WTA ve čtyřhře.\n\nLīga Dekmeijereová se zúčastnila 9 zápasů ve Fed Cupu za tým Lotyšska s bilancí 1–4 ve dvouhře a 6–2 ve čtyřhře.\n\n\n"}
{"id": "424388", "url": "https://cs.wikipedia.org/wiki?curid=424388", "title": "Veřejná přístupnost krajiny", "text": "Veřejná přístupnost krajiny\n\nVeřejná přístupnost krajiny je v Česku a v zemích severní a střední Evropy tradiční právní institut, který zakládá každému právo na volný průchod přes veškeré pozemky, které nejsou z tohoto práva vyloučeny. Severské státy, Baltské státy, Česko, Rakousko a Švýcarsko udržují historické právo se volně pohybovat v krajině.\n\nPodle § 63 českého Zákona o ochraně přírody a krajiny (114/1992 Sb.) má každý právo na volný průchod přes pozemky ve vlastnictví či nájmu státu, obce nebo jiné právnické osoby, pokud tím nezpůsobí újmu na majetku či zdraví jiné osoby a nezasahuje-li do práv na ochranu osobnosti či sousedských práv. Je přitom povinen respektovat jiné oprávněné zájmy vlastníka či nájemce pozemku a obecně závazné právní předpisy. Při oplocování nebo ohrazování pozemků, na které se vztahuje právo volného průchodu, musí vlastník či nájemce zajistit technickými nebo jinými opatřeními možnost jejich volného průchodu na vhodném místě pozemku.\n\nRozlišování práva průchodu podle toho, zda pozemek vlastní fyzická nebo právnická osoba, koliduje s čl. 11 odst. 1 Listiny základních práv a svobod, podle něhož vlastnické právo všech vlastníků má stejný zákonný obsah a ochranu.\n\nPrávo na volný průchod se nevztahuje na zastavěné či stavební pozemky, dvory, zahrady, sady, vinice, chmelnice a pozemky určené k faremním chovům zvířat. Orná půda, louky a pastviny jsou z oprávnění vyloučeny v době, kdy může dojít k poškození porostů či půdy nebo při pastvě dobytka. Zvláštní předpisy mohou stanovit další omezení nebo upravit právo průchodu odchylně.\n\nHrozí-li poškozování území v národních parcích, národních přírodních rezervacích, národních přírodních památkách a v první zóně chráněných krajinných oblastí nebo poškozování jeskyně, zejména nadměrnou návštěvností, může orgán ochrany přírody na základě § 64 zákona o ochraně přírody a krajiny po projednání s dotčenými obcemi omezit nebo zakázat přístup veřejnosti do těchto území nebo jejich částí. Zákaz či omezení vstupu musí být řádně vyznačeny na všech přístupových cestách a vhodným způsobem i na jiných místech v terénu.\n\nRegulační zpoplatnění vstupu umožňuje zákon o ochraně přírody a krajiny (§ 24) pouze v případech národních parků. Příslušný orgán ochrany přírody může vybírat poplatek: \nPoplatku jsou ze zákona zproštěny osoby, které pracují nebo trvale bydlí na území národního parku, a fyzické osoby vlastnící rekreační objekty na území národního parku (zproštění se ale nevztahuje automaticky na jejich rodinné příslušníky či hosty). Vymezení zpoplatněných míst, výši poplatků, vzor potvrzení o zaplacení poplatku a okruh osob osvobozených od poplatku (nad rámec zákona) stanoví Ministerstvo životního prostředí obecně závaznou vyhláškou. Poplatky jsou příjmem příslušného orgánu ochrany přírody národního parku. Vybírá-li poplatek za vjezd orgán ochrany přírody podle Zákona o ochraně přírody a krajiny, nemůže v téže oblasti místní poplatek za povolení k vjezdu s motorovým vozidlem podle § 10 zákona č. 565/1990 Sb. vybírat obec.\n\nPodle § 19 Lesního zákona (289/1995 Sb.) má každý právo vstupu do lesa bez ohledu na to, komu les patří, s výjimkou vojenských lesů, chráněných území, školek a plantáží (viz § 3 odst. 2), obor, bažantnic atd., kde režim vstupu určuje vlastník. Obec s rozšířenou působností může na dobu nejvýše dvakrát tří měsíců ročně nařízením dočasně vstup do lesa zakázat. Zakázáno je rovněž vstupovat na místa, kde se provádí těžba dřeva nebo manipulace s vytěženým dřevem. Právo vstupu do lesa může být omezeno také na základě jiných zákonů, například v rámci režimu ochrany vodních zdrojů, zvláště chráněného území atd.\n\nS právem vstupu do lesa je zákonem přiznáno i právo sbírat v lese suchou na zemi ležící klest a lesní plody pro osobní potřebu. Mimo lesní cesty nebo značené cesty je však (§ 20 lesního zákona) zakázáno jezdit na kole, saních, lyžích a koních a obecně je zakázáno do lesa vjíždět motorovými vozidly. Na vlastníka a nájemce lesa se tyto zákazy nevztahují a vlastník lesa z nich může udělit výjimku. Organizované nebo hromadné sportovní akce lze v lese konat jen na základě předchozího oznámení orgánu státní správy lesa (zpravidla úřadu obce s rozšířenou působností), který je oprávněn stanovit omezující podmínky.\n\nNa pozemní komunikace včetně místních a veřejně přístupných účelových komunikací, mezi něž patří i polní a lesní cesty, stezky a pěšiny, se vztahuje právo obecného užívání. Zákon stanoví, za jakých podmínek a jakým způsobem lze omezit veřejnou přístupnost účelové komunikace.\n\nV českém zákoně o ochraně přírody a krajiny je stanoveno, že veřejně přístupné účelové komunikace, stezky a pěšiny mimo zastavěné území obce podléhají evidenci obecního úřadu a je zakázáno je zřizovat nebo rušit bez souhlasu pověřeného obecního úřadu (v Praze úřadu městské části).\n\nKromě veřejné přístupnosti krajiny existuje ještě soukromoprávní institut práva cesty podle § 1029 občanského zákoníku č. 89/2012 Sb. vlastník nemovité věci, na níž nelze řádně hospodařit či jinak ji řádně užívat proto, že není dostatečně spojena s veřejnou cestou, může žádat, aby mu soused za náhradu povolil nezbytnou cestu přes svůj pozemek. Za nezbytnou cestu náleží úplata a odčinění újmy, není-li již kryto úplatou. \n\nVlastník stavby, k níž nelze přístup vlastníka zajistit jinak, si může u soudu vyžádat zřízení služebnosti spočívající v právu cesty (zpravidla průchodu i průjezdu) přes sousední pozemek. Obdobné právo může být i vydržené nebo smluvně sjednané.\n\nNejméně od 60. let 20. století se za vstup do Tiských stěn platí vstupné. V roce 2006 přijala obec usnesení číslo 475/06 a 476/06, kterými vstupné zvýšila na 30 Kč pro dospělého a 15 Kč pro dítě. Usnesení neobsahuje přímý odkaz na dřívější rozhodnutí o placení vstupného ani zmínku o právním důvodu k jeho vybírání, neobsahuje ani bližší podmínky placení vstupného, například vymezení zpoplatněné oblasti nebo přesnější vymezení nároků na zlevněné vstupné či bezplatný vstup.\n\nObec Tisá má některé skalní pozemky od Lesů České republiky pronajaté za nájem kolem 70 tisíc ročně, skály udržuje a zřídila zde naučnou stezku. Podle Ústeckého deníku má obec pronajatý jen úzký pruh masivu od pokladny vpravo a masiv malých Tiských stěn od pokladny vlevo, zatímco převážná část zpoplatněné naučné stezky a celé vnitřní velké Tiské stěny a v podstatě i vnitřní malé i obě pokladny leží mimo pronajaté území. Podle informace MF Dnes ze přitom není žádný záchod, nejsou zde lavičky ani zastřešená odpočívadla ani žádné podobné zázemí pro turisty. Informační tabule o skalách nevybudovala obec, ale správa CHKO Labské pískovce, starostka však tvrdí, že obec na tyto tabule přispěla a že zde rovněž zajišťuje odvoz odpadků, což ani není zahrnuto v nákladech na údržbu skal.\n\nRoční příjem obce ze vstupného činí přes 800 tisíc Kč. V letech 2007 a 2008 byl obecní příjem ze vstupného do skal vždy 1,2 milionu korun, v roce 2009 a 2010 pokaždé jeden milion Kč. Výdaje obce v souvislosti se skalami, včetně mezd pokladních, v roce 2007 činily 390 tisíc Kč, v roce 2008 jen 287 tisíc Kč a v roce 2009 541 tisíc, v roce 2010 230 tisíc – většina z příjmů ze vstupného se používá v obci, například na dotace místním sportovním organizacím.\n\nMinisterstvo vnitra na základě stížnosti horolezce Milana Hejkrlíka a po projednání s ministerstvem životního prostředí v roce 2010 obci v rámci metodického jednání doporučilo usnesení zrušit (podle MF Dnes vyzvalo obec ke zrušení údajné vyhlášky), protože podle jeho názoru je v rozporu s principem veřejné přístupnosti krajiny podle Zákona o ochraně přírody a krajiny a překračuje pravomoci obce. Zastupitelstvo obce vstupné zrušit odmítlo a podle MF Dnes zastává názor, že právo přístupu do krajiny je podmíněno respektováním zájmů vlastníka či nájemce pozemku a obecně závazných právních předpisů. Předmětem argumentace byla rovněž otázka, zda skály jsou průchozí a lze tedy vstup do nich považovat za „právo průchodu“. Ministerstvo se odvolává na opakovaná rozhodnutí Ústavního soudu ČR, podle nichž může obec vybírat pouze takové místní poplatky, které vymezuje zákon o místních poplatcích. Krom toho může orgán ochrany přírody vybírat dle § 24 Zákona o ochraně přírody a krajiny vybírat poplatek za vjezd a setrvání motorových vozidel na území národního parku nebo za vstup do jeho vybraných míst mimo zastavěná území obcí, avšak mimo národní park, a to ani v chráněné krajinné oblasti, tento poplatek uplatnit nelze.\n\nMinisterstvo může zahájit dozorový proces, jehož dopadem by bylo pozastavení výkonu těchto usnesení a podání správní žaloby Krajskému soudu v Ústí nad Labem. Ministerstvo vnitra rozhodlo, že vybírání vstupného je v rozporu s § 63 zákona o ochraně přírody a krajiny, a nařídilo obci do 15. března 2011 (do 60 dnů od doručení rozhodnutí) vstupné zrušit, jinak ministerstvo podá návrh na zrušení soudu. Podle iDnes.cz na stejný problém ministerstvo upozornilo i obce Teplice nad Metují a Adršpach, podle Ústeckého deníku v Teplicích nad Matují se nevybírá vstupné nevybírá na základě usnesení zastupitelstva a nespadá tedy pod dozorovu působnost ministerstva vnitra, zatímco Adršpach po upozornění ministerstvem vstupné zrušil. V březnu 2011 zastupitelstvo obce Tisá zrušilo sporné „vyhlášky“ (ve skutečnosti usnesení) č. 475 a 476 z roku 2006, podle kterých obec vstupné vybírala, a zároveň přijala nové usnesení, podle nějž poplatek v dosavadní výši bude od 1. dubna 2011 příspěvkem na údržbu značených cest a naučné stezky.\n\nRoku 1878 byl nad propastí Macocha postaven vyhlídkový můstek (tzv. Horní můstek), který byl celoročně přístupný. Původně patřil klubu turistů, roku 1945 přešel na stát, do správy jej pak dostala státní Správa jeskyní Moravského krasu. Ta jej v červnu 2007 nákladem necelých 400 tisíc Kč opravila. Pozemky získala po roce 1989 obec v rámci vracení historického majetku obcí, věcné břemeno k zajištění průchodu však zapsáno nebylo.\n\nObec Vilémovice si již v polovině 20. století vybíráním vstupného na můstek vydělala na plynofikaci obce, poté od vybírání vstupného ustoupila. Poté, co se obec se správou jeskyní nedohodla na právu průchodu, v roce 2008 cestu i dno propasti pronajala na 50 let podnikateli Jiřími Tichopádovi za 100 tisíc Kč ročně. Ten požadoval od Správy jeskyní kompenzaci za průchod návštěvníků přes jeho pozemky a když nebylo jeho žádosti vyhověno, od 1. května 2008 či od poloviny dubna 2008 krátce za vstup na můstek prostřednictvím výběrčího doprovázeného ochrankou vybíral vstupné, poté vedl spor se Správou jeskyní Moravského krasu o vlastnictví můstku a na dobu jednání vybírání poplatku přerušil. Klub českých turistů vyzýval k neplacení poplatku. Krajský úřad Jihomoravského kraje označil vybírání poplatku za nezákonné a zaslal obci Vilémovice výzvu, aby jako příslušný silniční správní úřad zahájila správní řízení ve věci podezření ze spáchání správního deliktu proti zákonu o pozemních komunikacích spočívajícího v neoprávněném vybírání poplatku za užívání. Tichopád zastával názor, že tato cesta není pozemní komunikací, Správa jeskyní Moravského krasu uvádí, že tato část parcely je evidována jako veřejná cesta.\n\nV roce 2010 hodlal Jiří Tichopád zahradit přístup k můstku, opětovně zavést vstupné a zavést provozní řád, podle nějž by přístup na můstek reguloval hlídač, který by dohlížel i na chování návštěvníků. 30. dubna 2011 začal podnikatel vybírat vstupné 20 Kč za dospělého a 10 Kč za dítě, tentokrát za průchod k můstku. Vedoucí Správy jeskyní Moravského krasu Jiří Hebelka považuje vybírání za neoprávněné a oznámil, že se věcí budou zabývat jejich právníci.\n\n"}
{"id": "424392", "url": "https://cs.wikipedia.org/wiki?curid=424392", "title": "Bruno Kolínský", "text": "Bruno Kolínský\n\nSvatý Bruno Kolínský nebo Bruno Kartuzián (německy \"Bruno von Köln\" a \"Bruno der Kartäuser\" (mezi 1027 a 1030 (1035?) Kolín nad Rýnem – 6. října 1101 v kartouze La Torre v Kalábrii) byl (již před svým 17. rokem věku) opatem v Lorschi a Corvey,\n\npozději arcibiskupem kolínským. Je zakladatelem kartuziánského řádu. Nastoupil slibnou kariéru na remešském biskupství, posléze se ale vzdal úplně všeho a založil jeden z nejpřísnějších řádů, kartuziány.\n\nByl také rádcem svého dřívějšího žáka, papeže Urbana II.\nPodle některých zdrojů nebyl nikdy oficiálně kanonizován,\n\nale v roce 1623 byl papežem Řehořem XV. zahrnut do Římskokatolického kalendáře světců se svátkem 6. října.\n\nPozn.: Nezaměňovat s dalšími svatými Brunony 10. a 11. století, jejich seznam: viz svatý Bruno.\n\n"}
{"id": "424395", "url": "https://cs.wikipedia.org/wiki?curid=424395", "title": "Otakar Klapka", "text": "Otakar Klapka\n\nOtakar Klapka (27. dubna 1891 Raná – 4. října 1941 Ruzyně) byl český právník, politik a odbojář. Odborník na správní právo a později dlouholetý poslanec Československé strany socialistické se stal ke sklonku druhé republiky pražským primátorem. Kvůli spolupráci s čs. odbojem byl v roce 1940 německými okupanty zatčen a o rok později popraven.\n\nVystudoval gymnázium a poté Právnickou fakultu Univerzity Karlovy. Po úspěšných studiích absolvoval notářskou praxi a pracoval jako advokátní koncipient. Byl také na stáži na Sorbonně a jako právní vědec se věnoval územní samosprávě. Podílel se na přípravě Ústavy z roku 1920 i na vzniku zákona o organizaci politické správy, který byl proveden v roce 1928 (znamenal vytvoření 4 zemí v rámci ČSR).\n\nOd roku 1909 byl členem České strany národně sociální, za tuto stranu byl poprvé v roce 1925 zvolen poslancem Poslanecké sněmovny, kdy ale nastoupil až v roce 1928 coby náhradník za mandátu zbaveného Jiřího Stříbrného. Po rozpuštění zastupitelstva hlavního města Prahy v únoru 1939 se stal předsedou správního výboru a po zahájení německé okupace nastoupil na post pražského primátora. Jeho náměstkem byl jmenován sudetoněmecký historik Josef Pfitzner, který zastupoval zájmy nacistů. Klapka navenek spolupracující s okupanty postupoval zejména metodou pasivní rezistence, kdy doslovným lpěním na předpisech a průtahy zdržoval například odstranění nepohodlných pomníků, přejmenování ulic či zavedení němčiny jako úřední řeči na magistrátu. Klapka také zařazoval bývalé důstojníky československé armády na různá důležitá místa na magistrátu, rovněž z magistrátních peněz finančně podporoval pozůstalé rodiny po popravených odbojářích. Byl též v čilém kontaktu s přední postavou odboje, generálem Aloisem Eliášem.\n\nV létě 1940 začalo na pražském magistrátu zatýkání a 9. července došlo i na Klapku. Poté byl přes rok vězněn a mučen v různých českých i německých věznicích, nakonec byl na pokyn K. H. Franka odsouzen k trestu smrti a po nástupu Reinharda Heydricha do funkce zastupujícího říšského protektora 4. října 1941 v Ruzyňských kasárnách popraven.\n\n\n"}
{"id": "424397", "url": "https://cs.wikipedia.org/wiki?curid=424397", "title": "Kostel svatého Josefa (Palonín)", "text": "Kostel svatého Josefa (Palonín)\n\nKostel svatého Josefa v Paloníně je slohově nevýraznou stavbou z let 1828–1829. Dobře zachovalý soubor sakrální architektury sestávající z kostela sv. Josefa s hodnotným mobiliářem a kamenného sousoší Kalvárie byl prohlášen kulturní památkou v roce 2013. \n\nÚmysl postavit kostel v Paloníně podporoval zejména místní rodák kněz Josef Dostál, který také věnoval základní kámen. Kostel byl budován místními občany v letech 1828-1829. V listopadu 1829 byl na hlavní věži vztyčen tříramenný kříž. Kostel však nebyl vysvěcen, jelikož iniciátor stavby, kněz Josef Dostál, zemřel. K slavnostnímu vysvěcení kostela došlo až 8. listopadu 1874.\n\nV roce 1938 byl u kostela zbudován přístavek. V roce 1942 byly zrekvírovány pro válečné účely všechny zvony. Za peníze z darů byla zakoupena mešní roucha, dřevěný betlém a výjev z Kalvárie. V roce 1970 byly opraveny obě věže kostela a na hlavní byly instalovány hodiny. O dva roky později musel být z vrcholu věže odstraněn poškozený kříž. V r. 1973 byl instalován a tajně posvěcen zvon sv. Cyril a Metoděj z dílny Laetitie Dytrychové z Brodku u Přerova. V r. 1989 byly v kostele provedeny restaurátorské práce varhan, andělů a několika soch, o rok později byl opraven betlém. V r. 1998 byly posvěceny dva nové zvony. V roce 2008 byl opraven kamenný kříž Kalvárie na návsi před kostelem.\n\nKostel stojí na návsi uprostřed obce, která je vesnickou památkovou zónou, a tvoří její dominantu. \n\nPamátkově chráněno je také  sousoší Kalvárie z maletínského pískovce z roku 1825 stojící před vstupem do kostela. Na odstupněný sokl navazuje hranolový podstavec, který je z čelní strany zdoben reliéfem Nejsvětější Trojice. Po stranách dříku jsou samostatně stojící plastiky, na pravé straně Jan Evangelista a na levé Panna Marie. Dřík je zakončen širokou profilovanou římsou, vrchol tvoří kříž s tělem Krista.\n\nKostel je podélného tvaru s polygonálním závěrem, na který navazuje sakristie a přístavek z roku 1938. Na severní straně je vestavěná hranolová věž s kostelními hodinami a střechou ve tvaru čtyřboké stlačené helmice s lucernou a křížem na vrcholu. Střecha nad lodí je sedlová, uprostřed je sanktusník s novými zvony. Boční zdi lodi jsou prolomeny dvěma trojicemi oken zakončených valenými záklenky. V průčelí je hlavní portál s datací 1832. Nad ním se nachází kruhové okno s barevným zasklením. \n\nHlavní loď je završena dvěma poli pruských kleneb. Při vstupu je vybudována zděná kruchta s varhanami, sklenutá na dva pilíře. Chór je od lodi oddělen balustrádou. Presbytář je završen jedním polem pruské klenby.\n\nMobiliář tvoří hlavní oltář, mensa se svatostánkem, kompletní ornamentální a figurální výzdoba, přenosné oltáře sv. Josefa a sv. Jana Nepomuckého, zpovědnice, čtrnáct obrazů křížové cesty, dva bloky kostelních lavic a dvě samostatné lavice pod kruchtou, šestiramenný mosazný lustr a varhany. Na hlavním oltáři je retabulum s obrazem sv. Rodiny z r. 1887 od malíře Josefa Keslara z Loštic. Po stranách stojí sochy sv. Cyrila a sv. Metoděje.\n\nŠTIPL Ctirad, PYTLÍČEK Pavel, KUSÝ Miroslav : Palonín, vyd. Obec Palonín, r. 2008, ISBN 978-80-254-4335-4\n\n"}
{"id": "424398", "url": "https://cs.wikipedia.org/wiki?curid=424398", "title": "ABAKO", "text": "ABAKO\n\nABAKO nebo \"Alliance Bakonga\", byla kulturní a politickou organizací vedenou Joseph Kasavabuem, která vznikla v pozdních padesátých letech 20. století jako hlasitě se projevující oponent belgické koloniální vlády na území dnešní Demokratické republiky Kongo. Kromě toho, organizace sloužila jako hlavní etnicko-náboženská organizace pro Bakongo a byla úzce propojena s velmi populární Kimbagunistickou církví v jižním Kongu.\n\nPro své dlouhodobé stavění se Západu a pro bohaté dědictví revolučních nepokojů, stalo se jižní Kongo, domov konžského lidu, první oblastí, ze které se šířilo ohnisko radikálních anti-belgických myšlenek a aktivit. ABAKO a Kasavubu zde razili cestu etnickému nacionalismu a v roce 1956 vydali prohlášení volající po okamžité nezávislosti. Toto byla odpověď na mnohem více smířlivější prohlášení skupiny intelektuálů nekonžského původu, kteří se ztotožňovali s redakční radou léopoldvillských novin \"Conscience Aficaine (Svědomí Afriky)\". Tito plně podpořili myšlenky předložené profesorem A.A. Van Bilsenem v jeho nově publikovaném díle \"Třicetiletý plán pro politickou emancipaci Belgické Afriky\". Mnohem méně netrpělivé ve svém tónu a radikální ve svých cílech žádalo ABAKO provolání : ”Raději než odložit emacipaci o dalších třicet letech, měla by nám být samospráva přiznána dnes.”\n\nPřeměna ABAKA v hlavní nástroj antikoloniálního protestu rozpoutala značné nepokoje v jižním Kongu. V hlavním městě se tato strana stala dominantní silou. V městských volbách v prosinci 1957 získalo ABAKO 133 míst v samosprávné radě města z celkového počtu 170, a tak se v souladu s právem rozšířila moc přívrženců “naprosté nezávislosti” v afrických samosprávných oblastech. Zatímco vítězství ABAKA ve volbách značně posílilo jeho vyjednávací pozici vzhledem k vládě, na venkově se místní skupiny ABAKA rychle rozrostly a vytvořily de facto mocenskou strukturu mimo kontrolu koloniálních civilních orgánů. V Léopoldville se mezitím situace rychle vymykala kontrole. Obratem byl 4. leden 1959, kdy se belgičtí dohlížitelé dopustili fatální chyby, když rozehnali velký dav přívrženců ABAKA shromážděných na politickém meetingu. V celém městě následovaly pouliční bouře, které vyvrcholily rozsáhlým plundrováním evropského majetku. Když byl konečně za cenu přehnaných represí obnoven pořádek, bylo oficiálně oznámeno 49 mrtvých a 101 zraněných Konžanů. O týden později, 13. ledna, belgická vláda formálně uznala nezávislost jako konečný cíl své politiky. ”Je našim pevným záměrem”, slavnostně oznámil král Baudoin I “bez přílišného otálení ale bez fatálního spěchu vést Konžany k nezávislosti v prosperitě a míru”. Ačkoliv přesné datum nezávislosti nebylo stanoveno, vlnu národnostních nálad nešlo zastavit. O rok později se Belgické Kongo bude velmi rychle blížit nezávislosti.\n\nNehledě na svou antibelgickou orientaci bylo ABAKO prvním a nejdůležitějším konžským hnutím. Jeho soustředěná pozornost na minulou velkolepost Konžského království a na kulturní hodnoty neodmyslitelně spojené s jazykem Kikongo byly v naprostém souladu s vyhlášeným cílem směřujícím k rekonstrukci konžského politického zřízení a v jednom bodu k návrhu na rozdělení země jako nejrychlejší cesty k docílení tohoto vše zahrnujícího cíle. Tudíž, zatímco podněcovali skupiny Afričanů, aby šli za svými požadavky na okamžitou nezávislost, bylo dalším výsledkem radikálnosti ABAKO vytvoření struktur pro politický boj podle etnických skupin. Konžské skupiny v Léopoldville se v letech 1959 a 1960 dostaly do konfliktu se skupinou lidí hovořící jazykem Lingala. Tato rivalita se stala hlavní zkouškou síly mezi silami etno-regionalismu a požadavky územního nacionalismu.\n\nPolitická strana používající akronym ABAKO (Alliance des Bâtisseurs du Kongo - Aliance budovatelů Konga) získala tři mandáty do Národního shromáždění ve volbách v roce 2006 .\n"}
{"id": "424401", "url": "https://cs.wikipedia.org/wiki?curid=424401", "title": "Kenherchepešefova knihovna", "text": "Kenherchepešefova knihovna\n\nKenherchepešefova knihovna je moderní konvenční označení užívané v egyptologii pro skupinu staroegyptských hieratických papyrů, o nichž se předpokládá, že byly součástí soukromého archivu písaře Kenherchepešefa působícího v polovině 19. dynastie ve vesnici dělníků pracujících na budování královských hrobek v Dér el-Medíně. Je tak jednou z nejstarších známých soukromých knihoven vůbec. Soubor byl nalezen v průběhu francouzských vykopávek v roce 1928. Jedním z jeho identifikačních znaků je specifický a těžko čitelný hieratický rukopis písaře.\n\nSbírka obsahovala texty literární (včetně milostné poezie), mravoučné, historické i administrativní, převažují však díla mytologická, magická (včetně snáře) a lékařská. Alan Henderson Gardiner se proto mylně domníval, že musela být součástí profesionální výbavy praktikujícíko kouzelníka a lékaře. Dokládá šíři zájmů svého majitele a přestože jiné podobné soukromé sbírky nejsou známé, je možné, že ve své době nebyla nijak unikátní: dá se předpokládat, že každý déle sloužící písař si pro své potřeby mohl sestavit podobnou. Kromě zachování samotných textů tedy její význam spočívá i v tom, že ukazuje šíři zájmů a intelektuální obzory vzdělaného Egypťana dané doby. Po Kenherpešefově smrti knihovnu převzala jeho rodina a uchovávala ji; po nějaké době ale začaly být svitky sekundárně používány k poznámkám a nebylo s nimi nakládáno nijak šetrně. Nicholas Reeves v této souvislosti upozorňuje na text dopisu ze samého závěru Nové říše:\n\n\"„Co se týká dokumentů, na něž nebe pršelo v domě písaře Horšeriho, mého (dědečka), vynesl´s je a my shledali, že nejsou smazány. Řekl jsem ti: ´Já je znovu rozvážu.´ Shodil jsi je dolů a my jsme je uložili v hrobce Amennachta, mého (pra)dědečka.“\"\n\n"}
{"id": "424403", "url": "https://cs.wikipedia.org/wiki?curid=424403", "title": "Sdružení evangelické mládeže", "text": "Sdružení evangelické mládeže\n\nSdružení evangelické mládeže v České republice, z. s., zkráceně SEM, je křesťansky orientované nepolitické neziskové sdružení. Vzniklo v roce 2006 v návaznosti na Sdružení Českobratrské mládeže evangelické (SČEM). Úzce spolupracuje s Českobratrskou církví evangelickou, navazuje i na kontakty s dalšími křesťanskými církvemi.\nSEM nabízí možnost dialogu s jinými církvemi a možnost seberealizace mladých formou vytváření a vedení nových aktivit, např. vzdělávací kurzy, zážitkové semináře, organizaci humanitárních a jiných sociálních akcí potřebným.\n\n"}
{"id": "424409", "url": "https://cs.wikipedia.org/wiki?curid=424409", "title": "Sečna", "text": "Sečna\n\nSečna je přímka, která protíná křivku alespoň ve dvou bodech.\n\nSečna křivky je přímka, která protíná obecnou křivku minimálně ve dvou různých bodech. Pokud by se přímka dotýkala křivky pouze v jednom bodě, jednalo by se o tečnu.\n\nSečna elipsy je přímka, protínající elipsu právě ve dvou různých bodech. Pokud by se přímka dotýkala elipsy pouze v jednom bodě, jednalo by se o tečnu.\n\nSečna kružnice je přímka, protínající kružnici právě ve dvou různých bodech.\n\nPro kružnici s poloměrem \"R\" platí:\n\nPokud by se přímka dotýkala křivky pouze v jednom bodě, jednalo by se o tečnu:\n\n"}
{"id": "424415", "url": "https://cs.wikipedia.org/wiki?curid=424415", "title": "Celine Helgemo", "text": "Celine Helgemo\n\nCeline Solemsløkk Helgemo (* 31. srpna 1995, Gjølme, Orkdal, Norsko) je norská dětská zpěvačka. Jako dvanáctiletá zvítězila v norské národní soutěži MGPjr v roce 2007 s písní „Bæstevænna“.\n\nPochází z Orkdalu, poblíž Trondheimu. Chodí do místní taneční školy, učí se zpěv a vystupovala zde na místní úrovni se svou kamarádkou.\n\nRáda skládá písně, její vítězná píseň v MGPjr je o její nejlepší kamarádce Astrid. Album s původními písněmi vydala ještě před účastní v MGPjr. V jedné z těchto písní zpívá duet se svou nejlepší kamarádkou Astrid. Měsíc po uvedení na trh získalo toto album platinovou desku.\n\n\n"}
{"id": "424416", "url": "https://cs.wikipedia.org/wiki?curid=424416", "title": "Kenherchepešef", "text": "Kenherchepešef\n\nKenherchepešef byl písař ve starověkém Egyptě žijící v období poloviny 19. dynastie v době Nové říše. Zastával důležitý úřad „písaře hrobky“ v dnešní Dér el-Medíně, kde se nacházela vesnice dělníků pracujících na budování královských hrobek v nedalekém Údolí králů. Ve své době nebyl nijak výjimečný; jeho životní dráha je ovšem díky archeologickým nálezům na této specifické lokalitě zdokumentována lépe než u soudobých soukromých osob žijících na jiných místech Egypta. Vytvořil sbírku textů dnes známou jako Kenherchepešefova knihovna.\n\nKenherchepešův původ není znám; zcela jistě ovšem nepocházel z Dér el-Medíny. Poprvé je zmiňován ve 33. roce vlády Ramesse II., kdy už byl žákem a snad i adoptivním synem bezdětného „písaře hrobky“ Ramoseho. O sedm let později po svém učiteli převzal úřad a vykonával jej až do konce vlády Sethiho II., tedy déle než 40 let. Podle Jaroslava Černého byl na rozdíl od svého předchůdce mezi ostatními obyvateli osady neoblíbený, velmi samolibý a nadmíru psavý – ve snaze zvěčnit své jméno zanechal velké množství graffit ve skalách v okolí vesnice. Psal charakteristickým a těžko čitelným hieratickým rukopisem, který umožňuje identifikovat jím psané nápisy a dokumenty. Ve vykonávání svého úřadu byl laxní a také zkorumpovaný: přehlížel zpronevěřování majetku a odvádění dělníků ze stavby hrobky k práci na soukromých objektech, jehož se dopouštěl předák Paneb.\n\nV pramenech po dlouhou dobu není doložena jeho rodina, i když měl s někým děti. V asi 54 letech se znovu oženil s nejméně o 30 let mladší dívkou (možná dokonce dvanáctiletou) Naunachte. Jejich manželství zůstalo bezdětné a Naunachte se po Kenherchepešefově smrti znovu vdala.\n\n"}
{"id": "424424", "url": "https://cs.wikipedia.org/wiki?curid=424424", "title": "Jiří Kunert", "text": "Jiří Kunert\n\nJiří Kunert (* 31. ledna 1953) je český ekonom a bankéř.\n\nVystudoval Vysokou školu ekonomickou v Praze, obor finance a úvěr. Poté pracoval od roku 1976 v Československé obchodní bance a v letech 1982 až 1986 v londýnské pobočce Živnobanky. V období 1986–1988 byl poradcem pro bankovnictví na československém Federálním ministerstvu financí. Od roku 1988 do roku 1992 působil jako vrchní ředitelem Živnostenské banky, kde po privatizaci v roce 1992 vykonával do srpna 2001 funkce předsedy představenstva a generálního ředitele. V srpnu 2001 začal působit jako předseda představenstva a generální ředitel slovenské UniBanky patřící finanční skupině UniCredit, jejíž mateřskou společností je banka UniCredito Italiano. Se vstupem skupiny UniCredit jako majoritního vlastníka do Živnostenské banky se Jiří Kunert po téměř dvou letech v květnu 2003 vrátil do jejího čela. Po akvizici HVB skupinou UniCredit řídil fúzi HVB a Živnostenské banky v ČR. Fúze byla ukončena 5. listopadu 2007. \n\nV lednu až březnu 2009 byl členem Národní ekonomické rady vlády, kterou zřídila druhá vláda Mirka Topolánka. Je také jedním ze zakladatelů Bankovní asociace Praha (České bankovní asociace), kde působil jako její první prezident. Je členem Trilaterální komise.\n\nV dubnu 2009 přinesl Český rozhlas důkazy o tom, že v 80. letech 20. století byl vědomým ideovým spolupracovníkem Státní bezpečnosti. Kunert absolvoval s řídícími důstojníky desítky schůzek, předával StB analýzy ekonomické situace, hlášení o představitelích finančních institucí (např. Bankers Trust, Barclays Bank, Lloyds Bank, National Westminster Bank). V roce 1983 dokonce prolomil bankovní tajemství a předal řídícímu důstojníkovi údaje o pohybech na kontě pracovníka exportní firmy Exico Miroslava Šebka.\n\n"}
{"id": "424427", "url": "https://cs.wikipedia.org/wiki?curid=424427", "title": "Obyvatelstvo Egypta", "text": "Obyvatelstvo Egypta\n\nEgypt je nejlidnatější zemí Blízkého východu a třetí nejlidnatější na africkém kontinentě (po Nigérii a Etiopii). Většina z 82 285 000 (v roce 2012) obyvatel žije podél řeky Nil, v nilské deltě a při Suezském průplavu. Tyto regiony patří mezi místa s nejvyšší hustotou obyvatel na světě. V průměru zde žije 1 540 obyvatel na km². Pouštní oblasti jsou jen zřídka obydlené. V těchto oblastech se města vyskytují v okolí oáz a historických obchodních tras. Vláda se snaží o umělé zavlažování těchto lokalit. Nicméně počet obyvatel žijících v poušti se neustále snižuje, neboť lidé se stěhují do měst, kde mohou nalézt zaměstnání a lepší životní úroveň. \n\nV Egyptě žije přibližně 90 285 000 (2012) obyvatel. Podle statistik OECD a Světové banky vzrostla populace v Egyptě mezi lety 1990 až 2009 o 25,2 milionu (+43,6 %).\n\nPodle mezinárodní organizace pro migraci žije přibližně 2,7 milionů Egypťanů v zahraničí. Tito lidé přispívají finančními prostředky do egyptské státní kasy. Přibližně 70 % egyptských migrantů žije v arabských zemích (923 600 v Saúdské Arábii, 332 600 v Libyi, 226 850 v Jordánsku, 190 550 v Kuvajtu a zbytek v ostatních státech tohoto regionu) a zbývajících 30 % žije převážně v Severní Americe (318 000 ve Spojených státech, 110 000 v Kanadě) a Evropě (90 000 v Itálii).\n\nDrtivou většinu populace Egypta tvoří Egypťané (99,6 %), kteří jsou většinou rodilými mluvčími egyptké arabštiny. Podle The World Factbook je přibližně 91 % populace tvořeno muslimy a z 9 % křesťany (8 % Koptská pravoslavná církev, 1 % další křesťané). Mezi etnické menšiny patří beduíni (žijící na Sinajském poloostrově a v Arabské poušti), Berbeři (žijící v oáze Síwa) a Núbijci, kteří většinou žijí v jižním Egyptě v blízkosti Nilu. Další významnou menšinu tvoří Bedžové, Abadové a Domové. V zemi se rovněž za několik staletí vytvořila řada různých komunit – řecká, italská, syrská, židovská a arménská. Většina z nich však odešla nebo byla nucena odejít v důsledku politického vývoje v 50. letech 20. století. V zemi se stále vyskytuje přibližně 90 000 uprchlíků a žadatelů o azyl – jedná se především o Palestince a Súdánce.\n\nGramotnost u egyptské dospělé populace je kolem 71 %, vzdělání je bezplatné i na univerzitách a povinné od šesti do patnácti let. Je zde dvacet tisíc základních a středních škol, které navštěvuje přibližně deset milionů žáků. Rovněž se zde nachází přes dvacet státních univerzit. Mezi nejznámější z nich patři Káhirská univerzita (navštěvuje ji 100 000 studentů), Alexandrijská univerzita a přes tisíc let stará univerzita al-Azhar, která je jednou z největších světových škol islámského vzdělání. \n\nNásledující demografické statistiky jsou převzaty z CIA World Factbook.\n\nPopulace \"(2012)\" 82 285 000\n\nVěková struktura \"(2010)\"\n\nStřední věk \"(2011)\"\n\nPopulační přírůstek \"(2011)\" 1,96 %\n\nNatalita \"(2010)\" je \n25,43 narozených/1 000 obyv.\n\nMortalita \"(2011)\" je 4,82 mrtvých/1 000 obyv.\n\nMigrace \"(2011)\" -0,22 migrantů/1 000 obyv.\n\nDětská úmrtnost \"(2011)\" 25,2 mrtvých /1 000 narozených dětí\n\nNaděje na dožití \"(2010)\"\n\nPorodnost \"(2011)\" 2,97 dětí /ženu\n\nGramotnost \"(2005)\"\n\nEtnické skupiny\n\nPodle statistik World Factbook tvoří obyvatelstvo 99,6 % Egypťané a 0,4 % ostatní. Pojem „ostatní” zahrnuje lidi, kteří nejsou občany Egypta a přijeli do země za prací, jako diplomati, atd. \n\nNáboženské skupiny\n\nJazyky\n"}
{"id": "424432", "url": "https://cs.wikipedia.org/wiki?curid=424432", "title": "Podorlická pahorkatina", "text": "Podorlická pahorkatina\n\nPodorlická pahorkatina (polsky \"Pogórze Orlickie)\" je geomorfologický celek ve východních Čechách v Pardubickém a Královéhradeckém kraji, který zasahuje malou částí (Levínská vrchovina a Chudobská sníženina) i do Polska. Ze severu, západu a jihozápadu obepíná Orlické hory. Na jihu na ni navazuje Svitavská pahorkatina, součást Východočeské tabule. Na severozápadě přechází v Krkonošské podhůří a na severu s ní sousedí pískovcové Stolové hory, resp. Broumovská vrchovina. Hranice mezi Podorlickou pahorkatinou a Orlickými horami není v přírodě zřejmá.\n\nNadmořská výška Podorlické pahorkatiny se pohybuje nejvíce mezi 300 a 600 m. Nejvyšším vrcholem je Špičák (841 m) západně od Deštného v Orlických horách.\n\nVýchodní svahy Wzgórz Lewińskich patří do povodí Dušnické Bystřice, která se vlévá do Kladské Nisy a s ní do Odry. Jinak je severní část pahorkatiny odvodňována Metují, jižní Tichou a Divokou Orlicí, které patří do povodí Labe.\n"}
{"id": "424434", "url": "https://cs.wikipedia.org/wiki?curid=424434", "title": "Fort Drum (El Fraile)", "text": "Fort Drum (El Fraile)\n\nFort Drum byla americká ostrovní pevnost, nacházející se na Filipínách jižně od ostrova Corregidor na ostrůvku El Fraile. Pevnost, známá také jako „betonová bitevní loď“, střežila vjezd do Manilské zátoky. Za druhé světové války se zapojila do bojů a po válce byla opuštěna.\n\nAmerická armáda začala se stavbou pevnosti v roce 1909. Terén ostrova byl snížen a byla na něm vybudována konstrukce ze železobetonu, která svým tvarem připomínala loď. Pevnost byla vybavena čtyřmi 14palcovými (355,6 mm) děly ve dvou pancéřových dvouhlavňových věžích (baterie Wilson a Marshall), které doplňovaly čtyři 6palcové (152,4 mm) kanóny, umístěné po dvojicích nad sebou v kasematách na bocích pevnosti (na severní straně baterie McCrea a na jižní baterie Roberts).\n\nPo vypuknutí války v Paficiku dne 7. prosince 1941 se Fort Drum zapojil do obrany Filipín proti Japonské invazi. Dne 12. ledna 1942 bylo na východním konci Fortu Drum, který směřoval do Manilské zátoky a kde bylo jediné hluché místo pevnosti, instalováno jedno 3palcové (76,2 mm) dělo do nové baterie Hoyle. Již následující den toto dělo zahnalo japonský člun, který se pokoušel přiblížit k pevnosti. Tímto se Fort Drum stal první pobřežní baterií Spojených států na Filipínách, který zahájil palbu na nepřítele.\n\nPevnost patřila, společně s ostrovem Corregidor, k místům, kde se americký odpor udržel až do počátku května roku 1942. Fort Drum byl vystaven silnému ostřelování a bombardování. Jeho děla na oplátku postřelovala japonské pozice na jižní straně Manilské zátoky. V noci na 6. května 1942 zahájili Japonci finální útok na Corregidor a následující ráno Fort Drum zahájil palbu po japonských vyloďovacích člunech u Corregidoru. V 11:40 ale přišel z Corregidoru příkaz ke kapitulaci ve 12:00. Posádka fortu zničila pevnostní děla, strojovnu a tajné materiály a kapitulovala. Pevnost poté obsadili Japonci, ale ke znovuzprovoznění pevnosti nedošlo.\n\nKdyž Američané v letech 1944 a 1945 dobývali Filipíny zpět, byl Fort Drum posledním místem japonského odporu v Manilské zátoce. Bránilo ho 65 přeživších námořníků z bitevní lodě \"Musaši\". Počátkem dubna 1945 se stal cílem leteckých náletů a děl lehkého křižníku USS \"Phoenix\". Dne 13. dubna na pevnost zaútočila rota F 151. pěšího pluku a četa ženistů roty B 113. ženijního pluku US Army. Do pevnosti byla nalita nafta a odpáleny nálože. Když se oheň dostal ke skladišti munice, došlo ke druhé explozi. Pevnost hořela několik dní.\n\nOpuštěná pevnost se dochovala dodnes včetně věží a hlavních děl, z vedlejší výzbroje zůstala zachována jen jedna hlaveň. Vntiřní konstrukce byly po válce značně poničeny ještě sběrači kovů, kteří odnesli zbytky vnitřního vybavení a odřezali ocelové traverzy podpírající stropy..\n\n"}
{"id": "424435", "url": "https://cs.wikipedia.org/wiki?curid=424435", "title": "Louis Magnus", "text": "Louis Magnus\n\nLouis Magnus (25. května 1881 Kingston – 1. listopadu 1950) byl první prezident a hlavní iniciátor založení Mezinárodní federace ledního hokeje.\n\nNarodil se v Kingstonu na Jamajce francouzským rodičům, ale již v osmi letech se s nimi vrátil do Paříže. Pětinásobný mistr Francie v krasobruslení, později se stal velkým obdivovatelem hokeje s pukem, který poznal právě v Paříži. Jako novinář o hokeji velmi často psal. V roce 1908 svolal do Paříže zástupce šesti zemí, z nichž se dostavili čtyři, a s nimi ve dnech 15. – 16. května založil LIHG. Tato první schůzka se současně stala i prvním kongresem, který vyzval zájemce k přihláškám do nově vzniklé organizace. Louis Magnus působil jako prezident LIHG do roku 1912 a poté ještě jednou v roce 1914, ale jen na několik hodin. Naposledy byl ve vedení nejvyšší hokejové federace v sezoně 1923 – 1924 jako její viceprezident.\n\n\n\n\n"}
{"id": "424454", "url": "https://cs.wikipedia.org/wiki?curid=424454", "title": "Tabula rasa (rozcestník)", "text": "Tabula rasa (rozcestník)\n\nTabula rasa může znamenat:\n\n\n\n"}
{"id": "424464", "url": "https://cs.wikipedia.org/wiki?curid=424464", "title": "Těšice (Nezamyslice)", "text": "Těšice (Nezamyslice)\n\nOsada Těšice je součástí městyse Nezamyslice. První písemná zmínka o obci Těšice je z roku 1274. S Nezamyslicemi je obec spojena od roku 1960.\n\nPrvní písemná zmínka o obci Těšice je z roku 1274.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "424477", "url": "https://cs.wikipedia.org/wiki?curid=424477", "title": "Bílské knížectví", "text": "Bílské knížectví\n\nBílské knížectví (latinsky \"ducatus Bilicensis\", polsky \"Księstwo Bielskie\", německy \"Herzogtum Bielitz\") bylo slezské stavovské panství a později knížectví ve Slezsku kolem města Bílsko.\n\nBílsko bylo letech 1572 až 1751 menším stavovským panstvím (\"status minor\"), roku 1751 bylo povýšeno na svobodné stavovské panství (\"status maior\"), již roku[1752 bylo povýšeno na titulární knížectví a roku 1754 se stalo knížectvím s právy jako ostatní slezská knížectví.\n\nOd roku1290 náleželo Bílsko k Těšínskému knížectví, kterému vládli těšínští Piastovci jako vazalové českého krále. Kníže Václav III. Adam roku 1553 panství prodal Kašparovi Wilczkovi, od něhož je roku 1565 znovu odkoupil.\n\nPro velkou zadluženost těšínského spoluknížete Fridricha Kazimíra (dlužil na 244 000 tolarů) bylo panství krátce po jeho smrti roku 1572 odprodáno Karlu Promnitzovi, vyňato z přímé podřízenosti těšínských knížat a povýšeno na menší stavovské panství (status minor). Roku 1582 bylo Bílsko prodáno Adamu Schaffgotschovi, který jej po deseti letech prodal uherskému rodu Sunneghů (Suneků). Roku 1724 panství zakoupil Jindřich Vilém hrabě Solms z Wildenfelsu. Jeho syn, hrabě Bedřich Ludvík jej roku 1743 prodal Bedřichovi Vilémovi hraběti Haugwitzovi. Roku 1751 královna Marie Terezie panství povýšila na svobodné stavovské panství \"status maiores\", takže Bílsko mohlo posílat svého představitele na zemský sněm a vydalo si vlastní základní zákon (\"Landesregierung\"). Roku 1752 panství zakoupil Alexandr Josef Sułkowský, který po Marii Terezii vymohl povýšení na knížectví a roku 1754 byla bílskému panství přiznána práva podobná Těšínskému knížectví. Knížectví nebylo postoupeno Prusku a pozbylo svůj status až roku 1849, kdy zaniklo při správní reformě. Po rozdělení Těšínska v roce 1920 připadlo jeho území Polsku. \n"}
{"id": "424502", "url": "https://cs.wikipedia.org/wiki?curid=424502", "title": "Bystřické hory", "text": "Bystřické hory\n\nBystřické hory (polsky \"Góry Bystrzyckie\", německy \"Habelschwerdter Gebirge)\" jsou pohoří v Kladsku, táhnou se ze severozápadu na jihovýchod paralelně s Orlickými horami na polské straně česko-polské hranice. Od Orlických hor je odděluje nejprve údolí Dušnické Bystřice, potom Divoká Orlice (která v Bystřických horách pramení). Jižní hranice (poté, co Divoká Orlice uhne Zemskou branou do českého vnitrozemí) je nejasná.\n\nPodle polských zdrojů zasahují Bystřické hory v těchto místech jižně od Lesice malou částí na české území. Úlohu dělícího údolí může od Divoké Orlice převzít její přítok (a hraniční potok) Czerwony Strumień. Za přesah Bystřických hor do Čech by tak šel považovat hraniční hřeben mezi Kamieńczykem na polské straně a Mladkovem a Lichkovem (údolím Tiché Orlice) na české. Patří sem hory Kamyk (728), Přední Hraniční vrch (722), Zadní Hraniční vrch (710) a Dvorský vrch (633). Dále na východ už terén klesá do Mladkovského sedla v Kladské kotlině.\n\nPodle českých zdrojů Bystřické hory na české území nezasahují a zmíněný hraniční hřeben je ještě součástí Orlických hor, konkrétně Mladkovské vrchoviny, což přejímá i mapa KČT č. 27. V tom případě by hranici netvořil potok \"Czerwony Strumień\", ale údolí potoka \"Kamieńczyk\".\n\nNejednoznačný je také nejvyšší vrchol pohoří, za který je nejčastěji považována Jagodna, která též náleží do Koruny hor Polska. Některé zdroje ale za nejvyšší vrchol považují horu Sasanka, údaje o její nadmořské výšce se totiž pohybují mezi 965 a 986 m n. m.\n\n"}
{"id": "424507", "url": "https://cs.wikipedia.org/wiki?curid=424507", "title": "Komoditní trh", "text": "Komoditní trh\n\nKomoditní trhy umožňují nákup a prodej komodit, i před jejich skutečnou výrobou nebo vypěstováním. V současnosti se komodity obchodují prostřednictvím komoditních burz.\n\n(anglicky futures contract, nebo jen futures) je smlouva, která zavazuje dodavatele k dodání předem daného množství zboží v předem dohodnutém termínu a kupce zavazuje k jejímu odběru za předem dohodnutou cenu. Termín dodání zboží (tj. komodity) je označován jako kontraktní měsíc dodání.\n\nPočátky těchto obchodů sahají do středověku, kdy si rolníci snažili zajistit budoucí odkup své úrody. Původně se týkaly zejména zemědělských produktů, protože jejich produkce trvá zpravidla delší čas. Zajištění odkupu úrody dávalo zemědělcům jistotu příjmů a kupcům jistotu, že dostanou dané množství úrody za dohodnutou cenu. Rolníci mohli díky zaručenému odkupu najmout pomocné síly nebo si půjčit peníze, které vrátili až po sklizni. Kupci mohli naopak počítat s budoucím vypěstováním daného množství úrody i s její předem známou cenou.\n\nFutures kontrakty jsou standardizované kontrakty, které jsou obchodovány prostřednictvím regulovaných trhů, kdy investor souhlasí s tím, že koupí nebo prodá stanovené množství určité komodity za určitou cenu k dodání v budoucnu. Peněžní prostředky zákazníka jsou vázány u brokerské společnosti, obchodující s komoditami. Komoditní broker, svěřené prostředky, které jsou potřebné pro uzavření obchodu a udržení obchodní pozice, drží oddělení od vlastních finančních prostředků brokerské firmy a nesmí je používat k jiným účelům, než pro určené investice. \nCeny termínových kontraktů (futures), mohou reagovat na mnoho faktorů, jako inflace, stávky, počasí, ekonomické prognózy a zprávy, politiku, vojenské konflikty, nové technologie. Události, které následně silně ovlivňují ceny komodit a tedy termínovaných kontraktů, jsou často nahodilé a můžou nastat kdykoliv. Je tedy velmi obtížné garantovat vysoké zisky při komoditním obchodování při dosažení nízké míry rizika. Další rizikový faktor vychází z \"pákového efektu\", který je obsažen v termínovaných kontraktech. Pro vytvoření obchodní pozice v daném komoditním investičním nástroji, tedy futures kontraktu postačí složení initial margin, tedy částky, která je zlomkem skutečné hodnoty daného kontraktu. Takto vytvořená páka, může i při malé změně ceny futures kontraktu u podkladové komodity na trhu způsobit velkou změnu – směrem nahoru nebo dolů – v hodnotě tohoto futures kontraktu Je tedy důležité si být vědom, že je možné, aby investor ztratil více finančních prostředků než, byla počáteční investice, pokud by na trhu za určitých okolností, nedošlo k okamžité likvidaci pozice, na rozdíl od akciových trhů, kde jsou nastaveny maximální denní obchodními limity, které po dosažení vedou k zastavení obchodování pro daný den. Stručně řečeno, povaha obchodování s futures kontrakty je taková, že investoři mohou realizovat potenciálně velké a rychlé zisky či v opačném případě mohou realizovat velké a rychlé ztráty.\n\n(anglicky futures trading) je obchodování s termínovanými kontrakty. Je používáno zejména velkoodběrateli ke zmírnění budoucích výkyvů cen dané komodity (tzv. hedging). Je to současný způsob obchodování komodit. Nejvyšší likviditu mají zpravidla termínované kontrakty s nejbližším kontraktním měsícem dodání:\n\n(anglicky commodity exchange) jsou burzy, kde se při obchodování používají kontrakty futures. Toto obchodování zde probíhá v obchodní hodiny, které jsou na burze dané. Obchoduje se dle pravidel stanovených burzou a regulatorních úřadů.\n\nNa komoditní burzy a jejich regulaci, dohlížejí příslušné státní úřady. Tyto úřady nejsou ve světě jednotné. Ve Spojených státech amerických tuto funkci plní Commodity Futures Trading Commission. Komoditní burza Praha podléhá ministerstvu zemědělství ČR (je to proto, že se zde jako komodity obchodují typy dřeva).\n\nNa burze se obchoduje zpravidla přes zprostředkovatele (anglicky broker). Některé komoditní burzy jsou uvedeny v tabulce.\n\nKomoditní burzy se zpravidla liší zejména v druzích nabízených komodit. Menší burzy se soustředí na užší nabídku vybraných komodit.\n\n"}
{"id": "424511", "url": "https://cs.wikipedia.org/wiki?curid=424511", "title": "Indikátor", "text": "Indikátor\n\n__BEZOBSAHU__\nIndikátor (z lat. \"indicare\", ukazovat; od \"index\", ukazováček) znamená obecně ukazatel, ne ovšem ukazatel směru.\n\nSlovo indikátor se užívá ve více významech:\n\n\n\n\n\n\n\n\n"}
{"id": "424515", "url": "https://cs.wikipedia.org/wiki?curid=424515", "title": "De Sautyho můstek", "text": "De Sautyho můstek\n\nDe Sautyho můstek je měřicí přístroj pro měření kapacity.\n\nDe Sautyho můstek je tvořen dvěma rezistory, dvěma kondenzátory a nulovým indikátorem. Aby bylo možno můstek úplně vyvážit, musely by být kondenzátory formula_1 a formula_2 bezeztrátové. To však v praxi neplatí, a proto nelze u tohoto můstku splnit podmínku formula_3. To znamená, že nelze můstek úplně vyvážit. Pokud se zanedbají ztrátové odpory kondenzátorů, lze pro podmínku rovnováhy zapsat:\nTato metoda se dá využít pro měření kapacity kondenzátorů s malým ztrátovým činitelem formula_5, spokojíme-li se s vyvážením na minimální výchylku. Nehodí se pro měření kondenzátorů s pevným dielektrikem.\n\n"}
{"id": "424524", "url": "https://cs.wikipedia.org/wiki?curid=424524", "title": "Acer Aspire One", "text": "Acer Aspire One\n\nAcer Aspire One je netbook vyráběný společností Acer. Malý notebook (netbook) byl uveden na trh v červenci roku 2008. Ve třetím čtvrtletí roku 2008 byl Aspire One s 2,15 miliony kusy nejprodávanějším netbookem na světě.\n\n"}
{"id": "424548", "url": "https://cs.wikipedia.org/wiki?curid=424548", "title": "Index (matematika)", "text": "Index (matematika)\n\nIndex v matematice znamená pomocný symbol, jímž se rozlišují prvky nějaké množiny. Zapisuje se vpravo dole vedle obecného symbolu prvku (angl. \"subscript\"). \nPříklady: X; Y; \n\nV některých oblastech matematiky se užívá také horní index, který někdy znamená mocninu (angl. \"superscript\"): T\n\nNejběžnější použití indexu je pro rozlišování prvků uspořádaných množin (řad, vektorů, matic atd.) jejich pořadovými čísly, přičemž index \"n\"-rozměrného pole má \"n\" členů. Index vektoru či řady je celé nezáporné číslo, index matice je dvojice čísel (číslo řádku, číslo sloupce) atd.\n\nIndex v programovacích jazycích je celé číslo nebo celočíselný výraz, případně seznam čísel a výrazů, které určují prvek pole. Index se obvykle píše v závorkách bezprostředně za názvem (identifikátorem) pole.\n\n"}
{"id": "424553", "url": "https://cs.wikipedia.org/wiki?curid=424553", "title": "Úřad (rozcestník)", "text": "Úřad (rozcestník)\n\nÚřad může být :\n\n\n\n"}
{"id": "424554", "url": "https://cs.wikipedia.org/wiki?curid=424554", "title": "Gianna Michaels", "text": "Gianna Michaels\n\nGianna Michaels (* 6. června 1983, Seattle, USA), též přezdívaná Becky je americká pornoherečka.\n\nJejí první práce byla v Seattlu, v restaurantu pro rychlé občerstvení zvaném Dick's. Roku 2001 se přestěhovala do Kalifornie začala pracovat jako recepční. Po čase byla přizvána na focení jako modelka. Protože však nemá ráda pózování, chtěla tuto práci ukončit. Modeling ji však přivedl k focení nahoty a následně k pornu. Natočila několik filmů pod přezdívkou Becky a Gianna Rossi.\n\nV současnosti její filmografie přesahuje 250 filmů, za které získala řadu ocenění.\n\n\n"}
{"id": "424555", "url": "https://cs.wikipedia.org/wiki?curid=424555", "title": "Diskrétní", "text": "Diskrétní\n\nDiskrétní (z franc. \"discret\", z lat. \"discernere\", rozlišovat) může znamenat:\n\nV běžné řeči taktní, důvěrný, ohleduplný, šetrný. \n\nVe vědě a technice nespojitý (složený z izolovaných prvků), digitální, kvantovaný nebo vzorkovaný:\n\n\n\n"}
{"id": "424565", "url": "https://cs.wikipedia.org/wiki?curid=424565", "title": "Radim Kořínek", "text": "Radim Kořínek\n\nRadim Kořínek (* 1. prosince 1973 Olomouc) je bývalý český závodník na horském kole (disciplina cross country).\n\nNa olympiádě v Sydney startoval i v silničním závodě jednotlivců. Je historicky jedním z nejúspěšnějších českých bikerů. Začínal v Sigmě Olomouc (silnice a cyklokros), poté přešel do střediska mládeže v Uničově, pak závodil za týmy Olpran Plzeň (1992-1994), Česká spořitelna MTB Team (1994-2002 a 2004-2005), Olpran - Dominator (2003) a Maxidek Cannondale (2006-2007). Závodil na kolech Cannondale, Morati, Superior. Je dvojnásobným účastníkem Olympijských her - dosáhl nejlepšího olympijského výsledku českých bikerů, dokud ho v roce 2008 nepřekonal Jaroslav Kulhavý. Do roku 2009, kdy jej překonal Milan Spěšný, byl držitelem nejlepšího umístění českých bikerů v cross country na Mistrovství Evropy - 14. místo z Curychu v roce 2002. Rovněž je pětinásobným mistrem České republiky (2× DH, 1× XCO, 1× XCM a 1× štafeta). Jeho nejlepším umístěním v závodech Světového poháru bylo dvakrát 15. místo, v celkovém pořadí Světového poháru 1998 byl patnáctý. Se závodní kariérou se oficiálně rozloučil v Oderské Mlýnici 29. září 2007. V současnosti provozuje vlastní cyklistický obchod (Bike centrum Kořínek) a spinning centrum (od roku 2004) v Olomouci a je manažerem olomouckého týmu Odlo Specialized (dřívější DekTrade/DekHome Cannondale). Je ženatý, má dvě dcery - Dominiku a Natali. Měří 182 cm, váží 68 kg (2006).\n\n\n"}
{"id": "424569", "url": "https://cs.wikipedia.org/wiki?curid=424569", "title": "Evropská asociace turistických klubů", "text": "Evropská asociace turistických klubů\n\nEvropská asociace turistických klubů (EWV – Europäische Wandervereinigung, European Ramblers' Association) je mezinárodní organizací sdružující desítky turistických klubů (organizací) z 29 zemích Evropy, která byla založena v Německu v roce 1969.\n\nMezinárodní turistická organizace EWV byla založena v Německu v roce 1969. Zakládajícími členy bylo 14 turistických klubů z 6 zemí. V počátku své existence si stanovila tyto hlavní úkoly: vytyčení, vyznačení a údržbu přeshraničních tras, 11 dálkových pěších tras napříč Evropou, poznání a ochranu přírody, poznání evropské historie, památek, zachování práva na volný vstup do přírody i organizaci celoevropských akcí.\n\nKlub českých turistů byl přijat mezi členy EWV v roce 1991.\n\nNyní sdružuje přes 50 turistických klubů (organizací) z 26 států Evropy, které mají ve svých řadách celkem 5 milionů členů. Sídlem asociace je město Kassel v Německu. Asociace má své volitelné sedmičlenné prezídium. Prezidentem EWV je Liz Nielsen (před ním řadu let Ing. Jan Havelka, v roce 2005 předseda Klubu českých turistů). Sekretariát EWV je Praze. EWV má dvě odborné komise – Komisi cest a Komisi turistiky.\n\n\n"}
{"id": "424579", "url": "https://cs.wikipedia.org/wiki?curid=424579", "title": "Josef Štýbr", "text": "Josef Štýbr\n\nMUDr. Josef Štýbr (29. duben 1864, Hýskov u Berouna – 20. červen 1938, Praha) byl český lékař, který je rovněž známý jako překladatel české poezie do angličtiny a perské poezie Omara Chajjáma do češtiny.\n\nVystudoval akademické gymnázium v Praze a medicínu na pražské univerzitě, kterou absolvoval v roce 1889. Krátce nato odcestoval do Spojených států amerických, kde úspěšně pracoval jako lékař v Pittsburghu.\n\nVedle své lékařeké práce rovněž překládal českou poezii do angličtiny (Karel Jaromír Erben, Vítězslav Hálek, Jan Neruda, Jaroslav Vrchlický, Julius Zeyer). Z angličtiny přeložil a po návratu do Prahy vydal \"Čtyřverší Omara Chajjáma\" podle anglického překladu Edwarda Fitzgeralda.\n\nV pozdním věku se začal učit persky a \"Čtyřverší (Rubáiját) Omara Chajjáma\" přeložil znovu, přímo z perštiny.\n\n\n"}
{"id": "424581", "url": "https://cs.wikipedia.org/wiki?curid=424581", "title": "Nikolaos Makarezos", "text": "Nikolaos Makarezos\n\nNikolaos Makarezos (řecky \"Νικόλαος Μακαρέζος\"; *1919 - 3. srpna 2009) byl řeckým armádním velitelem a jedním ze strůjců vojenského převratu, který svrhl vládu Panagiotise Kanellopulose a zavedl v zemi diktátorský režim řeckých plukovníků.\n\nNarodil se roku 1919 ve vesnici Gravia ve Fókii. Poté, co se vyznamenal během bojů za druhé světové války, se seznámil s plukovníkem Georgiosem Papadopulosem a později také s brigádním generálem Stylianosem Pattakosem. Spolu tito tři muži během nestabilní politické situace v Řecku naplánovali ozbrojený převrat a 21. dubna 1967 svrhli vládu Panagiotise Kanellopulose.\n\nPo většinu vlády řecké vojenské junty neboli řeckých plukovníků zastával Makarezos funkci místopředsedy vlády s odpovědností za ekonomiku státu. Po pádu režimu roku 1974 byl Makarezos odsouzen za vzpouru a velezradu k trestu smrti, ale rozsudek byl posléze zmírněn na doživotní vězení.\n\nOd roku 1990 byl Makarezos z vězení kvůli špatnému zdravotnímu stavu propuštěn. Tvrdil, že litoval svých činů, avšak stále se pyšnil svými ekonomickými úspěchy dosaženými během sedmileté éry vojenského režimu.\n\nZemřel 3. srpna 2009 ve věku 90 let. Zanechal po sobě manželku a dvě děti.\n\n"}
{"id": "424587", "url": "https://cs.wikipedia.org/wiki?curid=424587", "title": "Augustin Bartoš", "text": "Augustin Bartoš\n\nAugustin Roman Bartoš (1. března 1888, Červený Kostelec – 24. ledna 1969, Praha) byl český pedagog, druhý ředitel Jedličkova ústavu v letech 1920 – 1945. Vystudoval učitelský ústav v Hradci Králové. Převzal Jedličkův ústav ve špatném finančním stavu, ale za jeho vedení ústav dosáhl velkého rozmachu (reorganizace) a stal se světoznámým. (Bartoš využil zkušenosti z cesty po severských zemích.) Roku 1945 odešel z Jedličkova ústavu, přijal místo inspektora. Organizoval školy v přírodě, prosazoval moderní vyučovací metody ve výchově postižených. V letech 1945-1951 působil i jako lektor defektologie na PF UK Praha.\n\nBartoš byl průkopníkem projektového vyučování. Ve svém díle \"Automobil vychovatelem\" (1931) popisuje, jak zřídil jízdu autokarem (děti se na jízdu připravovali ve všech předmětech (např. počítaly vzdálenost, spotřebu benzínu apod.), při samotné jízdě poznávaly okolí – byla to první pojízdná škola v přírodě). Automobil se tak stal prostředkem výchovy a vzdělávání. Studoval \"neobvyklé psaní\" – publikoval studii nazvanou \"Neobvyklé psaní\" (1943) o písmu tělesně vadných dětí („nepíšeme rukou, nýbrž mozkem“), kde popsal způsoby náhradního psaní.\n\nJe po něm pojmenován Bartošův fenomén (1944), tedy objev dermatoglyfů (obnovení hmatu) – masáží se na pahýlu končetiny časem vyvine citlivost jako na článcích prstů. Vynalezl také některé pracovní protézy, zavedl výrobní praxi žáků v továrně, základní výchovný princip byla fyzická práce. Sestavil \"Návrh osnov škol pro děti tělesně vadné\" (1935) – kde propagoval hlavně sport, hudební výchovu, zpěv a ruční práce i pro chlapce. Rozdělení škol: školy pro tělesně vadné žáky – ústavy pro léčení, výcvik těl. vadných dětí – školy v léčebnách.\n\n"}
{"id": "424592", "url": "https://cs.wikipedia.org/wiki?curid=424592", "title": "Turista (časopis)", "text": "Turista (časopis)\n\nČasopis Turista je magazín Klubu českých turistů založený roku 1889. Jeho cílem je propagace turistiky, seznamování s přírodními, historickými a kulturními zajímavostmi Česka a také zajištění informovanosti členů KČT. \n\nČasopis Turista je 80stránkový celobarevný magazín Klubu českých turistů, který vychází 10x ročně. Časopis přináší tipy na výlety pěšky, na kole, na běžkách či na lodi. Časopis představuje historii i současnost české turistiky, zajímavosti přírodní, kulturní i historické (jako jsou například rozhledny, naučné stezky, památky, muzea atd.). Každé číslo má své téma – 16stránkový blok představující jeden z regionů Česka. V časopisu jsou zveřejňovány rozhovory s osobnostmi z oblasti turistiky a cestovního ruchu, informace o novém turistickém vybavení, o turistické literatuře a také o službách pro cestovatele. V rubrice „Zprávy KČT“ časopis informuje o činnosti KČT a jeho odborů. Vydavatelem časopisu Turista je Klub českých turistů, zhotovitelem je společnost Lidé&Hory. Šéfredaktorem časopisu je Michal Bařinka. Časopis je volně prodejný a je možné si jej předplatit. Jedno číslo stojí 57 Kč, roční předplatné 550 Kč, členové KČT s rozšířených či TOP členstvím mají slevu na 400 Kč. \n\nS vydáváním vlastního spolkového časopisu počítal Klub českých turistů již od svého založení v roce 1888. První číslo Časopisu turistů vyšlo dne 4. února 1889. Iniciátorem a prvním redaktorem se stal Vilém Kurz, kterému v práci pomáhali Ferdinand Tallowitz a Ladislav Čech. Tisk časopisu nejprve probíhal v tiskárně bratří Šimáčku a jeho náklad byl 800 ks, posléze poklesl na 600 ks. Historicky prvním příspěvkem se stalo provolání „Naše snahy“, které informovalo o cílech nově založené Klubu českých turistů i jeho Časopisu turistů. \n\nČasopis vycházel od roku 1889 jako magazín Klubu českých turistů, přičemž za období největší slávy je považována éra první republiky, kdy byl redaktorem Jiří Stanislav Guth-Jarkovský (v letech 1897–1926). V roce 1948 však musel Klub českých turistů svou činnost ukončit, a to včetně vydávání klubového periodika. Od roku 1949 pak začal vycházet měsíčník Turistika – Horolezectví, který až do roku 1952 vydávala Česká obec sokolská. V roce 1953 převzal vydávání Statní výbor pro tělesnou výchovu a sport. Následně časopis několikrát změnil svůj název: v letech 1955–1958 se nazýval Turistika, v letech 1959–1961 Turistika – Horolezectví, v letech 1962–1969 Turista, v letech 1969–1970 Turista – Magazín na cestu, v letech 1971–1980 Turista – Měsíčník na cestu a v letech 1981–1984 Turista na cestu. Svůj dnešní název Turista (bez podtitulu) nese od roku 1985. Od roku 1962 byl vydavatelem časopisu Československý svaz tělesné výchovy a jeho zhotovitelem Sportovní a turistické nakladatelství v Praze. Po sametové revoluci se vydavatelem časopisu stal opět Klub českých turistů. Od roku 1995 byla zhotovitelem časopisu společnost Litera Plzeň. V roce 2016 byla spolupráce ukončena výpovědí ze strany Klubu českých turistů a od roku 2017 se stala novým zhotovitelem společnost Lidé&Hory.\n\n\nVe svém dlouhé historii získal časopis několik uznání a ocenění. Největšího věhlasu požíval za první republiky, kdy byl jeho redaktorem Jiří Stanislav Guth-Jarkovský (v letech 1897–1926). I v moderní době však časopis, jeho redakce a spolupracovníci získali několik ocenění.\n\nRedakce časopisu získala cenu „Prix non pereant – Památky potřebují publicitu“ za rok 2005, kterou udělil Syndikát novinářů České republiky a Výbor pro vzdělání, vědu, kulturu, lidská práva a petice Senátu Parlamentu ČR v rámci soutěže Média na pomoc památkám.\n\nRedakce získala v této soutěži 1. cenu v kategorii publicistika za rok 2009. Laureáty vybíral Syndikát novinářů ČR a spolek \"Pro Bohemia\". Navíc byl oceněn 3. místem také dopisovatel časopisu Roman Hartl za seriál článků o málo známých památkách Rakovnicka, Křivoklátska a Lounska.\n\nRoku 2012 získal kmenový autor časopisu Jakub Hloušek 2. místo v novinářské soutěži Média na pomoc památkám za sérii článků o málo známých památkových objektech.\n\n"}
{"id": "424594", "url": "https://cs.wikipedia.org/wiki?curid=424594", "title": "Bořetice (Červené Pečky)", "text": "Bořetice (Červené Pečky)\n\nBořetice jsou místní částí městysu Červené Pečky ve Středočeském kraji v okresu Kolín. Ves se rozprostírá podél Vysockého potoka ústícího do návesního rybníka. V roce 2011 zde bylo evidováno 59 adres.\n\nBořetice leží v katastrálním území Bořetice u Kolína o rozloze 1,98 km².\n\nSeverně od vesnice, nad jižním okrajem Ratboře se dochovaly nevelké pozůstatky bořetického hradiště z doby halštatské. U jihozápadního cípu rybníka stojí kaple zasvěcená svatému Janu Nepomuckému a vedle něj roste památná 250 let stará lípa velkolistá s obvodem kmene cca 450 centimetrů. \n\n"}
{"id": "424595", "url": "https://cs.wikipedia.org/wiki?curid=424595", "title": "Motorový vůz M 21.0", "text": "Motorový vůz M 21.0\n\nMotorové vozy řady M 21.0 byly vyráběny v letech 1937 až 1948 v Tatře Kopřivnice pro úzkorozchodné tratě ČSD. Bylo vyrobeno celkem devět vozů řady M 21.0, které byly dodány na tratě v okolí Jindřichova Hradce, dráhu Třemešná – Osoblaha a tzv. Boržavskou dráhu na Podkarpatské Rusi. Několik vozů se dochovalo do současnosti. Podle podobnosti s řadou M 131.1 se těmto vozům někdy přezdívá „úzký Hurvínek“.\n\nVozy řady M 21.0 byly čtyřnápravové motorové vozy se dvěma podvozky, z nichž byl jeden hnací. Byl využit šestiválcový reverzační benzínový motor Tatra a čtyřstupňová mechanická planetová převodovka. Vozová skříň byla osmibokého tvaru se zúženými představky, obě čela vozu byla průchozí. V interiéru se nacházely dva oddíly pro cestující, které byly od sebe odděleny zavazadlovým prostorem, kabinou WC a chodbičkou. Vstup zajišťovaly dveře v představcích, zavazadlový oddíl měl vlastní dvoukřídlé dveře v bočnici. Poválečné vozy byly mírně prodlouženy o 26 cm.\n\nPro zrychlení a zkvalitnění dopravy na úzkorozchodných tratích objednalo v roce 1935 československé ministerstvo dopravy u kopřivnické Tatry dva motorové vozy nové řady M 21.0. Oba byly dokončeny v roce 1937 a byly předány na síť tzv. Boržavské dráhy na Podkarpatské Rusi. V roce 1939 byly vyrobeny další dva vozy (M 21.003 a 004), které od roku 1940 jezdily na jindřichohradeckých úzkorozchodkách. Pátý vůz byl objednán v roce 1941, vzhledem k válečným událostem ale byl do Jindřichova Hradce dodán až v roce 1945. V letech 1947 a 1948 byly vyrobeny poslední čtyři vozy: M 21.006 a 007 jezdily na trati Třemešná – Osoblaha, poslední dva byly opět určeny pro jindřichohradecké dráhy.\n\nOba podkarpatoruské vozy převzaly v roce 1939 maďarské dráhy a do Československa se již nevrátily. Zbylých sedm vozů jezdilo do přelomu 50. a 60. let, kdy byly definitivně nahrazeny vlaky s motorovými lokomotivami řady TU 47.0. Z provozu byly vyřazeny mezi lety 1958 a 1962.\n\n\n\n\n"}
{"id": "424604", "url": "https://cs.wikipedia.org/wiki?curid=424604", "title": "Quanta Computer", "text": "Quanta Computer\n\nQuanta Computer je tchajwanská společnost, která vyrábí notebooky a jinou spotřební elektroniku. Je největším světovým výrobcem notebooků, vyrábí asi jednu třetinu prodaných notebooků. Společnost byla založená v roce 1988, její tehdejší zakladatel Barry Lam je stále jejím prezidentem. Kromě Tchaj-wanu společnost vyrábí v Číně.\n\nSpolečnost sama své výrobky neprodává koncovým zákazníkům pod svou značkou, mezi její zákazníky patří Acer, Apple, Cisco, Compaq, Dell, Fujitsu, Gateway, Hewlett-Packard, Lenovo, Sharp, Siemens, Sony, Sun Microsystems a Toshiba. Společnost také vyrábí superlevný notebook XO-1\n"}
{"id": "424605", "url": "https://cs.wikipedia.org/wiki?curid=424605", "title": "John Francis Ahearne", "text": "John Francis Ahearne\n\nJohn Francis „Bunny“ Ahearne (24. listopadu 1900 Wexford, Irsko – 11. dubna 1985 Toddington, Spojené království) byl hokejový funkcionář, osmý předseda IIHF.\n\nNarodil se v Irsku, od 16 let byl sedm let v britské armádě radistou, poté se stal úspěšným podnikatelem v cestovním ruchu. První kontakty s ledním hokejem měl na začátku 30. let, od roku 1933 byl sekretář britského hokejového svazu. Vytvořil olympijský tým Velké Británie pro ZOH 1936 převážně z hráčů kanadského původu a dovedl jej k olympijskému vítězství. Po válce se stal významným funkcionářem mezinárodní úrovně. Nejdříve byl v letech (1947 – 51) generálním sekretářem IIHF, poté místopředsedou (1951 – 57) a od 1957 v pravidelných intervalech 1957 – 60, 1963 – 66 a 1969 – 75 předsedou IIHF. Mezitím byl v letech 1960 – 63 a 1966 – 69 místopředsedou IIHF. Zúčastnil se více než 40 mistrovství světa, předsedal 55 kongresům IIHF. Autoritativním způsobem vedl mezinárodní federaci. Uplatňoval na každém kroku obchodní schopnosti. Byl velkým odpůrcem účasti profesionálních hráčů z Kanady a USA na MS (roztržka s Kanadou 1969, jejíž reakcí byla sedmiletá neúčast Kanady na světových šampionátech). Byl jednou z největších postav mezi funkcionáři IIHF. Od roku 1975 byl čestným předsedou IIHF a od roku 1977 třetí Evropan (po P. Loicqovi a A. Tarasovovi) v Síni slávy v Torontu.\n\n\n\n\n\n"}
{"id": "424612", "url": "https://cs.wikipedia.org/wiki?curid=424612", "title": "Zadky", "text": "Zadky\n\nZadky (1869 Sadky, 1880–1900 Sádky, 1910 Zádky; německy \"Johannesfeld\") je malá vesnice, spadající pod obec Neplachovice v okrese Opava v Moravskoslezském kraji. Dvůr „Johannesfeld” byl součástí velkostatku Neplachovice, v letech 1898-1945 v držení šlechtického rodu Pillersdorfů. Žije zde zhruba obyvatel. \n\nNázev se vyvíjel od varianty Johannisfeld a Neu Elend (1836), Johannisfeld, Sadky (1870), Sadky (1881), Johannisfeld a Sádky (1894) až k podobě Zadky v roce 1924. Původní název Johannisfeld znamenal Johannovo či Janovo pole a odkazoval na jednoho z majitelů neplachovického dvora. Česká pojmenování Sádky či Zadky se používala až od roku 1870. Původ jména má dva významy: buď odkazuje na část katastru, která ležela daleko od vsi (vzadu), nebo je název odvozen od slova sádky (vodní nádrž na chov ryb), neboť se na zdejším území dříve nacházely rybníky.\n\nZadky byly založeny v roce 1779.\n\nZadky se nachází přibližně 2,5 kilometru jihozápadně od Neplachovic, a přibližně 9,5 kilometru severozápadně od okresního města Opava.\n\n"}
{"id": "424614", "url": "https://cs.wikipedia.org/wiki?curid=424614", "title": "Klenice (říčka)", "text": "Klenice (říčka)\n\nKlenice je říčka v Královéhradeckém (okres Jičín) a Středočeském kraji (okres Mladá Boleslav), levostranný přítok řeky Jizery. Délka toku je 29,3 km. Plocha povodí měří 169,9 km².\n\nŘíčka pramení jihovýchodně od obce Libošovice na svazích Nepřívěcké hůry ve Vyskeřské vrchovině v CHKO Český ráj. Teče převážně jihozápadním směrem. Nejprve teče zhruba na severozápad a brzy podtéká železniční trať 064. V Libošovicích přijímá zprava stejně dlouhé pramenné rameno a začíná se západním směrem zahlubovat v Kostecké pahorkatině do skalnatého \"Prokopského údolí\". U ústí údolí přijímá dva přítoky zprava – s druhým (přitéká podobně širokým údolím, kde napájí rybník \"Partoťák\") se Klenice spojuje v \"Bílém rybníku\". Pak říčka zahýbá zhruba na jih, míjí hrad Kost a vstupuje do nejhlubšího úseku údolí, lemovaného výraznými kolmými pískovcovými stěnami v přírodní rezervaci Plakánek (část \"Střehomský Plakánek\"). V tomto úseku přijímá zprava i zleva víceméně sezónní přítoky i silné boční prameny přímo v údolí. Napájí zde romantický rybník \"Obora\" (\"Pilský\"), za nímž přijímá zleva přítok Vesecký potok tekoucí z \"Veseckého Plakánku\".\n\nPo opuštění Plakánku u Střehomi vtéká říčka do široce rozevřeného údolí v Mladoboleslavské kotlině, které pak postupně téměř mizí. Mezi Střehomí a Dolním Bousovem pak napájí soustavu rybníků \"Komorník\", \"Buškovský\", \"Šlejferna\" (po jeho hrázi vede silnice I/16) a \"Červenský\" (největší na celém toku). V Červenském rybníku přijímá zleva přítok Sobotku a několik dalších krátkých přítoků zprava. Za rybníkem napájí dvě tovární nádrže. Ve městě Dolní Bousov a okolí přijímá několik přítoků: Trnický potok, Kotelská strouha (v místě soutoku Klenice ostře mění směr z jihu na západ), Bousovský potok, dále mezi Rohatskem a Svobodínem pak Řitonický potok. V Dolním Bousově Klenice podtéká silnice II/281 a II/279, za městem podtéká znovu železniční trať 064 a drží se nadlouho vedle ní. Od Svobodína a Bechova, kde se odděluje \"Mlýnský náhon\" do rybníku \"Vorlík\", po Martinovice protéká rozlehlými poli vklíněnými mezi lesy bez jakýchkoli sídel. U Martinovic přijímá zprava Přepeřský potok, u Sukorad zleva Petkovský potok, znovu podtéká trať 064. Mezi Sukorady a Židněvsí přijímá zprava Sukoradskou stoku, zleva Křešovský potok a další náhon od rybníku Vražda. Od Března přijímá zleva další Mlýnský náhon, když předtím podtéká silnici II/280. Mezi Židněvsí a Plazy přijímá zprava Valskou svodnici. Od Kolomut teče Klenice víceméně už jen západním směrem, podtéká dálnici D10 a vzápětí přijímá zprava poslední přítok, Zalužanskou vodoteč. Pak již protéká jižním okrajem Mladé Boleslavi. Poslední úsek vede sevřeným údolím lesoparku Štěpánka, kde dvakrát prudce mění směr (zpět na západ). U ostrohu s Mladoboleslavským hradem vstupuje Klenice do údolí Jizery a vlévá se do této řeky na jejím 37. říčním kilometru.\n\n\nPrůměrný průtok v ústí činí 0,44 m³/s, v Dolním Bousově 0,22 m³/s.\n\nV době rozkvětu rybníkářství v 16. až 18. století bývalo v povodí Klenice několikanásobně více rybníků než v současnosti. Největším rybníkem v širém okolí býval \"Velký klenický rybník\" u Března. Od 18. století byly ale rybníky postupně vysoušeny pro potřeby zemědělské půdy. Dnes jsou na místech většiny někdejších rybníků úrodná pole a louky. Největší současný rybník, Červenský (původně zván \"Prostředek\"), byl například na konci 18. století vysušen a pak znovu obnoven ve 20. století. Z přítoků Klenice se nejvíc rybníků dochovalo na \"Křešovském potoku\".\n"}
{"id": "424615", "url": "https://cs.wikipedia.org/wiki?curid=424615", "title": "University of Missouri", "text": "University of Missouri\n\nUniversity of Missouri (také známa jako University of Missouri-Columbia, MU nebo Mizzou), Missourská univerzita, je státní univerzita ve městě Columbia v americkém státě Missouri. S 27 985 studenty je nejdůležitějším střediskem Univerzitního systému státu Missouri (University of Missouri System). Univerzita je členem Asociace amerických univerzit (Association of American Universities) a je zvláště známá díky svému výzkumu a výuce v oborech: žurnalistika, právní vědy, zemědělství a veterinární lékařství. V současnosti se obzvláště zaměřuje na biotechnologie.\n\nMissourská univerzita byla založena v roce 1839. Od roku 1867 škola přijímala dívky na učitelství, od roku 1871 na všechny obory. Afroameričtí studenti mohou na MU studovat od roku 1950.\n\nSportovní týmy školy se nazývají \"Missouri Tigers\".\n\n\n"}
{"id": "424616", "url": "https://cs.wikipedia.org/wiki?curid=424616", "title": "Pricesaurus", "text": "Pricesaurus\n\n\"Pricesaurus\" (\"ještěr [Llewellyn] Priceové\") je neoficiálním rodovým jménem pterodaktyloidního ptakoještěra ze spodnokřídové formace Santana v Brazílii. V roce 1986 se v abstraktu objevil název \"Pricesaurus\", nic víc však o taxonu není známo. Typovým druhem neoficiálního rodu je \"P. megalodon\". Materiál sestává prakticky jen z fosílií krania.\n\n\n"}
{"id": "424620", "url": "https://cs.wikipedia.org/wiki?curid=424620", "title": "Zvířetice (hrad)", "text": "Zvířetice (hrad)\n\nZvířetice jsou zřícenina renesančního zámku přestavěného z původního gotického hradu nad vesnicí Podhradí asi dva kilometry jihozápadně od města Bakov nad Jizerou v nadmořské výšce 250 metrů. Od roku 1967 je zřícenina zámku chráněna jako kulturní památka.\n\nNa počátku 14. století založil nad řekou Jizerou hrad Zdislav z Lemberka, jeden ze tří synů Havla z Lemberka, zakladatele hradu Lemberk, klášterů a městeček v Jablonném v Podještědí i Českém Dubu.\n\nZdislav i jeho četní potomci se psali zprvu z Lemberka, později jako páni ze Zvířetic. Zůstali zde do roku 1504. Zdislav měl dva syny, celou řadu vnuků a pravnuků.\n\nPo pánech ze Zvířetic a nedlouhém vlastnictví Václava Sezimy z Ústí se hradu roku 1528 ujali Vartenberkové a postupně jej přestavěli na renesanční zámek. Po krátkém období let 1610 až 1623 v postupném vlastnictví Jiřího Vratislava z Mitrovic a Jana Vlka z Kvítkova zámek a okolí získal mocný rod Valdštejnů, kteří zde nechali postavit barokní kapli. V druhé polovině 17. a v 18. století sloužil objekt už jen správě panství jako sídlo vrchnostenských úřadů. Roku 1693 zámek vyhořel. Byl sice opraven, ale zásah blesku v roce 1720 způsobil nový ničivý požár a pak už byl zámek definitivně opuštěn.\n\nV dalších letech byl zámek rozebírán na stavební materiál, proto rychle chátral. Ještě na kresbě a fotografii Karla Hynka Máchy z konce 19. století můžeme hradní věž vidět celou. Část se jí zřítila na přelomu 19. a 20. století. Ve třicátých letech ji Klub českých turistů přeměnil v rozhlednu. Později se ruiny ujalo původně svazácké hnutí Brontosaurus (letní tábory dobrovolníků) a došlo k jejímu zakonzervování a menším opravám.\n\nV předhradí se dochovaly pouze terénní relikty staveb a budova renesanční sladovny. Čelní stranu a boky hradního jádra chránil mohutný příkop a před ním ještě val. Jádro mělo lichoběžníkový půdorys a na čelní straně stály v nárožích okrouhlé věže. Severní věž byla zvýšena během renesanční přestavby, kdy k ní byla také přesunuta brána, která se původně nacházela u západní věže. Ta se dochovala jen částečně a třetí věž, která stávala ve východním nároží, byla zbořena a nahrazena barokní kaplí. Z paláce, který stál nad řekou na jižní straně, se dochovaly valeně klenuté místnosti přízemí. Budova podél západní zdi je pozdně gotického původu a zástavba na čelní straně vznikla v období renesance.\n\nZřícenina je dobře viditelná od vlakového nádraží Bakov nad Jizerou, kde se křižují železniční tratě 070 a 080, odkud je cesta ke zřícenině dlouhá necelý kilometr. Z nedaleké vesničky Podhradí vede krátké stoupání po modré turistické značce. Vstup je volný. Pod hradem vede nejen železnice, silnice Bakov nad Jizerou – Debř, ale teče pod ním i řeka Jizera. Zejména právě na údolí Jizery a nad ním se tyčící vrch Baba je pěkný výhled z hradní věže, ale v dáli jsou vidět i Český ráj, Ještěd, Bezděz a Krkonoše.\n\nNa začátku roku 2015 byl dokončen projekt Zvířetice 3D, který představuje virtuální rekonstrukci zámku Zvířetice v předpokládané podobě z roku 1683, tedy v dobách jeho největší slávy. Rekonstrukci v podobě virtuálního trojrozměrného modelu doplňuje i velký fyzický model zámku. Projekt, jenž vypracoval vývojový tým Vojtěcha Dvořáka, byl oficiálně představen slavnostní prezentací dne 21. března 2015 v sále muzea v Bakově nad Jizerou. Představení s názvem \"Zvířetice 1683\" zahrnovalo videoprojekci 3D modelu a odhalení fyzického modelu. Fyzický model je nyní umístěn v novém infocentru Zvířetice v Podhradí, které vznikalo souběžně s projektem a bylo otevřeno v květnu 2015. V okolí infocentra a parkoviště byla instalována nová informační stezka se sedmi zastaveními vedoucí k zámku.\n\n\n"}
{"id": "424621", "url": "https://cs.wikipedia.org/wiki?curid=424621", "title": "Anna Kareninová", "text": "Anna Kareninová\n\nAnna Kareninová, nebo také Anna Karenina (\"Анна Каренина\") je román Lva Nikolajeviče Tolstého poprvé vydaný na pokračování v letech 1873 až 1877, tedy krátce po návratu z Evropy a svatbě s jeho ženou.\n\nV románu se proplétají dva hlavní příběhy: tragický, beznadějný osud Anny, jejího muže i milence a nalezení životního štěstí a pravdy ve vztahu mezi Levinem a Kitty. Děj se odehrává v převratné době, kdy do carského Ruska pronikala spolu s železnicí průmyslová revoluce. Autor si přitom všímá dopadů do společnosti, reakcí tehdejších lidí, přínosů i ztrát. V knize nalezneme pro Tolstého typické zamýšlení se nad mentalitou ruských mužiků, aristokratickou společností, vztahem mezi muži a ženami, dobrem, pravdou i hledáním víry. Těžiště knihy není ve vlastním ději, ale v fascinujícím popisu vnitřního světa jednotlivých postav.\n\nTolstoj v tomto díle zkoumá společnost nahlížením do lidských vztahů a do nitra člověka samotného. Odhaluje proměnlivost člověka, touhu po štěstí a úsilí o mravní sebezdokonalení. V hlavních postavách probíhá proces uvědomování si sama sebe, jsme svědky jejich ztroskotání, která je vedou k životní zralosti a zmoudření. Celkovým tragickým laděním románu, objektivním způsobem vyprávění a využíváním symbolických motivů, které vyvolávají úzkost a nepokoj, vyjadřuje autor nesouhlas s buržoazním vývojem Ruska.\n\nRomán bývá srovnáván s podobně laděným příběhem, a sice s Paní Bovaryovou od Gustava Flauberta, ale zobrazuje jiný typ „nevěrné ženy“. Anna není natolik romanticky laděná, v mimomanželských vztazích nehledá chybějící romantično, ale jen jedinou lásku k osudovému muži, na rozdíl od Emmy Bovaryové ctí morální hodnoty a je láskyplnou matkou.\n\n\nAnna Kareninová, aristokratka, manželka státního úředníka, dá přednost opravdovému citu a upřímnosti před společenskými konvencemi. Je milující matkou syna s morálními hodnotami, v manželství se však dopustí nevěry kvůli osudové lásce. Její jednání je společností odsouzeno a přivádí ji do bezvýchodné situace. Beznaděj a rozvrat jejího duchovního světa se postupně prohlubují do té míry, že skončí kvůli bezvýznamnému popudu svůj život sebevraždou.\n\nMilostný příběh Anny Kareninové se odvíjí na historickém pozadí společenského života ruské aristokracie a jeho poněkud pokrytecké morálky. Smysl lásky a rodiny v lidském životě, hledání východiska z mravní společenské krize představuje autor na třech příkladech: na rodinných vztazích Kareninových, Oblonských a Levinových. Tři roviny příběhu se navzájem prolínají a vyúsťují do zlomových situací. Anna řeší svůj rozchod se společností a ztrátu Vronského lásky sebevraždou, Dolly Oblonská se s konvenčním vztahem v manželství smíří kvůli dětem. Na příkladu vztahů Levinových autor popisuje svou představu téměř ideálního vztahu.\n\nRomán začíná líčením rodinné krize manželů Oblonských. Dolly Oblonská zjistí, že její manžel udržuje intimní korespondenci s bývalou vychovatelkou dětí, a chce ho proto opustit. Stěpan Oblonskij si je této chyby vědom a snaží se situaci vyřešit tím, že povolá z Petrohradu svou sestru Annu Kareninovou, aby je opět smířila. Dolly seznámí Annu se svou mladší sestrou Kitty Ščerbackou. Kitty si má v této době vybrat ženicha. Zajímají se o ni dva muži: mladý atraktivní důstojník Vronskij a dlouholetý rodinný přítel Konstantin Levin (má mnoho společného s L. N. Tolstým), který ji hluboce miluje. Kitty se ale rozhodne pro Vronského. Vronskij ovšem neměl nikdy v úmyslu si Kitty vzít. Když krátce na to potká na plese v Moskvě Annu Kareninovou, zamiluje se do ní a protančí s ní celý večer. Zdrcená Kitty odjíždí do ciziny, kde si postupně vybuduje nový žebříček hodnot.\n\nBěhem opojení na plese si Anna uvědomí, co způsobila, a rozhodne se vrátit do Petrohradu k manželovi, kterého nemiluje, a k synovi Serjožovi. Odjíždí ze strachu, aby se do Vronského nezamilovala. Ten ji však pronásleduje a Anna podléhá citům. Celý tento vztah ji postupně ničí. Anna nedovede být pokrytecká, nedovede lhát a přetvařovat se a svůj poměr nechce tajit. Proto ji společnost přísně odsuzuje. Když Anna zjistí, že je s milencem těhotná, řekne vše manželovi a opustí jej. Tím se však musí vzdát svého syna Sergeje. Po těžkém porodu dcerky odjíždí s Vronským do ciziny.\n\nPo návratu z ciziny si postupně Kitty začne vyčítat, že odmítla Levina, protože si uvědomí, že on je ten, koho doopravdy miluje. Díky Stěpanovi se opět setkává s Levinem, který se jí dosud vyhýbal. Levin ji zvláštním způsobem znovu požádá o ruku (jeden z autobiografických prvků), což Kitty nadšeně přijme a po svatbě spolu žijí na Levinově venkovské usedlosti.\n\nKareninovi stále nejsou rozvedeni. Mezi Vronským a Annou dochází k častým hádkám. Anna má špatné svědomí a trpí odloučením od syna a vyloučením ze společnosti. V důsledku hluboké frustrace začne na Vronského bezdůvodně žárlit. I když Vronský Annu velmi miluje, cítí se být vázán a těžko tuto situaci zvládá. Proto se Anně raději vyhýbá. Jednoho dne, po další hádce s Vronským, její zoufalství vrcholí. Uvědomuje si bezvýchodnost své situace. Vydá se za Vronským, který odjel k matce. Na nádraží se nešťastnou náhodou dozví, že u jeho matky je zároveň i dívka jevící o Vronského zájem. Tento poslední impuls způsobí zlom v její rozvrácené psychice a Anna skočí pod vlak, který právě projíždí kolem. Dřív, než ji vlak stihne usmrtit, si uvědomí, co udělala, a pokusí se ještě uniknout.\n\nKdyž se Vronský dozví o její sebevraždě, ztrácí smysl svého života a nastupuje jako dobrovolník do války proti Turkům v Srbsku.\nVšechny hlavní postavy se během celého díla opakovaně potkávají, řeší spolu krizové situace a jsou spolu navzájem spojeny rozličnými vztahy.\n\n\n\n\n\n\n\n\n\n"}
{"id": "424626", "url": "https://cs.wikipedia.org/wiki?curid=424626", "title": "Jürgen Prochnow", "text": "Jürgen Prochnow\n\nJürgen Prochnow (* 10. června, 1941 v Berlíně, Německo) je německý herec. Mezi jeho nejznámější role patří: kapitán ponorky (námět Heinrich Lehmann-Willenbrock) ve válečném filmu \"Ponorka\" (Das Boot 1981), vévoda Leto Atreides v \"Duně\" (1984) a jako padouch Maxwell Dent v \"Policajt v Beverly Hills II\".\n\nNarodil se v Berlíně a vyrostl v Düsseldorfu, jako syn inženýra. Má staršího bratra Dietera. Studoval herectví na Folkwang Akademii v Essenu. Díky jeho častému působení na plátně a jeho plynulé angličtině se stal jedním z nejúspěšnějších německých herců v Hollywoodu. Ztvárnil Arnolda Schwarzeneggera ve filmu o hercově politické kariéře v Kalifornii, nazvaném \"Vzestup Arnolda Schwarzeneggera\". Shodou okolností byl jedním z herců navrhovaných na hlavní roli ve filmu \"Terminátor\". Také se objevil jako hlavní protivník Broken Lizard ve filmu \"Oktoberfest\", který obsahuje jeho ponorkovou scénu odkazující na jeho roli ve filmu \"Ponorka\". Také dabuje Sylvestera Stalloneho v německé verzi \"Rocky\" a \"Rocky II\".\n\nByl zraněn v obličeji (popáleniny 1. a 2. stupně) poté co prováděl kaskadérský prvek během natáčení filmu \"Duna\". V jedné scéně byl vévoda Leto (Prochnow) na nosítkách připoután černými pásy a táhnut. Během této scény nad ním praskla velká žárovka (kvůli vysoké teplotě) a tekuté sklo na něj začalo skoro kapat. Naštěstí se herec dostal z popruhů těsně před tím, než tekuté sklo dopadlo na místo, kde byl přivázaný. Během natáčení scény o snu, měl na sobě speciální zařízení, které vypuzovalo zelený dým (znázorňující jedovatý plyn) z tváře, když se zraní. Navzdory důkladnému testování, dým způsobil Prochnowovi popáleniny 1. a 2. stupně na tváři. Tato scéna je ve filmu v původní verzi.\n\n\n\n"}
{"id": "424627", "url": "https://cs.wikipedia.org/wiki?curid=424627", "title": "Třebušice", "text": "Třebušice\n\nTřebušice () byly obec v okrese Most v Ústeckém kraji. Nacházely se zhruba 5 km severozápadně od centra dnešního města Mostu za kopcem Ressl v nadmořské výšce 243 metrů. Obec Třebušice byla zbořena kvůli těžbě uhlí a při výstavbě ethylenovodu pro Chemické závody Litvínov v letech 1978-1980.\n\nTřebušice se nacházely ve stejnojmenném katastrálním území o výměře 563 ha, které se po zániku obce stalo jedním z katastrálních území části Komořany města Mostu. Název zaniklé obce je zachován také v názvu železniční stanice \"Třebušice\" na železniční trati Ústí nad Labem - Chomutov.\n\nNázev vesnice je odvozen ze jména \"Třebucha\" ve významu ves lidí Třebuchových. V historických pramenech se jméno vesnice objevuje ve tvarech in Trzeboczicz (1391), w Trzebusycziech (1507), Trzebusycze nebo Trypssicz (1585), Tribschitz (1787) nebo Triebschitz (1846).\n\nPrvní písemná zmínka o obci pochází z roku 1319. Majitelé vsi ve 14. století nejsou známi. V roce 1505 získalo Třebušice spolu se vsí Souš město Most. Město obě vsi vzápětí v roce 1507 prodalo Janu z Veitmile, který byl pánem na mosteckém hradu a staly se tak součástí hradního panství. V roce 1895 Třebušice získalo opět město Most, když koupilo od císaře Rudolfa II. hrad i se vším příslušenstvím. V majetku města zůstaly Třebušice do roku 1690, kdy je získali Lobkovicové. Ti obec připojili ke svému panství Nové Sedlo-Jezeří. Ovšem už v roce 1713 se Třebušice dostaly opět do majetku města Mostu a byly začleněny do městského panství Kopisty, kam patřily až do zániku feudalismu v roce 1848. Třebušice se staly osadou obce Souš a až v roce 1895 získaly samostatnost.\n\nV roce 1767 se poprvé zmiňuje v Třebušicích kaple Obětování Panny Marie, která byla v roce 1822 obnovena a roku 1882 zvětšena.\n\nObyvatelstvo Třebušic se původně živilo rybolovem v Komořanském jezeře, chovem dobytka a zemědělstvím. Berní rula z roku 1654 udává pěstování pšenice a žita a také malé chmelnice a vinice. Z roku 1811 pochází první zpráva o dolování uhlí nedaleko Třebušic. Velký rozvoj těžby uhlí ovšem nastal až ve 2. polovině 19. století, kdy na katastru obce byly otevřeny doly Saxonia I (1879) a Saxonia II (1890).\n\nZa druhé světové války vznikly v okolí Třebušic tábory pro válečné zajatce a zahraniční dělníky, kteří sem byli nasazeni na nucené práce do dolů a na výstavbu chemických závodů.\n\nObec Třebušice byla zlikvidována v letech 1978-1980 při rozšíření těžby uhlí a kvůli výstavbě ethylenovodu pro provoz Petrochemie v rámci podniku Chemické závody Litvínov.\n\n"}
{"id": "424629", "url": "https://cs.wikipedia.org/wiki?curid=424629", "title": "Anna Karenina", "text": "Anna Karenina\n\nAnna Karenina může být:\n\n\n\n\n\n\n\n"}
{"id": "424640", "url": "https://cs.wikipedia.org/wiki?curid=424640", "title": "Vřes obecný", "text": "Vřes obecný\n\nVřes obecný (\"Calluna vulgaris\"), lidově nazývaný břes, břasa, erika, řes, jindavec, chvojčina, břesňák, hnidavec, hyndavec, modrý rozchod, suchotinka, vřes skotský, je jediný zástupce rodu vřes (\"Calluna\").\nLatinské rodové jméno \"Calluna\" je odvozeno z řeckého slova „k zametání“, jako rostlina určená k výrobě košťat. Druhové jméno \"vulgaris\" znamená latinsky běžný, obyčejný.\n\nVřes je nízkorostoucí keř dorůstající do výšky 20 až 50 centimetrů, nebo vzácně až jednoho metru. Je rozšířen v mnoha zemích Evropy a Malé Asie. Roste v kyselých půdách na výsluní a v polostínu. Je převládající dřevinou na vřesovištích a rašeliništích v Evropě po Turecko a Povolží a také v severozápadní Africe a některých bažinných porostech a kyselých borových a dubových lesích. Je odolný k okusu a regeneruje po občasných požárech.\n\nVřes kvete v pozdním létě růžově nebo růžovofialovou barvou, ale občas najdeme i bíle kvetoucí rostliny. Uschlý květ na kultivarech i po odkvětu zůstává na rostlině, což vede k zajímavým dekorativním efektům. Plodem je tobolka.\n\n\nUžívá se vnitřně v nálevu jako desinficiens močových cest, jako adstringens, mírné antiseptikum, diuretikum a diaforetikum při zánětech močového měchýře ve spojení se zvětšením prostaty a při chorobách ledvin; také při horečce, revmatismu a kloubových bolestech. Obvykle se podává ve směsích např. s řepíkem, šalvějí nebo přesličkou.\n\nBěžný v Evropě (včetně Islandu, Faerských ostrovů a Azor) a Malé Asii, vyskytuje se v rozsáhlých porostech především v severních oblastech. Byl zavlečen do Severní Ameriky a na Nový Zéland, kde je invazivním druhem.\n\n\nVřes je důležitým zdrojem potravy pro ovce a jelenovité, kteří se mohou krmit vrcholky rostlin, když sněhová pokrývka nízce pokrývá vegetaci.\n\nJe to velmi populární ozdobná rostlina v zahradách a parcích. Je vypěstováno mnoho odlišných kultivarů odlišných barvami květů, listů, ale i výškou růstu. Odlišné kultivary mají barvy květů od bílé, růžové po širokou škálu purpurové a červené. Období květu u kultivarů zahrnuje rozsah od pozdního července do prosince.\n\nVřes byl používán jako přísada při vaření piva během středověku před používáním chmele. Užití vřesu v pivu bylo pečlivě kontrolováno. Nať vřesu musela být očištěna od zbytku rostliny, protože houby rostoucí na kořenech mohly být halucinogenní nebo toxické.\n\nVřesový med je vysoce ceněný produkt. Má charakteristickou chuť a texturu. Je pomalu tekoucí, stává se gelem dokud není rozmíchán.\n\nV některých oblastech žije pověra, že bílý vřes přináší štěstí, a pruty bílého vřesu jsou prodávány k čarodějným účelům.\n\nLéčitelství: vřesu se přisuzují detoxikační účinky, léčí dnu, pomáhá při revmatismu a otocích nohou. Je doporučován jako lék při zánětech ledvin a močových cest. Má močopudné účinky, dezinfikuje močové cesty, lze jej použít jako sedativum a staří Slované věřili, že pomáhá i proti zlým silám.\n\nVřes je považován za rostlinu, která nemá vedlejší účinky, někteří autoři však uvádějí, že mírně zvyšuje krevní tlak. Doporučuje se neužívat čaj z vřesu déle než po dobu tří měsíců, pak by měla následovat tříměsíční přestávka.\nU vřesu se, stejně jako u ostatních vřesovcovitých, vyskytuje erikoidní mykorhiza nejčastěji s vřeckovýtrusou houbou \"Hymenoscyphus ericae\". Tato houba zajišťuje v nepříznivých podmínkách vřesoviště pro vřesovec dostatek vláhy a živin.. Bylo zjištěno, že tato houba produkuje enzym, který rozkládá buněčné stěny, celulózu a dokáže tak využít zbytky rostlin v půdě.\n\nVřesy dovezené na Nový Zéland se staly invazivním druhem v některých oblastech, jmenovitě v národním parku Tongariro, kde potlačují původní porosty. Lochmaea suturalis, hmyz napadající vřes, byl vypuštěn na Novém Zélandu, aby invazi vřesu zastavil. \n\n\n"}
{"id": "424641", "url": "https://cs.wikipedia.org/wiki?curid=424641", "title": "Danilo Kiš", "text": "Danilo Kiš\n\nDanilo Kiš (srbskou cyrilicí Данило Киш, 22. února 1935 Subotica — 15. října 1989 Paříž) byl srbský spisovatel a korespondenční člen SANU (Srpska akademija nauka i umetnosti). Je považován za prvního postmoderního srbského autora.\n\nNarodil se v Subotici v rodině maďarského žida Eduarda Kiše a Černohorky Milici Dragićevićové. V letech 1937 až 1942 žil v Novém Sadu, kde dokončil první třídu základní školy. Po protižidovských a protisrbských pogromech rodina odešla k otcovým příbuzným do vesnice Kerkabarabás v západním Maďarsku, kde školu dokončil a studoval i na dalších dvou gymnáziích. Roku 1944 byl Kišův otec odvezen do koncentračního tábora Auschwitz-Birkenau, odkud se nevrátil. Po válce byl roku 1947 zbytek rodiny repatriován do Černé Hory, kde se usídlil v Cetinji, historické metropoli země. Tam Kiš žil až do doby dokončení střední školy; vysokoškolské vzdělání získal na Filologické fakultě Bělehradské univerzity, kterou studoval v letech 1954 až 1958.\n\nKiš byl literárně činný od konce 40. let, kdy začal skládat básně a poezii rovněž překládal. Roku 1962 vyšla jeho první kniha, souborné vydání románů \"Mansarda\" a \"Žalm 44\". V 60. a 70. letech působil také jako lektor srbochorvatštiny ve Francii, od roku 1979 žil v Paříži.\n\nKiš se v roce 1962 oženil s Mirjanou Miočinovićovou, žil s ní až do rozvodu v roce 1981. Následující léta strávil s Pascale Delpechovou, se kterou žil až do konce svého života. Zemřel roku 1989 na rakovinu plic. Pochován byl v Bělehradě na Novém hřbitově.\n\nKiše proslavily hlavně romány, v roce 1962 mu dva vyšly jako jeho první kniha. Volnou trilogii vzpomínek na dětství a rodinu nazvanou \"Rodinný cirkus\" (\"Porodični cirkus\") tvoří soubor povídek \"Ze sametového alba\" (\"Rani jadi\", 1969, česky 1974 a 2000), román \"Zahrada, popel\" (\"Bašta, pepeo\", 1965, česky 2000) a román \"Přesýpací hodiny\" (\"Peščanik\", 1972). Tematikou nacistických vyhlazovacích táborů se zabývá román \"Žalm 44\" (\"Psalam 44\", 1962). V dílech, jakými jsou například \"Hrobka pro Borise Davidoviče\" (\"Grobnica za Borisa Davidoviča: sedam poglavlja jedne zajedničke povesti\", 1976) nebo \"Encyklopedie mrtvých\" (\"Enciklopedija mrtvih\", 1983) dokumentárním způsobem rozvinul příběhy obětí stalinské totality – poukazuje na časté zrady, klamy či lži.\n\n"}
{"id": "424642", "url": "https://cs.wikipedia.org/wiki?curid=424642", "title": "Veřejná listina", "text": "Veřejná listina\n\nVeřejná listina (latinsky \"instrumenta publica\") je listina, kterou vydal orgán veřejné moci v mezích své pravomoci nebo jiná listina, kterou zvláštní předpis za veřejnou označí. U veřejné listiny se ve správním nebo soudním řízení předpokládá její autenticita i pravdivost, pokud není prokázán opak. Padělání nebo pozměňování veřejné listiny je v České republice samo o sobě trestným činem (§ 348 trestního zákoníku). Veřejné listiny jsou v České republice vyňaty z ochrany autorského práva.\n\nZcela obecná legální definice veřejné listiny v českém právním řádu není, avšak je odvozována z toho, které typy listin staví občanský soudní řád a správní řád do stejného právního režimu jako listiny, které jsou zvláštními zákony za veřejné listiny výslovně označené. Občanský soudní řád v § 134 jmenuje listiny vydané státními orgány v mezích jejich pravomoci. Správní řád v § 53 odst. 3 používá širší vymezení, do nějž kromě listin vydaných státními orgány zahrnuje i listiny vydané orgány územních samosprávných celků (tedy kraji či obcemi v samostatné působnosti). Nový občanský zákoník (zákon č. 89/2012 Sb.) definuje veřejnou listinu v § 567 následovně: „Veřejná listina je listina vydaná orgánem veřejné moci v mezích jeho pravomoci nebo listina, kterou za veřejnou listinu prohlásí zákon; to neplatí, pokud trpí takovými vadami, že se na ni hledí, jako by veřejnou listinou nebyla.“ Ve smyslu § 3026 odst. 2 jí je vždy notářský zápis, případně soudně schválený smír.\n\nDefinici veřené listiny obsahuje až pro své účely trestní právo. Je jí listina vydaná soudem České republiky, jiným orgánem veřejné moci nebo jiným subjektem k tomu pověřeným či zmocněným jiným právním předpisem v mezích jeho pravomoci, potvrzující, že jde o nařízení nebo prohlášení orgánu nebo jiného subjektu, který listinu vydal, anebo osvědčující některou právně významnou skutečnost. Veřejnou listinou je i listina, kterou prohlašuje za veřejnou jiný právní předpis, a stejnou ochranu proti jejímu padělání navíc získávají i veřejné listiny, vydané orgány cizího státu, pokud mají na území České republiky podle mezinárodní smlouvy své účinky.\n\nVeřejnými listinami jsou listiny vydané státními orgány, například protokoly, úřední potvrzení a rozhodnutí soudů, rozhodnutí, osvědčení či potvrzení vydané orgány státní správy (např. občanský průkaz, cestovní pas, řidičský průkaz, zbrojní průkaz, rodný list, různé licence, koncese, List vlastnictví atd.), pro účely správního řízení i podobné dokumenty vydané v samostatné působnosti obcemi či kraji.\n\nVeřejnou listinou není listina, v níž orgán veřejné moci vystupuje jen jako soukromoprávní subjekt, ale pouze listina, v níž vystupuje z pozice orgánu veřejné moci.\n\nOsoby oprávněné užívat státní znak, které vyjmenovává § 2 zákona č. 352/2001 Sb., o užívání státních symbolů České republiky, používají na rozhodnutích a jiných úředních aktech nebo na listinách osvědčujících důležité skutečnosti, vydávaných při výkonu své zákonem stanovené působnosti (tedy na veřejných listinách), kulaté úřední razítko s malým státním znakem. Pro razítka územně-samosprávních celků tento zákon termín „úřední razítko“ nepoužívá, avšak i tyto orgány veřejné moci mohou v samostatné působnosti vydávat veřejné listiny.\n\nPodle § 6 notářského řádu (zák. č. 358/1992 Sb., o notářích a jejich činnosti) jsou veřejnými listinami notářské zápisy a jejich stejnopisy, výpisy z notářských zápisů a listiny o ověření vydané notáři podle tohoto zákona.\n\nVeřejnými listinami jsou na základě § 9 odst. 4 zákona č. 365/2000 Sb., o informačních systémech veřejné správy, i listinné výpisy a ověřené výstupy z informačních systému veřejné správy pořízené podle § 9 téhož zákona (například prostřednictvím systému Czech POINT).\n\nPodle § 28 odst. 7 školského zákona (561/2004 Sb.) jsou veřejnými listinami vysvědčení, diplomy o absolutoriu a výuční listy vydané podle tohoto zákona. Podle zákona musí školy evidovat formuláře pro tyto dokumenty, prázdný formulář však veřejnou listinou není. Podle § 57 odst. 7 zákona 111/1998 Sb., o vysokých školách, jsou veřejnými listinami vysokoškolský diplom a dodatek k diplomu.\n\nPodle §13 odst. 5 zákona č. 360/1992 Sb., (Autorizační zákon) je pro úřední účely veřejnou listinou dokument označený autorizovanou osobou vlastnoručním podpisem a otiskem razítka se státním znakem České republiky, jménem autorizované osoby, číslem, pod nímž je zapsána v seznamu autorizovaných osob vedeném Komorou a vyznačeným oborem, popřípadě specializací a své autorizace.\n\nTento výčet speciálních zákonů není úplný.\n\nMezinárodní vzájemné uznávání veřejných listin je mezi některými státy dohodnuto v bilaterálních smlouvách o právní pomoci. Existují i mnohostranné smlouvy, například Úmluva o uznávání a vykonatelnosti rozhodnutí o vyživovací povinnosti k dětem z dubna 1958, v Československu publikovaná pod číslem 14/1974 Sb.\n\nV říjnu 1961 na 4. zasedání Haagské konference mezinárodního práva soukromého byla přijata Úmluva o vyloučení požadavků legalizace cizích veřejných listin (Úmluva o apostilaci), ke které přistoupilo 92 států a závislých území. Pro Českou republiku je úmluva závazná od 16. března 1999.\n\nČeský zákon č. 97/1963 Sb., o mezinárodním právu soukromém a procesním, v § 52 stanoví, že listiny vydané cizozemskými úřady a soudy, platí-li v místě svého vydání za veřejné a jsou-li opatřeny potřebnými ověřeními, mají důkazní moc veřejných listin také v České republice. Podle § 62 téhož zákona připojí ministerstvo spravedlnosti k listinám vydaným justičními orgány nebo k listinám jimi ověřeným nebo před nimi podepsaným na žádost účastníka své vyšší ověření.\n\nV mezinárodním styku se někdy vyžaduje tzv. vyšší ověření, superlegalizace, prostřednictvím zastupitelského úřadu v příslušném státě a určeného orgánu takového státu, někdy i vícestupňové.\n\nZvláštní pravidla platí pro nostrifikaci dokladů o vzdělání (vysvědčení, vysokoškolské diplomy, doklady o odborném titulu), kde sice je automaticky uznávána autentičnost listiny, avšak zákony stanoví podmínky, za nichž se doložená kvalifikace uznává v České republice.\n\nNeověřená kopie veřejné listiny ani neověřená kopie padělku veřejné listiny nejsou veřejnými listinami a jejich pořízením se nelze dopustit trestného činu padělání a pozměňování veřejné listiny.\n\nZatímco technický průkaz motorového vozidla a osvědčení o registraci vozidla jsou veřejnými listinami, protokol ze stanice technické kontroly veřejnou listinou není.\n\n\n"}
{"id": "424654", "url": "https://cs.wikipedia.org/wiki?curid=424654", "title": "Splavnění střední Vltavy", "text": "Splavnění střední Vltavy\n\nSplavňovací práce na střední Vltavě probíhaly v několika vlnách od roku 1547, kdy se v úseku pod Českými Budějovicemi začalo s plavbou lodí střední velikosti, a spočívaly především v odstraňování překážejících balvanů, těžbě nánosů v plavební dráze a později též v regulačních pracích. Celý tok Vltavy byl již od pradávna upravován a využíván pro voroplavbu. Střední Vltavou býval nazýván tok Vltavy od Českých Budějovic po Prahu. V dnešní době je ale jako hranice mezi dolní a střední Vltavou chápána spíše hráz přehrady Slapy na řkm 91,5 nedaleko Třebenic, kde dnes končí průběžná plavba ve směru od Mělníka.\n\nNejvětšího rozkvětu dosáhla lodní plavba v polovině 19. století, ale s otevřením železničního spojení z Českých Budějovic do Prahy postupně ustávala, až kolem roku 1870 v horní části střední Vltavy ustala téměř úplně. Nadále ale byla plavba hojně využívána v dolní části střední Vltavy, od zámku Orlík po proudu, především k dopravě místního lomového kamene do Prahy. Kapitola průběžné středovltavské plavby se uzavřela téměř přesně po 400 letech v roce 1949 spolu se začátkem výstavby přehrady Slapy.\n\nVltavská kaskáda byla sice projektována se zachováním malé plavby, tedy lodí o rozměrech 33 x 6 metrů, ale kvůli úsporným opatřením a poválečnému přehodnocením priorit ve prospěch výroby elektřiny byla výstavba již rozpracovaných plavebních zařízení na přehradách vltavské kaskády zastavena a průběžná plavba na střední Vltavě již nebyla obnovena.\n\nBěhem druhé poloviny 20. století došlo, v souvislosti s jinými záměry, k vybudování všech plavebních stupňů a stavební části dvou plavebních komor, potřebných k průběžnému splavnění Střední Vltavy od přehrady Slapy do Českých Budějovic, tentokrát již pro třídu I. tedy lodě o rozměrech 45 x 6 metrů. Spolu s narůstajícím významem rekreační plavby v posledních letech pak bylo rozhodnuto Středovltavskou vodní cestu pro rekreační plavbu dobudovat a aktivovat. Splavňovací práce byly zahájeny v říjnu 2008 rekonstrukcí zdymadla České Vrbné nedaleko Českých Budějovic. Celý úsek splavnění z Českých Budějovic do Týna nad Vltavou byl otevřen plavbě v květnu 2017.\n\nPodle marketingové studie zpracované před schválením projektu splavnění se očekávají roční výnosy ze zvýšení turistického ruchu jen pro České Budějovice kolem 70 mil. Kč.\n\nPro plavbu vorů byl celý tok Vltavy využíván již od pradávna. \n\nStav středovltavské vodní cesty před začátkem prací na průběžném splavnění byl následující:\n\nZe 148,1 km vodní cesty od Třebenic (Přehrady Slapy) po Jiráskův jez v Českých Budějovicích je splavných celkem 131,5 km ve 3 oddělených úsecích, přičemž zbylých 16,6 km (dva úseky o délce 11,2 a 5,4 km) je trvale nesplavných.\n\nStřední Vltava je rozdělena na 3 oddělené splavné úseky:\n\nStav plavebních zařízení na plavebních stupních je následující:\n\nNa střední Vltavě je dnes celkem 8 plavebních stupňů, přičemž všechny byly vybudovány během 20. století.\n\n\nNavzdory tomu, že není splavnost celého úseku zaručena, zůstává dle zákona 114/1995 Sb. o vnitrozemské plavbě tok Vltavy od řkm 91,5 (VD Slapy nedaleko Třebenic) po řkm 239,6 (Jiráskův Jez v Českých Budějovicích) vodní cestou využívanou s omezením na plavidla do nosnosti 300 t.\n\nZáměr obnovení průběžné plavby na střední Vltavě v úseku České Budějovice - Přehrada Orlík, je součástí harmonogramu výstavby dopravní infrastruktury v letech 2008 až 2013 schváleného vládou České republiky usnesením č. 1064 ze dne 19. září 2007. Na tento záměr navazuje aktivita Ředitelství Vodních cest, směřující k dostavbě lodních zdvihadel na přehradách Slapy a Orlík. Realizací těchto záměrů dojde k obnovení průběžné plavby z Českých Budějovic do Prahy a dále.\n\nProjekt splavnění střední Vltavy z Českých Budějovic k přehradě Orlík je rozdělen na 3 etapy:\n\nRealizace začala na podzim 2008, stavebně byl úsek dokončen koncem roku 2010 a slavnostní zahájení plavby proběhlo 11. června 2011.\n\nSestává z těchto staveb :\n\nFoto z výstavby \nDokončená vodní cesta \nParametry vodní cesty a plavební provoz jsou upraveny vyhláškou státní plavební správy 1/2012\n\nRealizace v období 2011 - 2012.\n\nFoto z výstavby \nDokončená vodní cesta \nRealizace začala na podzim 2009, dokončena byla vodní cesta v roce 2017. Slavnostní otevření poslední dokončené plavební komory na jezu Hněvkovice proběhlo 20. května 2017.\n\nFoto z výstavby \nDokončená vodní cesta \nPůvodní návrh šikmého lodního zdvihadla předpokládal zdvihadlo s nevyváženým přepravním žlabem o rozměrech 33x6 metrů, mokrou dolní stanicí a horní stanicí hrazenou šikmým pohyblivým stavidlem, rovnoběžným se šikmou dráhou zdvihadla. Realizovány byly všechny stavební části zdvihadla, tedy horní stanice včetně dráhy stavidlového uzávěru a bezpečnostních vzpěrných vrat, šikmá pojezdová dráha zdvihadla včetně kolejí a ozubnicové dráhy i kompletní dolní stanice zdvihadla. Rozpracován byl horní tabulový uzávěr, mechanismus jeho pohonu a pohonné jednotky žlabu. Jejich dodávka byla ale kvůli úsporným opatřením stornována.\n\nNávrh na dokončení zdvihadla počítá s prodloužením dopravního žlabu z 33 na 45 metrů tak, aby odpovídal plavidlům třídy I., což si vyžádá:\n\n\"Další informace v článku Lodní zdvihadlo Orlík.\"\n\nPůvodní projekt předpokládal výstavbu svislého lodního zdvihadla nebo šachtové plavební komory ve svislé šachtě, vylámané ve skále v pravém břehu nedaleko tělesa vodního díla, zaústěné do původního obtokového tunelu sloužícího během výstavby přehrady pro převedení toku Vltavy. Během druhé poloviny 20. století vzniklo několik originálních návrhů technologie tohoto lodního zdvihadla, z nichž některé byly i patentovány (otočné lodní zdvihadlo se spirální drahou, svislé lodní zdvihadlo s tlačnými řetězy, šachtová plavební komora s prázdněním a plněním pomocí spřažených hydromotorů, svislé zdvihadlo s protizávažím na opačných stranách žlabu). Všechny návrhy předpokládaly stejné uspořádání objektů (svislá šachta zaústěná do obtokového tunelu) a žádný nebyl realizován.\n\nV novodobé historii zvažována výstavba svislého zdvihadla s protizávažím na opačných stranách, šachtová plavební komora s úspornými nádržemi a šikmé lodní zdvihadlo s příčně uloženým žlabem, umístěné na svahu pravého břehu. Jako nejvýhodnější řešení bylo nakonec zvoleno právě ono šikmé zdvihadlo s příčně uloženým žlabem. Hlavní důvody k zamítnutí původně uvažovaných svislých konstrukcí byly obavy o bezpečnost přehradního tělesa po vyrubání rozměrné šachty (60 x 12 metrů) v pravobřežní skále a obava o bezpečnost a psychiku cestujících, vzhledem k předpokládanému převážnému využití pro rekreační plavbu a době proplavovacího cyklu kolem 40 minut, kterou by cestující trávili většinou v podzemních částech zdvihadla.\n\nKonečný návrh tedy počítá s:\n\n\n\n"}
{"id": "424657", "url": "https://cs.wikipedia.org/wiki?curid=424657", "title": "Úřední razítko", "text": "Úřední razítko\n\nÚřední razítko je v českém zákoně č. 352/2001 Sb., o užívání státních symbolů České republiky, legislativní zkratka pro razítko, na němž je vyznačen malý státní znak. Takové razítko má být kulaté, o průměru 20 mm, 25 mm nebo 36 mm, a státní znak je vyobrazen uvnitř kruhu, na jehož obvodu je označení oprávněné osoby, popřípadě i označení její organizační součásti a sídla. Používá-li oprávněná osoba více úředních razítek, musí tato razítka obsahovat i pořadová čísla. Otisk úředního razítka je jednobarevný, barvu razítka zákon nestanoví. \n\nOsoby oprávněné užívat státní znak vyjmenovává § 2 téhož zákona; malý státní znak používají na rozhodnutích a jiných úředních aktech nebo na listinách osvědčujících důležité skutečnosti, vydávaných při výkonu své zákonem stanovené působnosti, tedy na veřejných listinách. Jiné osoby nesmí státní znak používat. \n\nPro razítko obce zákon o obcích (č. 128/2000 Sb.) název „úřední razítko“ nezavádí a ponechává jej vyhrazený pro razítko s malým státním znakem, určené pro listiny vydávané v přenesené působnosti. Razítko obce, městského obvodu nebo městské části mohou podle § 111 odst. 5 a § 141 odst. 4 obec, městský obvod nebo městská část používat v případech, kdy není předepsáno použití úředního razítka s malým státním znakem. Razítko statutárního města, městského obvodu nebo městské části má uprostřed znak příslušného samosprávného celku a po obvodu razítka má jeho název. Tvar ani barva razítka nejsou zákonem stanoveny. Pro jiné obce než statutární města zákon podobu razítka obce nestanoví.\n\nPodle § 70a zákona o krajích (č. 129/2000 Sb.) může kraj používat vlastní razítko, avšak podobu razítka zákon nestanoví. Rovněž však platí, že razítko kraje se používá pouze tehdy, nejde-li o výkon přenesené působnosti. \n\nPodle § 15 odst. 5 zákona o hlavním městě Praze (č. 131/2000 Sb.) mohou hlavní město Praha a jeho městské části používat vlastní razítka. Razítko má uprostřed znak hlavního města Prahy nebo městské části a po obvodu razítka je uveden celý název města nebo městské části. K otištění razítka nesmí být použita černá barva. Tvar razítka zákon výslovně nestanoví. Podle § 82 musí být všechna rozhodnutí vydaná v samostatné působnosti hlavního města Prahy opatřena razítkem s označením „Hlavní město Praha“ s malým znakem hlavního města Prahy, nestanoví-li zvláštní zákon jinak. Podle § 105 se všechna rozhodnutí vydaná v samostatné působnosti městské části opatří razítkem s označením „Městská část“ a názvem městské části, s malým znakem městské části, nestanoví-li zvláštní zákon jinak. Při výkonu přenesené působnosti musí být použito razítko s malým státním znakem.\n\nAčkoliv se někdy úřednímu razítku říká zjednodušeně „kulaté razítko“, nic nebrání jiným osobám, aby používaly takové kulaté razítko, které státní znak neobsahuje – například firemní, poštovní, turistické atd.\n\nKulatý tvar je výslovně předepsaný pouze pro úřední razítko státního orgánu. Pro razítka obcí, krajů ani městských částí a městských obvodů v samostatné působnosti není kulatý tvar výslovně předepsán, avšak tradičně bývá dodržován. U hlavního města Prahy, statutárních měst a jejich částí lze vhodnost kulatosti razítka nepřímo odvozovat z požadavku, že po obvodu razítka má být uveden název subjektu. \n"}
{"id": "424659", "url": "https://cs.wikipedia.org/wiki?curid=424659", "title": "Bořiči mýtů", "text": "Bořiči mýtů\n\nBořiči mýtů (v anglickém originále MythBusters) je populárně-vědecký televizní seriál produkovaný australskou společností Beyond Television Productions původně pro Discovery Channel v USA a Kanadě. Seriál byl od počátku převzat velkým množstvím světových stanic včetně SBS v Austrálii a BBC2 v Británii. Hvězdy pořadu – experti na speciální efekty – Adam Savage a Jamie Hyneman používají základy vědecké metody pro ověřování mnoha zvěstí, legend, mýtů, filmových scén a novinek v kultuře.\n\n\"MythBusters\" se natáčí v San Franciscu, Kalifornii v USA i když některé prvky jsou natáčeny v Artarmonu (Nový Jižní Wales) v Austrálii. Plánování a některé pokusy jsou obvykle prováděny v dílně protagonistů, pokusy vyžadující více prostoru či speciálního okolí jsou prováděny v exteriéru, typicky v okolí Sanfranciské zátoky. Během druhé sezóny se oddělila část týmu stavičů Jamieho a Adama do samostatného týmu bořičů a v současné době testují mýty samostatně vůči původní dvojici.\n\nAdam Savage a Jamie Hyneman jsou původními bořiči a původně v pořadu prozkoumávali mýty za použití svého zázemí ze speciálních efektů. Pracují v Hynemanově dílně - M5 Industries; využívají svého týmu, který často pracuje i mimo záběr, zatímco Adam s Jamiem kromě přípravy pokusu vymýšlejí i legrácky. V pořadu hraje Jamie na pohled chladného inženýra, zatímco Adam má postavu klauna. Pořad je v originále doprovázen komentářem Roberta Lee.\n\nV pozdějších dílech byli představeni někteří členové Jamieho týmu a začali se v epizodách pravidelně objevovat. Tři z těchto členů - sochařka Kari Byron, stavitel Tory Belleci a kovoobráběčka Scottie Chapman se v druhé sezóně oddělili a utvořili druhý bořičský tým nazývaný též \"Tým stavitelů\". Poté, co Scottie opustila z osobních důvodů seriál v průběhu třetí sezóny, přišel na scénu Jamieho kolega Grant Imahara aby doplnil tým svými zkušenostmi v oblasti elektroniky a robotiky. Tým stavitelů již má svou vlastní dílnu pojmenovanou M7, kde odděleně od původní dvojice prozkoumává své vlastní mýty. V každém díle se tak setkáme se skoky mezi těmito dvěma týmy zabývajícími se odlišnými mýty.\n\nV seriálu se taktéž objevili dva praktikanti: Vítěz soutěže stanice Discovery Christine Chamberlain a vítěz soutěže diváckých stavitelů Jess Nelson; ani jeden z nich již v pořadu nevystupuje. V první sezóně se v pořadu objevovala folkloristka Heather Joseph-Witham, která vysvětlovala původ některých legend a lidé, kteří měli osobní zkušenost s testovanými mýty, ale tyto vsuvky se v pozdějších sériích už nevyskytovaly. Přesto se však bořiči často obrací na odborníky v oblastech, v nichž potřebují vnější podporu. Tyto oblasti často zahrnují zbraně, pro které nejčastěji využijí pomoci seržanta Al Normandy z policejního oddělení jižního San Francisca a výbušniny, pro něž nejčastěji využívají vysloužilého FBI experta na výbušniny Franka Doyla. Bořiči se také zběžně ptají těch, se kterými přicházejí do styku během testů mýtů (například dodavatele materiálů), jestli někdy slyšeli o daném mýtu.\n\nPrvotní díly pořadu byly poprvé vytvořeny pro Discovery Channel pod názvem \"Tall Tales or True\" australským producentem Peterem Reesem z Beyond Productions v roce 2002. Discovery pak schválila tři další úvodní speciály. Rees přivedl do pořadu Jamie Hynemana, jenž si s ním již dříve promluvil na základě účasti v \"BattleBots\". Adama Savage, jenž pracoval s Hynemanem v reklamách a na \"BattleBots\", požádal Hyneman o pomoc s vystupováním v pořadu, jelikož - dle Adama - Jamie si připadal příliš nezajímavý být v pořadu sám o sobě.\n\nV červnu 2006 se začala vysílat sestříhaná třicetiminutová verze \"Bořičů\" na BBC Two v Británii. Díly vysílané v evropské Discovery někdy obsahují bonusové scény, které se ve verzích pro USA neobjevily (některé z těchto scén se dostaly do \"speciálů\", například: \"MythBusters Outtakes\").\n\nKaždá epizoda \"bořičů\" se obvykle zaměří na několik legend, oblíbených tezí, internetových zvěst či jiných mýtů. Seznam testovaných mýtů je seskládán z mnoha zdrojů, včetně osobních zkušeností všech osob interesovaných v pořadu stejně tak jako z rad fanoušků. Čas od času je díl zaměřen na jedinou oblast, jíž se některé či všechny mýty dotýkají a jsou občas označeny jakožto \"Speciály\". Od srpna 2008 se objevily tři mýty tak nákladné na přípravu a zkoušky, že jim byla vyhrazena celá epizoda 35, 40, a 46\na čtyři speciály měly dvojitou délku. \"JAWS Special\", \"Mega Movie Myths\", \"Pirate Special\" a \"Supersized Myths\".\n\nBořiči obvykle postupují ve dvou krocích. V prvních epizodách byly Adamem tyto kroky popsány jako \"napodobit okolnosti zopakovat výsledek\" např. v epizodě \"Rear Axle\". To značí, že se tým nejprve pokusí napodobit okolnosti, podle nichž se mýtus údajně stal, aby zjistili, zdali se dostaví údajný výsledek. Pokud to selže, pokusí se dosáhnout výsledku \"jakýmikoliv\" prostředky. Čas od času se tým (obvykle Adam a Jamie) zapojí do soutěžení o úspěšnější postup k zopakování mýtu. Nejčastěji to zahrnuje postavení předmětu potřebného k dosažení určitého cíle (například rychlé vychlazení piva či nalezení jehly v kupce sena).\n\nJelikož neexistuje přesný postup, jehož by se tým držel při samotném testování, většina mýtů obsahuje stavbu různorodých předmětů napomáhajícím s mýty. Využívají svých dílen k vytvoření čehokoliv potřebného, často také mechanických zařízení a sestav, aby napodobili okolnosti mýtu. Z bezpečnostních důvodů, či z důvodu potřeby opakovatelnosti a přesnosti jsou mnohé, jinak lidské činnosti nahrazeny mechanickými prostředky. Způsoby testování mýtů jsou obvykle naplánovány a uskutečňovány v duchu vizuálně zajímavých výsledků, což obvykle zahrnuje výbuchy, požáry a/nebo kolize dopravních prostředků. Tudíž jsou mýty testující zbraně, výbušniny a dopravní nehody poměrně časté.\n\nTesty jsou někdy omezeny na dílnu, ale často je potřeba se přesunout ven. Velké množství testů v prvních sezónách se odehrálo na parkovišti před M5. Běžně využívají nákladní přepravník jakožto izolační místnost pro nebezpečné mýty, přičemž je experiment spuštěn zvenčí. Naštěstí navýšení rozpočtů dovolilo týmům častější výlety do jiných oblastí San Francisca a místní zátoky. Běžné oblasti jsou vyřazené (uzavřené) armádní zařízení, jako například námořní letecká základna Alameda, námořní základna Treasure Island, námořní základna San Francisca, námořní základna Mare Island, Hamiltonova letecká základna a policejní střelnice v okrese Alameda. Výjimečně (především pro speciály) se produkce přesune mimo stát, popřípadě i mimo USA.\n\nVýsledky jsou měřeny způsobem odpovídajícím povaze experimentu. Někdy mohou být výsledky zajištěny pomocí běžných nástrojů jako například multimetr pro elektrické veličiny či různé druhy teploměrů pro termické veličiny. Pro znázornění výsledků, jež nemají číselné vyjádření, běžně používají několik druhů vybavení, jež jim poskytne pozorovatelné výsledky. Při testech fyzických následků pro lidské tělo (což by mohlo být příliš nebezpečné pro živou osobu) používají bořiči náhražky. Původně používali testovací figurínu pojmenovanou Buster) na pozorování plošných zranění a balistický gel pro testování bodných zranění. Dospěli i do stádia, kdy použili prasečí zdechliny pro test, jenž vyžadoval přesnější simulaci lidského masa, kostí a orgánů. Občas také smíchali kosti (ať již reálné či náhražky) s balistickým gelem pro simulaci určitých tělesných partií.\n\nJak pro vizuální prozkoumání pokusu a tak pro obrazový zážitek jsou v pořadu využívány vysokorychlostní kamery a staly se tak symbolem pořadu. Vysokorychlostní záznam pohybujícího se objektu v popředí přesně odměřené stupnice používají pro zjištění rychlosti daného objektu.\n\n"}
{"id": "424660", "url": "https://cs.wikipedia.org/wiki?curid=424660", "title": "Vřesovcovité", "text": "Vřesovcovité\n\nVřesovcovité (\"Ericaceae\") je čeleď vyšších dvouděložných rostlin z řádu vřesovcotvaré (\"Ericales\"). Zahrnuje dřeviny i byliny s jednoduchými listy a pětičetnými květy se srostlými korunními lístky. Jsou rozšířeny téměř po celém světě. V České republice se vyskytuje celkem 13 rodů, mezi nejběžnější zástupce náleží vřesovec pleťový, vřes obecný a brusnice borůvka.\n\nČeleď je velmi různorodá, zahrnuje stálezelené nebo řidčeji opadavé keře, polokeře, liány i epifyty, v některých případech i stromy a parazitické nezelené byliny. Odění je z jednoduchých, větvených, štítkovitých nebo žlaznatých, avšak nikoliv hvězdovitých chlupů. Listy jsou nejčastěji střídavé, řidčeji vstřícné nebo přeslenité, jednoduché, celokrajné nebo zubaté.\nŽilnatina je zpeřená a často paralelní nebo dlanitá. U parazitických rodů jsou listy redukované.\n\nKvěty jsou většinou oboupohlavné, pětičetné, pravidelné nebo poněkud souměrné, obvykle víceméně převislé. Kalich je volný nebo poněkud srostlý, korunní lístky jsou srostlé. U některých větrosprašných zástupců je okvětí redukováno v počtu. Tyčinky jsou volné nebo přirostlé ke koruně, v počtu nejčastěji 8 až 10, u některých zástupců jen 2 nebo 3. Semeník je svrchní až spodní, srostlý ze 2 až 10 plodolistů, s 1 až mnoha vajíčky v každém plodolistu a jedinou čnělkou. Placentace je parietální. Plodem je tobolka, bobule nebo peckovice.\n\nVřesovcovité rostou na celé škále stanovišť, všeobecně však preferují výslunná stanoviště na chudých kyselých půdách. Jedna část zástupců jsou tvrdolisté keře subtropického klimatu, zvláště ve Středomoří a jižní Africe. Další jsou drobnolisté keříky typické pro rašeliniště a vřesoviště, další ekologickou skupinou jsou keře a stromy tropických horských mlžných lesů.\nNejvětší rody jsou pěnišník (\"Rhododendron\", asi 800 druhů), vřesovec (\"Erica\", asi 600 druhů), brusnice (\"Vaccinium\", 400 druhů), libavka (\"Gaultheria\", 150 druhů), bělovlas (\"Leucopogon\", 140 druhů) a \"Cavendishia\" (100 druhů).\n\nV České republice rostou zástupci rodů vřesovec (\"Erica\"), brusnice (\"Vaccinium\"), klikva (\"Oxycoccum\"), hruštička (\"Pyrola\"), hnilák (\"Monotropa\"), šicha (\"Empetrum\"), jedním druhem jsou zastoupeny rody vřes (\"Calluna\"), rojovník (\"Rhododendron\", dříve \"Ledum\"), kyhanka (\"Andromeda\"), medvědice (\"Arctostaphylos\"), jednokvítek (\"Moneses\"), zimozelen (\"Chimaphila\") a hruštice (\"Orthilia\"). V jižní Evropě je dále zastoupen rod planika (\"Arbutus\") a brukentálie klasnatá (\"Erica spiculifolia\"), v severní a západní Evropě rody kasiope (\"Cassiope\"), lýkoveček (\"Chamaedaphne\"), dabécie (\"Daboecia\"), skalenka (\"Loiseleuria\") a fylodoce (\"Phyllodoce\").\n\nDo čeledi vřesovcovité byly v současném pojetí vřazeny dřívější čeledi šichovité (\"Empetraceae\"), hnilákovité (\"Monotropaceae\"), hruštičkovité (\"Pyrolaceae\"), \"Epacridaceae\" a někdy rozlišované brusnicovité (\"Vacciniaceae\").\nPři molekulárních studiích bylo totiž zjištěno, že čeleď vřesovcovité, jak byla dosud chápána, je parafyletická. Bazální větví čeledi je rod \"Enkianthus\".\n\nVětšina vřesovcovitých, kromě \"Monotropaceae\", \"Prionotaceae\" a \"Pyrolaceae\", využívá erikoidní mykorhizu. Tento symbiotický vztah s houbou žijící v půdě je považován za klíčový pro úspěch příslušníků čeledi a je spojencem v náročném prostředí na celém světě.\n\nV současné taxonomii je čeleď členěna na 9 podčeledí:\n\n\n\nPěnišníky náleží mezi ceněné okrasné dřeviny. Dále jsou pěstovány zejména rody vřesovec (\"Erica\"), libavka (\"Gaultheria\"), pieris (\"Pieris\"), enkiantus (\"Enkianthus\") aj.\n\n\"Acrostemon\",\n\"Acrotriche\",\n\"Agapetes\",\n\"Agarista\",\n\"Allotropa\",\n\"Andersonia\",\n\"Andromeda\",\n\"Aniserica\",\n\"Anomalanthus\",\n\"Anthopteropsis\",\n\"Anthopterus\",\n\"Arbutus\",\n\"Archeria\",\n\"Arctostaphylos\",\n\"Astroloma\",\n\"Bejaria\",\n\"Botryostege\",\n\"Brachyloma\",\n\"Bryanthus\",\n\"Calluna\",\n\"Calopteryx\",\n\"Cassiope\",\n\"Cavendishia\",\n\"Ceratiola\",\n\"Ceratostema\",\n\"Chamaedaphne\",\n\"Cheilotheca\",\n\"Chimaphila\",\n\"Choristemon\",\n\"Coccosperma\",\n\"Codonostigma\",\n\"Coleanthera\",\n\"Comarostaphylis\",\n\"Conostephium\",\n\"Corema\",\n\"Cosmelia\",\n\"Costera\",\n\"Craibiodendron\",\n\"Cyathodes\",\n\"Cyathopsis\",\n\"Daboecia\",\n\"Decatoca\",\n\"Demosthenesia\",\n\"Didonica\",\n\"Dimorphanthera\",\n\"Diogenesia\",\n\"Diplarche\",\n\"Disterigma\",\n\"Dracophyllum\",\n\"Elliottia\",\n\"Empetrum\",\n\"Enkianthus\",\n\"Epacris\",\n\"Epigaea\",\n\"Eremia\",\n\"Eremiella\",\n\"Erica\",\n\"Gaultheria\",\n\"Gaylussacia\",\n\"Gonocalyx\",\n\"Grisebachia\",\n\"Harrimanella\",\n\"Hemitomes\",\n\"Kalmia\",\n\"Kalmiopsis\",\n\"Lateropora\",\n\"Lebetanthus\",\n\"Ledothamnus\",\n\"Lepterica\",\n\"Leucopogon\",\n\"Leucothoe\",\n\"Lissanthe\",\n\"Loiseleuria\",\n\"Lyonia \",\n\"Lysinema\",\n\"Macleania\",\n\"Malea\",\n\"Melichrus\",\n\"Menziesia\",\n\"Mischopleura\",\n\"Moneses\",\n\"Monotoca\",\n\"Monotropa\",\n\"Monotropastrum\",\n\"Monotropsis\",\n\"Mycerinus\",\n\"Nagelocarpus\",\n\"Needhamiella\",\n\"Notopora\",\n\"Oligarrhena\",\n\"Oreanthes\",\n\"Ornithostaphylos\",\n\"Orthaea\",\n\"Orthilia\",\n\"Oxycoccus\",\n\"Oxydendrum\",\n\"Paphia\",\n\"Pellegrinia\",\n\"Pentachondra\",\n\"Phyllodoce\",\n\"Pieris\",\n\"Pityopus\",\n\"Platycalyx\",\n\"Pleuricospora\",\n\"Plutarchia\",\n\"Polyclita\",\n\"Prionotes\",\n\"Psammisia\",\n\"Pseudogonocalyx\",\n\"Pterospora\",\n\"Pyrola\",\n\"Rhododendron\",\n\"Rhodothamnus\",\n\"Richea\",\n\"Rupicola\",\n\"Rusbya\",\n\"Sarcodes\",\n\"Satyria\",\n\"Scyphogyne\",\n\"Semiramisia\",\n\"Siphonandra\",\n\"Sphenotoma\",\n\"Sphyrospermum\",\n\"Sprengelia\",\n\"Styphelia\",\n\"Symphysia\",\n\"Sympieza\",\n\"Themistoclesia\",\n\"Therorhodion\",\n\"Thibaudia\",\n\"Thoracosperma\",\n\"Trochocarpa\",\n\"Utleya\",\n\"Vaccinium\",\n\"Woollsia\",\n\"Zenobia\"\n\n\n"}
{"id": "424663", "url": "https://cs.wikipedia.org/wiki?curid=424663", "title": "Alberto Martín", "text": "Alberto Martín\n\nAlberto Martín Magret (* 20. srpna 1978 v Barceloně, Španělsko) je současný katalánský profesionální tenista.Ve své dosavadní kariéře vyhrál 3 turnaje ATP ve dvouhře a 3 turnaje ve čtyřhře.\n\nAlberto Martín se zúčastnil 1 zápasu v Davisově poháru za tým Španělska s bilancí 0-1 ve dvouhře a 0-1 ve čtyřhře.\n\n\n"}
{"id": "424665", "url": "https://cs.wikipedia.org/wiki?curid=424665", "title": "Vladimír Justl", "text": "Vladimír Justl\n\nVladimír Justl (27. října 1928 Kladno – 18. června 2010 Praha) byl český editor Holanových, Langerových či Škvoreckého spisů, literární historik, divadelní vědec a znalec české literatury a divadla.\n\nV roce 1948 byl pro špatný kádrový profil (členství v Lidové straně) vyloučen z Filozofické fakulty Univerzity Karloby. Později absolvoval Filozofickou fakultu Univerzity Palackého v Olomouci. Pracoval ve Státním nakladatelství krásné literatury a umění (pozdější Odeon), byl režisérem a dramaturgem Divadla Viola (\"Poetické vinárny Viola\"), zabýval se uměleckým přednesem. \n\nOd poloviny 50. let byl dvorním editorem básníka Vladimíra Holana; zasadil se o rehabilitaci jeho díla ve druhé polovině 50. let i o vydání většiny jeho děl v 60. až 80. letech; inicioval a vedl vydávání novátorsky pojatých \"Sebraných spisů V. Holana\" (1965–1988) a byl autorem autentického básníkova životopisu.\n\nV letech 1965–1992 řídil Divadlo Viola.\n\nJako nestraník se stal předsedou Komise uměleckého přednesu SČDU a místopředsedou její Subkomise divadla jednoho herce. Z této pozice spoluzaložil biennale Přehlídka divadla jednoho herce v Chebu (poprvé tzv. nultý, později standardně započítávaný ročník 1981), která se koná za účasti zahraničních umělců nepřetržitě dodnes. V době předlistopadové to byl prostor pro divadelnickou „šedou zónu“, tvorbu režimem sice povolenou, ale spíše trpěnou než vítanou. Přehlídky měly mediální ohlas, postupně vyšlo i několik knižních publikací. K páté Přehlídce divadla jednoho herce (Cheb 7.–10. září 1989) vyšel v Justlově uspořádání sborník \"Divadlo jednoho herce. Sborník vyznání a úvah, statí a dokumentů\", který vydal Svaz českých dramatických umělců (SČDU ve spolupráci s ČLF, DÚ, PKS, SKKS). V rámci VII. ročníku Přehlídky divadla jednoho herce (Cheb 9.–12. září 1993) vydaly Společnost přátel kultury slova a Divadelní ústav \"První dodatek ke sborníku Divadlo jednoho herce\".\n\n\nSlovo a hlas (SaH) je sdružení osob, podporujících kulturu mluvního projevu a především umění umělecké interpretace literatury – recitace. Zformovalo se jako nástupce Společnosti přátel kultury slova (ukončila činnost v roce 2003, Vladimír Justl byl jejím místopředsedou). V rámci SaH byly pořádány semináře, besedy a pracovní setkání, SaH vydává publikace (např. sborník \"Živé slovo\"), spolupořádá Poděbradských dnů poezie a chebská bienále Divadla jednoho herce.\n\nPráce ve sdružení Slovo a hlas a v Poetické vinárně Viola pojila V. Justla s jeho manželkou Martou Hrachovinovou, která je herečkou, recitátorkou a divadelní pedagožkou.\n\n\n\n"}
{"id": "424678", "url": "https://cs.wikipedia.org/wiki?curid=424678", "title": "Dermatovenerologie", "text": "Dermatovenerologie\n\nDermatovenerologie je lékařský obor, ve kterém jsou spojena odvětví dermatologie a venerologie. Zabývá se studiem a léčením kožních a pohlavních chorob. \n"}
{"id": "424684", "url": "https://cs.wikipedia.org/wiki?curid=424684", "title": "Kathrine Kressmann Taylor", "text": "Kathrine Kressmann Taylor\n\nKathrine Kressmann Taylor, publikující pod pseudonymem Kressmann Taylor (1903, Portland, Oregon, Spojené státy americké – 1996) byla americká spisovatelka, která se proslavila především novelou \"Adresát neznámý\" z roku 1938.\n\nNarodila se v Portlandu, Oregon, v roce 1903. V roce 1924 absolvovala Univerzitu v Oregonu. Přestěhovala se do San Francisca a pracovala jako reklamní textařka. V roce 1928 si vzala za manžela Elliotta Taylora, majitele reklamní agentury. V roce 1938 se přestěhovali do New Yorku. Ve stejném roce vyddal časopis \"Story\" její příběh \"Adresát neznámý\". Protože vydavatel považoval příběh za příliš silný na to, aby mohl vyjít pod ženským jménem, byl vydán pod „mužským“ pseudonymem Kressmann Taylor. Tento pseudonym poté Kathrine Kressmann Taylor používala do konce života.\n\nV roce 1947 začala vyučovat na Gettysburg College, Gettysburg, Pensylvánie novinářství a tvůrčí psaní. Její manžel zemřel v roce 1953. Po odchodu do důchodu v roce 1966 se odstěhovala do Florencie. Napsala \"Diary of Florence in Flood\" (1967, Deníky z Florencie za povodně), kde se inspirovala velkou povodní v roce 1966.\n\nV roce 1967 se podruhé provdala za sochaře Johna Rooda a žili střídavě v Minneapolis, Minnesota a v Val de Pesa poblíž Florencie. John Rood zemřel v roce 1974.\n\nV roce 1995 vyšla kniha \"Adresát neznámý\" při příležitosti 50. výročí osvobození nacistických koncentračních táborů a byla přeložena do dvaceti jazyků.\n\nZemřela v roce 1996.\n\n\n\n\n"}
{"id": "424690", "url": "https://cs.wikipedia.org/wiki?curid=424690", "title": "Památník Rudé armády (Ostrava)", "text": "Památník Rudé armády (Ostrava)\n\nPamátník Rudé armády v Ostravě je národní kulturní památka nacházející se v Komenského sadech v moravské části moderního katastrálního území Moravská Ostrava, na půdě, která původně patřila k Muglinovu. Odhalen byl v roce 1946 v rámci oslav 1. výročí osvobození Československa. Projekt vypracoval architekt Josef Jírovec, autory výtvarného provedení jsou sochaři Konrád Babraj a Karel Vávra. Národní kulturní památkou byl památník prohlášen v roce 1978. \n"}
{"id": "424703", "url": "https://cs.wikipedia.org/wiki?curid=424703", "title": "Mistrovství světa v ledním hokeji žen 2000", "text": "Mistrovství světa v ledním hokeji žen 2000\n\nMistrovství světa v ledním hokeji žen 2000 se konalo od 3. března do 9. dubna 2000 v kanadských městech Mississauga, Barrie, Kitchener, London, Niagara Falls, Oshawa a Peterborough. Mistrem světa se stal výběr hokejistek z Kanady. Mistrovství světa skupiny B se uskutečnilo v Rize a v Liepāji v Lotyšsku a třetí úroveň hraná jako kvalifikace pro Mistrovství světa B v roce 2001 se odehrála v Székesfehérváru v Maďarsku.\n\nOsm účastníků turnaje bylo rozděleno na dvě čtyřčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hráli o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n\nMistrovství světa skupiny B se odehrálo v Rize a v Liepāji v Lotyšsku.\nOsm týmů bylo rozděleno do dvou skupin po čtyrech, kde se utkali každý s každým. Následně se týmy umístěné na stejných místech v jednotlivých skupinách utkali o pořadí, přičemž postup na Mistrovství světa B - 2001 si zajistil jen celkový vítěz.\n\n"}
{"id": "424708", "url": "https://cs.wikipedia.org/wiki?curid=424708", "title": "Rallye Velké Británie 2002", "text": "Rallye Velké Británie 2002\n\nRallye Velké Británie 2002 (oficiálně Network Q Rally of Great Britain) byla čtrnáctou a zároveň poslední soutěží Mistrovství světa v rallye v roce 2002. Soutěž se pořádala ve Velké Británii ve dnech 14. až 17. listopadu. Trať měřila 1637,61 kilometrů a měla 16 rychlostních zkoušek. Vítězem se stal nor Peter Solberg na voze Subaru.\n\nO vítězi poháru jezdců i konstruktéru bylo rozhodnuto. Mistrem světa se stal Fin Marcus Grönholm na voze Peugeot 206 WRC a automobilka Peugeot zvítězila i v poháru konstruktérů. Tři tovární týmy ale měly na kontě shodně 9 bodů a bojovali o čtvrtou příčku. Jednalo se o týmy Mitsubishi Ralliart, Škoda Motorsport a Hyundai rally team. Všechny nastoupili do závodu se třemi vozy.\n\nSoutěž začala superspeciální zkouškou, na které se soutěžilo paralelně ve dvojicích. Zkoušku vyhrál Markko Märtin na Fordu. Druhá zkouška byla velice kluzká a do čela se dostal Grönholm, který následně v soutěži vedl. Posunuly se i vozy Hyundai na devátou, jedenáctou a třináctou pozici. Vozy Škoda a Mitsubishi se seřadili za nimi. Justin Dale, jeden z jezdců Mitsubishi havaroval a propadl se až na 45. pozici a při další zkoušce odstoupil. Vozy Hyundai získaly náskok na Škodovky a ty se vzdalovaly vozům Mitsubishi. Ke konci první etapy se před Hyundaie dokázal prosadit Toni Gardemeister s Octavií WRC a pozici do konce dne udržel. Na začátku druhého dne odpadl Armin Schwarz s vozem Hyundai. Do čela se začal prodírat Peter Solberg, který figuroval na druhé pozici, díky několika vítězstvím. Grönholm navíc havaroval v desáté rychlostní zkoušce, a Solberg se dostal do vedení. Na stejném místě havaroval i Jani Paasonen s Mitsubishi a soukromník Tomasz Kuchar s vozem Toyota Corolla WRC a o několik kilometrů dál havarovalo i poslední Mitsubishi, které pilotoval Francois Delecour. Vozy Hyundai pak opět předjely automobily Škoda a získaly rozhodující bod do hodnocení značek. \n\n"}
{"id": "424712", "url": "https://cs.wikipedia.org/wiki?curid=424712", "title": "Obyvatelstvo Srbska", "text": "Obyvatelstvo Srbska\n\nObyvatelstvo Srbska je různorodé, jak etnicky, tak i z hlediska soustředění. Srbové ( ) zde tvoří dominantní podíl, existují ale i početné menšiny mnohých národů a národností.\n\nPředci příslušníků dnešního srbského národa začali přicházet na Balkán od 6. století, postupně si podmanili místní romanizované illyrské a thrácké kmeny, které byly před příchodem Slovanů ovlivněny i Vizigóty. Ve středověku se rozvíjející srbský stát dostal pod nadvládu Osmanské říše, která vytvořila vlastní členění nově dobytých území a vedla postupně k velkým migracím Srbů, kteří se tak usídlili i mimo dnešní Srbsko (na území tehdejšího Rakouska) a vytvořili tak etnicky promíchanou jihoslovanskou společnost. \n\n\n\n\nData platí pro Srbsko mimo Kosovo.\n\nSrbsko leží uprostřed Balkánu a je domovem mnoha různých etnických skupin. Podle sčítání v roce 2011 jsou největší skupinou Srbové, kterých v zemi žije 83,3 %. Rumuni jsou nejpočetnější menšinou v Srbsku a jsou známí také jako Valaši - představují 3,5 % populace. Na severu Srbska žijí také Maďaři, v zemi jich je 3,4 % (celkem 13 % populace Vojvodiny). Romové představují 2 % populace, ale neoficiální odhady vyčíslují jejich podíl dvakrát až třikrát vyšší. Číňané jsou jedinou výraznou imigrantskou menšinou a v Srbsku jich je asi 15 000.\n\nPravoslavných křesťanů je v Srbsku 6 079 396 neboli 84,5 % populace. Srbská pravoslavná církev je největší a tradiční srbskou církví a hlásí se k ní především etničtí Srbové. Ostatní pravoslavní křesťané jsou Černohorci, Rumuni, Valaši, Makedonci a Bulhaři.\n\nV zemi žije 356 957 katolíků, zhruba 5 % populace, především ve Vojvodině a to hlavně v její severní části, kde žijí etnické skupiny jako Maďaři, Chorvati, ale také Slováci a Češi. Protestanství vyznává 1 % populace, především Slováci ve Vojvodině a Maďaři.\n\nMuslimové tvoří 3 % populace a je jich v Srbsku 222 282. Muslimové jsou především Bosňáci a odhaduje se, že asi třetina romské populace jsou muslimové. \n\nOficiální jazykem je srbština, která je mateřštinou pro 88 % populace. Uznávanými jazyky menšinou jsou maďarština, slovenština, albánština, rumunština, bulharština, rusínština, bosenština a chorvatština. Všechny tyto jazyky se oficiálně používají v oblastech a městech, kde menšina představuje více než 15 % populace. \n"}
{"id": "424717", "url": "https://cs.wikipedia.org/wiki?curid=424717", "title": "Smartwings (obchodní značka)", "text": "Smartwings (obchodní značka)\n\nSmartwings je obchodní značka české letecké společnosti Travel Service (dnes Smartwings). Společnost tuto obchodní značku v letech 2004 až 2018 používala pro pravidelné lety po Evropě a Blízkém východu. V roce 2018 se letecká společnost Travel Service přejmenovala na Smartwings, tedy i všechny své aktivity převedla pod tuto obchodní značku.\n\nZa roku 2017 bylo pod značkou Smartwings bylo přepraveno 2,86 mil. cestujících.\n\nSpolečnost Travel Service a.s. byla založena v roce 1997 a svými letadly obsluhovala především charterové linky pro cestovní kanceláře. V roce 2004 založila tato společnost SmartWings jako svou obchodní značku pro pravidelnou leteckou přepravu do několika evropských letišť.\n\nPo krachu slovenské letecké společnosti SkyEurope začal Travel Service pod značkou Smartwings provozovat pravidelnou linku do Paříže a do Říma ve frekvencích třikrát a jednou denně. Tyto linky byly v roce 2015 zrušeny a Smartwings získaly na těchto linkách codeshare s Českými aeroliniemi.\n\nOd května a června 2018 převzala značka Smartwings 13 sezónních či pravidelných linek společnosti Travel Service Polska patřící pod skupinu Travel Service. Jednalo o linky z Varšavy do Burgasu, Dubrovníku, Tel Avivu, Varny, Heraklionu a na Rhodos. Dále z Katovic do Burgasu, Dubrovníku, Soluně, Splitu, Varny, Heraklionu a Rhodosu. Pod značkou se v roce 2018 začaly plánovat další linky mimo Česko, a to například spojení Španělsko – Izrael.\n\nV říjnu 2018 došlo k vytvoření koncernu SmartWings Group, pod který tak nově spadaly České aerolinie, Travel Service a jeho pobočky v Polsku, Maďarsku a na Slovensku i značka SmartWings. Pár měsíců poté, v prosinci 2018 se společnost Travel Service přejmenovala na Smartwings. Všechny letadla se tak postupně z nátěru Travel Service přebarví na Smartwings.\n\nV roce 2014 se společnost SmartWings umístila jako 3. nejdražší nízkonákladová letecká společnost z celého světa na žebříčku serveru Aletenky.cz, přičemž průměrná cena letenky byla 185 eur. V hodnocení Skytrax v roce 2016 se SmartWings dostaly mezi 21 nejhorších leteckých společností světa, dostaly dvě hvězdičky z pěti.\n\nFlotila Travel Service, operující lety SmartWings a nosící nátěr Smartwings, čítala v červnu 2018 následující letouny průměrného stáří 11 let:\nV roce 2019 létala společnost Travel Service pod značkou SmartWings pravidelně do těchto destinací:\n\nSmartWings má tzv. codeshare dohodu s následujícími dopravci:\n\n\n"}
{"id": "424719", "url": "https://cs.wikipedia.org/wiki?curid=424719", "title": "Žehuňský rybník – Obora Kněžičky", "text": "Žehuňský rybník – Obora Kněžičky\n\nPtačí oblast Žehuňský rybník – Obora Kněžičky se nachází na rozhraní Středočeského kraje a Královéhradeckého kraje mezi Poděbrady a Chlumcem nad Cidlinou.\nOblast o celkové rozloze 1 964 ha zahrnuje Žehuňský rybník, Oboru Kněžičky s Kopičáckým a Čihadelskými rybníky, Dlouhopolský rybník, Báňský les a další menší pozemky mezi zmíněnými celky. V území se nachází různé typy přírodních stanovišť od podmáčených luk, rozsáhlých rákosin, bílých strání přes slatinné loučky až po různé typy doubrav.\n\nV ptačí oblasti se nachází celkem šest maloplošných zvláště chráněných území – národní přírodní památka Žehuňský rybník, národní přírodní rezervace Kněžičky, národní přírodní památka Kopičácký rybník, národní přírodní památka Dlouhopolsko, přírodní památka Žehuňsko – Báň a přírodní památka Čihadelské rybníky. Území ptačí oblasti se dále překrývá s evropsky významnou lokalitou Žehuňsko soustavy Natura 2000.\n\nPtačí oblast je vyhlášena na ochranu bukáčka malého \"(Ixobrychus minutus)\", pro kterého je tato lokalita jednou z nejvýznamnějších v České republice a chřástala kropenatého \"(Porzana porzana)\". Žehuňský rybník je jedinou lokalitou v ČR, kde byl alespoň v jednom roce (2005) dosažen kritériový počet 6 okrsků u chřástala malého \"(Porzana parva)\". Významné je i hnízdění bukače velkého \"(Botaurus stellaris)\", orla mořského \"(Haliaeetus albicilla)\", motáka pochopa \"(Circus aeruginosus)\" a slavíka modráčka středoevropského \"(Luscinia svecica cyanecula)\".\n\nOblast je systematicky ornitologicky sledována a monitorována.\n\n"}
{"id": "424720", "url": "https://cs.wikipedia.org/wiki?curid=424720", "title": "Jakub Štěpánek", "text": "Jakub Štěpánek\n\nJakub Štěpánek (* 20. června 1986 Vsetín) je český hokejový brankář a mistr světa v ledním hokeji z Mistrovství světa 2010. Od roku 2019 nastupuje za extraligový klub HC Oceláři Třinec. Dále nastupoval za týmy VHK Vsetín (jehož je odchovancem), HC Vítkovice Steel, Sareza Ostrava, SKA Petrohrad, HC Lev Praha, Severstal Čerepovec, SC Bern, HC Lausanne, HC Slovan Bratislava, HC Dynamo Pardubice a HC Frýdek-Místek.\n\nV roce 2009 byl nominován na Mistrovství světa. Nominaci zopakoval i o rok později a na MS 2010 slavil zlatou medaili. Bronzovou medaili získal i jako brankářská dvojka na Mistrovství světa 2011 a 2012. Zúčastnil se také Zimních olympijských her 2010.\n\n\n"}
{"id": "424723", "url": "https://cs.wikipedia.org/wiki?curid=424723", "title": "Hlinitan sodný", "text": "Hlinitan sodný\n\nHlinitan sodný (NaAlO) je bílý až nažloutlý prášek. Vzniká reakcí koncentrovaného roztoku hydroxidu sodného s kovovým hliníkem:\n\nReakce je velice exotermní. Sloučenina je důležitá v komerční anorganické chemii. Slouží jako efektivní zdroj hydroxidu hlinitého pro technické a průmyslové využití. Čistý hlinitan sodný (bezvodý) je bílý, krystalický a pevný. Jeho vzorec nabývá různých forem NaAlO, NaO · AlO, nebo NaAlO. Komerční hlinitan sodný je dostupný jako roztok nebo pevná látka.\n\nRoztok hlinitanu sodného reaguje se vzdušným oxidem uhličitým za vzniku uhličitanu sodného a oxidu hlinitého, což se projevuje vznikem bílého povlaku po stranách nádoby. Reakce probíhá dle rovnice:\n\n2NaAlO + CO → NaCO + AlO \n"}
{"id": "424731", "url": "https://cs.wikipedia.org/wiki?curid=424731", "title": "Agenda", "text": "Agenda\n\nAgenda (z lat. \"agere\", jednat) znamená doslova souhrn toho, co je třeba udělat, vyřídit, zařídit. Původně se jednalo o množné číslo, kdy agenda představovala souhrn bodů jednání, z nichž každý se nazýval \"agendum\". V současné době je agenda brána jako jednotné číslo.\n\nV administrativě znamená obor působnosti úřadu, oddělení nebo i jednotlivého referenta, oblast činností, v nichž má rozhodovat. Zvláštním případem je soudní agenda, oblast působnosti určitého soudu i souhrn jednotlivých případů k projednání.\n\nAgenda je také program schůze, porady nebo konference, souhrn témat, o nichž se má jednat.\n\nVe veřejném životě může znamenat také program, souhrn činností a cílů, které si nějaká instituce do budoucnosti klade. Příklad: Agenda 21 OSN.\n\nV liturgice se tímto slovem označuje příručka různých bohoslužebných obřadů s výjimkou mše.\n\n\n"}
{"id": "424733", "url": "https://cs.wikipedia.org/wiki?curid=424733", "title": "Kurmándží", "text": "Kurmándží\n\nKurmándží (kurdsky kurmancî nebo kirmancî) je nejrozšířenějším kurdským dialektem, který používají Kurdové převážně ve východních regionech Turecka a na severu Sýrie. Kurmándží je gramaticky a slovní zásobou velmi podobné dialektu sorání. Rozdíl je hlavně v písmu. Zatímco Sorání, kterým se mluví hlavně v Iráku, používá arabské písmo, kurmándží (pod vlivem tureckého prostředí) používá upravenou verzi latinky.\n\nKurmándží používá 31 písmen, 8 samohlásek (a e ê i î o u û) a 23 souhlásek (b c ç d f g h j k l m n p q r s ş t v w x y z).\n\nMalá písmena: \"a b c ç d e ê f g h i î j k l m n o p q r s ş t u û v w x y z\"\n\nVelká písmena: \"A B C Ç D E Ê F G H I Î J K L M N O P Q R S Ş T U Û V W X Y Z\"\n\n"}
{"id": "424734", "url": "https://cs.wikipedia.org/wiki?curid=424734", "title": "Kronocká sopka", "text": "Kronocká sopka\n\nKronocká sopka ( ) je neaktivní stratovulkán, který se nachází ve východní vulkanické zóně poloostrova Kamčatka v oblasti mezi pobřežím Tichého oceánu a Kronockým jezerem. S výškou 3528 m je dominantou celé oblasti, má symetrický kuželový tvar a její svahy jsou zbrázděné pravidelnými asi 200 m hlubokými údolími.\n\nKronocká sopka vznikla zřejmě v závěru pleistocénu a vulkanická aktivitu probíhala i v období holocénu. Dva kužele, na jihozápadním svahu jsou staré asi 7 000 až 8 000 let. Jediné historicky doložené erupce byly zaznamenány v letech 1922 a 1923. Ve stavbě masívu sopky převládají nízkodraselné bazalty, výjimku tvoří andezitové extruze v okolí vrcholového kráteru.\n\n"}
{"id": "424735", "url": "https://cs.wikipedia.org/wiki?curid=424735", "title": "Dream house", "text": "Dream house\n\nDream house (známý také jako dream trance), je druh elektronické taneční hudby který měl velký úspěch na taneční scéně mezi lety 1995 a 1997. Jeho hlavním znakem je melodie, která je obvykle velmi snivá (odtud pochází název stylu), typicky se objevuje piáno, v některých případech housle, saxofon, atd. V současnosti se většina těchto zvuků vytváří pomocí syntetizéru. Španělský DJ Dario Nunez použil v roce 2008 dream houseové části ve své písni Looking at Me.\n\nSkladba která odstartovala popularitu dream house byla píseň \"Children\" od Roberta Milese, z jeho debutového alba Dreamland. Mezi nejoblíbenější dream houseové skladby patří:\n\nStopy dream house se dnes objevují v hudebním stylu progressive trance.\n"}
{"id": "424736", "url": "https://cs.wikipedia.org/wiki?curid=424736", "title": "Lázně Dolní Lipová", "text": "Lázně Dolní Lipová\n\nLázně Dolní Lipová byly založeny Johannem Schrothem v roce 1829. Se­ces­ní pavilonová podoba lázní, umístěných v centru obce Lipová-lázně na severním úpatí pohoří Hrubý Jeseník, vznikla na přelomu devatenáctého a dvacátého století.\n\nZde pro­váděná originální léčba poruch meta­bo­lis­mu a o­be­zity, označo­vaná po svém zakla­dateli „Schrothova kúra“, proslavila lázně v první polo­vině dvacátého století po celé Evropě, do lázní však přijížděli lázeňští hosté i z Ame­riky.\n\nProvoz lázní byl po ukončení 31. prosince 2013 obnoven v květnu 2017 s novým vlastníkem Schrothovy léčebné lázně s.r.o.; lázně se rovněž nazývají nově Schrothovy léčebné lázně. Došlo i k přejměnování některých lázeňských domů.\n\nLázně mají dlouholetou tradici v léčbě metabolických a kožních onemocnění, obezity, onemocnění štítné žlázy, poruch metabolismu tuků (hyperlipoproteinemie) a cukru (Diabetes mellitus) a všech neinfekčních chro­nických forem kožních chorob. U lupenky (pso­ri­ázy) pro­vádějí i léčbu její obávané komplikace – psoriatické artritidy – postižení kloubů.\n\nPro léčbu svých klientů lázně využívají všech­ny dostupné moderní léčebné a rehabilitační postupy – léčbu dietou, celkově i lokálně aplikované léky, kom­­plet­ní škálu fyzioterapeutických postupů a z nich zej­­mé­na různé formy léčby světlem (fototerapie) a po­hy­­bem (kineziterapie), oblíbené přísadové koupele a masáže.\n\n"}
{"id": "424737", "url": "https://cs.wikipedia.org/wiki?curid=424737", "title": "Aleksandr Ksenofontov", "text": "Aleksandr Ksenofontov\n\nAleksandr Ksenofontov je ukrajinský hudební producent a textař. Je manželem vítězky Eurovision Song Contest 2004 Ruslany a hlavní zpěvák legendární ukrajinské rockové skupiny Tea Fan Club (Club of Amateurs of Tea, , ). Společně s Ruslanou je majitelem firmy Luxen.\n"}
{"id": "424742", "url": "https://cs.wikipedia.org/wiki?curid=424742", "title": "Vimperk", "text": "Vimperk\n\nVimperk () je historické město v okrese Prachatice v Jihočeském kraji, 25 km jihozápadně od Strakonic, na úpatí Boubína na Šumavě. Žije zde  obyvatel.\n\nMěsto patrně vzniklo na Zlaté stezce, po které se do Čech dopravovala sůl. Je zde zámek, gotický kostel, svérázné svažité náměstí s městskou věží a zachovalé části městských hradeb. Historické jádro města je městskou památkovou zónou.\n\nVimperk je výchozím bodem pro velkou část turistických výprav na Šumavu. Pro výrobu zde mívaly hlavní význam oděvní, polygrafické, sklářské ale hlavně dřevozpracující závody. Dnes je to především omezená tradiční polygrafická výroba, výroba měřicích přístrojů a další menší závody.\n\nNa severozápadním okraji města leží místní část číslo II, kde je zámek i poměrně zachovalé centrum města, které také nejvíce navštěvují turisté. Historická část leží na skalnatém ostrohu nad řekou Volyňkou, která ji bezpečně chránila z jihu. Na severní straně je rovnoběžné údolí (dnes Pivovarská ulice), které město odděluje od zámku. Centrum tvoří silně svažité velké náměstí s radnicí, městskou věží a kostelem, dále malé náměstí, které je neoficiálním centrem, síť ulic kolem Pivovarské ulice a městský park.\n\nMniši stavěli osady a pojmenovali je podle svých dřívějších domovů (Winterberg).\n\nMěsto vzniklo jako kolonizační osada, nad níž v letech 1251–1260 vybudoval Purkart z Janovic hrad. Osadu roku 1423 vypálili husité, v roce 1479 ji král Vladislav Jagellonský povýšil na město, které si pak postavilo mohutné hradby, zčásti dosud zachované. Od konce 13. do 17. století bylo město cílovou stanicí jedné ze tří větví Zlaté stezky, po níž se do Čech z Pasova dopravovala sůl. Stezka vstupovala do města brankou blízko horního (západního) konce náměstí (dnešní ulice Zlatá stezka). Z tohoto obchodu město zbohatlo a prosperovalo do roku 1637, kdy Ferdinand II. zakázal, aby se sůl z Rakouska dopravovala přes Bavorsko. Tím město ztratilo na významu a obchod se solí se přesunul do Českých Budějovic. Od roku 1395 patřilo město Kaplířům ze Sulevic a od roku 1494 Malovcům z Chýnova. Malovcové Vimperk ztratili svou účastí na protihabsburském povstání v roce 1547.\n\nRoku 1484 pracoval ve Vimperku pasovský tiskař Johann Alacraw, takže Vimperk je po Plzni patrně druhým českým městem, kde se tiskly knihy. Dva z jeho latinských tisků jsou vystaveny v muzeu na zámku. Od roku 1563 patřil Vimperk Vilémovi z Rožmberka, od roku 1630 Eggenbergům a od roku 1798 až do vyvlastňování ve 20. století patřilo rodu Schwarzenbergů (tzv. Hlubocké větve). Roku 1855 založil zde Jan Steinbrener tiskárnu, která se zabývala hlavně tiskem modlitebních knih, kalendářů a později i dětských knih. Roku 1930 vytiskla přes 34 milionů kalendářů, přes 96 milionů modlitebních knih v mnoha jazycích a proslavila se zejména tiskem miniaturních bibliofilských knížek a Koránů. V současné době je objekt tiskáren z velké části opraven a nachází se v něm Penzion Volyňka. Nakladatelství J. Steinbrenner bylo po roce 1945 přeneseno do hornorakouského města Schärdingu.\n\nRoku 1900 měl Vimperk 314 domů, 464 obyvatel, kteří při sčítaní uvedli za svou řeč češtinu a 4225, kteří uvedli jako svou řeč němčinu. V roce 1930 mělo město 4823 obyvatel, z toho 1185 Čechů. Roku 1904 velká část města vyhořela a domy na náměstí dostaly nové fasády.\n\nOd 25. června1912 do vypuknutí váky byla provozována pravidelná autobusová linka na trase Pasov – Kunžvart – Vimperk. Jen během června až srpna 1912 bylo tímto spojem přepraveno 3700 osob.\n\nVe 20. století se město silně rozrostlo severovýchodním i jihovýchodním směrem, vznikl nový průmysl a velká kasárna. Rozvoj automobilismu ve druhé polovině století si vyžádal silniční průtah centrem města, silnice I/4 však historické město objíždí z jihu, údolím Volyňky.\n\nKlima je chladné a mírné, klasifikované jako vlhké kontinentální podnebí. Průměrná roční teplota ve Vimperku je 6,1 °C. Průměrný roční úhrn srážek dosahuje je 940 milimetrů.\n\nÚzemí kraje mělo vždy spíše rekreační charakter než charakter průmyslové oblasti.\n\n\nMěsto leží na železniční trati 198 Strakonice – Volary, která zde má nádraží ve východní části města a zastávku západně od města. Přes Vimperk vede silnice I/4 z Prahy do Pasova a Mnichova, která se blízko nádraží kříží se silnicí II/145. Blízko je také autobusové nádraží s přímými spoji do Prachatic, Strakonic, Kašperských Hor, Českých Budějovic, do Prahy a dalších měst.\n\n\n\n\n\n\n\n\n\n"}
{"id": "424750", "url": "https://cs.wikipedia.org/wiki?curid=424750", "title": "Podvracení republiky", "text": "Podvracení republiky\n\nPodvracení republiky byl v období komunistického režimu v Československu trestný čin podle § 98 trestního zákona. Podle tohoto paragrafu měl být potrestán ten kdo „\"z nepřátelství k socialistickému společenskému a státnímu zřízení republiky provádí podvratnou činnost proti jejímu společenskému a státnímu zřízení, proti její územní celistvosti, obranyschopnosti nebo samostatnosti anebo proti jejím mezinárodním zájmům\"“.\n\nBylo to jedno z ustanovení zákona, jehož pomocí docházelo k porušování lidských práv. Takto kvalifikována mohla být např. nezákonná výroba a šíření materiálů, které byly podle státní moci nepřátelské k socialistickém zřízení, nebo jakákoli jiná politická nebo veřejná aktivita.\n\n"}
{"id": "424752", "url": "https://cs.wikipedia.org/wiki?curid=424752", "title": "Vyskočil", "text": "Vyskočil\n\nVyskočil (Vyskočilová; varianty: \"Wiskotschil, Wiskotschill, Wiskoczil, Wiszkocsil (Wißkocsil), Wiskocsil, Wiskotzil\") je příjmení následujících osob:\n\n\n\n"}
{"id": "424756", "url": "https://cs.wikipedia.org/wiki?curid=424756", "title": "Bootloader PDA", "text": "Bootloader PDA\n\nBootloader je součást PDA/MDA, jehož úkolem je zapnutí hardware a spuštění IPL. Někdy je také pod názvem bootloader myšlena dvojice IPL, SPL. \nBootloader hraje zásadní roli při nahrávání nových ROM, Radio_ROM (někdy označované jen jako Radio) a Ext_ROM. Na rozdíl od PC se bootloader u PDA spouští jen zřídka při spuštění uživatelem nebo při zavádění nových ROM. Je to dáno tím, že PDA se standardně nevypínají, ale jen uspávají.\nPostup pro spuštění bootloaderu se u jednotlivých PDA liší, zpravidla se jedná o kombinaci stisku několika hw kláves a reset pinu. Při spuštění bootloaderu se na pozadí obrazovky objeví červený, zelený a modrý pruh a pod nimi je bílé místo. Nahoře jsou napsány aktuální verze IPL a SPL. Černým písmem na bílém pruhu je uvedeno, zda je zařízení připojeno kabelem k PC (detaily viz obrázek).\nIPL (= tzv. initial program loader) je program velice podobný BIOSu u PC, jeho úkolem je mimo jiné spuštění SPL. U PDA je možné nahrání jiné verze IPL. Při nahrávání nové verze IPL se zpravidla současně nahraje i nové SPL. Většinou se to provádí z důvodu odstranění CID locku. IPL je závislé na typu konkrétního zařízení. Nahrání špatného typu IPL do zařízení může mít vážnější následky než zavedení špatné verze ROM.\nK nahrání nové verze IPL a SPL také někdy dochází při aktualizaci nové oficiální ROM. Tj. aktualizujete nejen ROM (tj. operační systém) ale i zaváděcí programy (tj. IPL a SPL) a mnohdy i Radio_ROM a Ext_ROM.\nSPL (= tzv. secondary program loader) je zodpovědný za spuštění aktuálního operačního systému z ROM. SPL je stejně jako IPL vázáno na konkrétní typ zařízení.\nHardSPL je konkrétní verze SPL, která neobsahuje CID lock. Tím umožňuje nahrání libovolné ROM.\nSSPL je konkrétní verze SPL, která funguje z RAM a umožňuje tak zavedení jak nového bootloaderu tak i jednotlivých ROM.\n\nPojem ROM (= read only memory) u PDA/MDA znamená paměť, do které lze zapisovat jen ve zvláštním režimu. ROM je u PDA rozdělena na tři části: samotná ROM, Extended ROM a Radio ROM.\nNěkdy je pod pojmem ROM myšlena nejen ta část ROM obsahující operační systém, ale i Extended ROM a Radio ROM.\n\nSamotná ROM obsahuje pouze samotný operační systém (Win MOBILE, Palm OS atd.). V této paměti nebývají uloženy žádné informace o mobilním operátorovi nebo o výrobci zařízení. Obsah této paměti je stejný u všech zařízení se stejnou verzí operačního systému.\nOperační systém se spouští buď přímo po soft resetu, nebo z SPL po master resetu nebo po nahrání nové verze operačního systému.\n\nExtended ROM, někdy označována jako Ext_ROM, je paměť, která slouží k instalaci aplikací a nahrání souborů, které nejsou standardní součástí operačního systému. Zpravidla jsou to různé programy od daného operátora nebo od výrobce a někdy také různá pozadí a témata. Její velikost se pohybuje okolo 10MB. Všechny soubory z Ext_ROM mají nastavený atribut jen ke čtení. \nV této paměti jsou uloženy instalační *.cab soubory jednotlivých aplikací, daná témata a pozadí, aplikace AutoRun.exe a soubor Config.txt. Aplikace AutoRun.exe spouští samotný instalační proces. Soubor Config.txt obsahuje jak příkazy k instalaci a cesty k jednotlivým *.cab souborům, tak příkazy ke kopírování daných témat a pozadí.\nPo provedení Master resetu se spustí aplikace AutoRun.exe a provedou se instrukce uvedené v Config.txt, tj. nainstalují se požadované aplikace a témata a pozadí se nakopírují do daných adresářů.\n\nRadio ROM (někdy jen Radio nebo Radio/GSM) je část paměti typu ROM, kde jsou uloženy informace o daném mobilním operátorovi. Zde je tedy uložena informace o případném omezení používání SIM od různých operátorů (SIM Lock). Zároveň je zde i nastavení telefonního modulu, které má vliv na životnost baterie i na kvalitu signálu a přenosu.\n\nCID lock (Carrier ID), někdy také označován jako Vendor lock, je mechanismus, který má zabránit nahrání neoficiálních ROM do PDA/MDA. Oficiální ROM jsou distribuovány výrobcem nebo jiným distributorem (např. mobilním operátorem). Odstraněním CID lock ztrácí sice uživatel záruku, ale získává možnost nahrání jakékoli ROM. CID lock je uplatňován pouze při nahrávání ROM z bootloaderu, nikoli při flashování ze záložní paměti, nebo z paměťové karty. CID lock nemá žádný vliv na SIM lock, neovlivňuje tedy funkci SIM karet od různých operátorů.\nVšechny bootloadery při nahrávání ROM kontrolují platnost CID, výjimku tvoří pouze HardSPL a SSPL.\nSuperCID je hodnota kódu CID, která umožňuje nahrání libovolné ROM, zároveň umožňuje zápis do Ext_ROM.\n\nRUU (= ROM Upgrade Utility) je program pro nahrání nové ROM, Ext_ROM nebo Radio_ROM do mobilního zařízení. Zpravidla se jedná o program pro PC, který nainstaluje potřebné soubory a aplikace do připojeného PDA, kde se tyto aplikace spustí.\nZkratka XIP (= eXecute In Place) se používá pro označení aplikací, které se spouštějí přímo z místa, kde jsou uloženy. Nenahrávají se tedy do RAM a šetří spotřebu paměti.\n\n"}
{"id": "424757", "url": "https://cs.wikipedia.org/wiki?curid=424757", "title": "Róbert Liščák", "text": "Róbert Liščák\n\nRóbert Liščák (* 4. duben 1978) je slovenský hokejový útočník. Většinu kariéry strávil ve Skalici. Mezi jeho další působiště patří University of Maine, Boston Bruins, Augusta, Trenton, Ústí nad Labem, Bratislava a Brno nyní se rozhoduje kde bude působit.\n\n\n"}
{"id": "424760", "url": "https://cs.wikipedia.org/wiki?curid=424760", "title": "Gerontokracie", "text": "Gerontokracie\n\nGerontokracie (řec. γέρων (\"gerón, 2. p. gerontos\") „stařec“ a κρατειν (\"kratein\") „vládnout“) je vláda starých, tedy společenské uspořádání, kde rozhoduje „Rada starších“, kde vůdcové jsou mnohem starší, než většina ostatní dospělé společnosti. Politické struktury jsou zde často uspořádány tak, že staří drží politickou moc uvnitř vládnoucí třídy. Při tom formálně nemusí být vůdci, stačí jim jen dominantní názorové postavení.\nKe „gerontokratickým“ režimům lze přiřadit Sovětský svaz 2. poloviny 20. století a země Východního bloku.\n\nV současné době mají výrazy gerontokracie a gerontokrat mírně pejorativní význam.\n"}
{"id": "424766", "url": "https://cs.wikipedia.org/wiki?curid=424766", "title": "Rafi", "text": "Rafi\n\nRafi (: רפ\"י, akronym pro \"Rešimat Poalej Jisra'el\" (hebrejsky: רשימת פועלי ישראל), doslova „Kandidátka izraelských pracujících“) byla levicová izraelská politická strana založena v roce 1965 bývalým premiérem Davidem Ben Gurionem. V roce 1968 byla jednou ze tří stran, které se sloučily ve Stranu práce.\n\nStrana byla založena 14. července 1965 poté, co David Ben Gurion a dalších osm poslanců (mezi nimi například Moše Dajan, Šimon Peres, Jicchak Navon či Chajim Herzog) opustilo vládnoucí stranu Mapaj. Tento odchod měl dvě hlavní příčiny: první byl nesouhlas v rámci Mapaje s Lavonovou aférou (Ben Gurion nesouhlasil s očištěním Lavona bez řádné soudní vyšetřovací komise) a druhou bylo založení aliance Ma'arach složené z Mapaje a Achdut ha-Avody. Vedení Ma'arachu, vzniklé z dvou největších levicových stran, chtělo zbrzdit plánované reformy volebního systému (tj. změnit poměrné zastoupení na většinové), které byly pro Ben Guriona důležité.\n\nŠimon Peres popisuje začátky nové strany takto:\nStrana se zúčastnila parlamentních voleb v roce 1965. Přestože Ben Gurion doufal, že Rafi bude mít větší úspěch než Ma'arach, a stane se tak hlavní levicovou stranou, získal nakonec pouze deset mandátů. Po volbách nebyla zahrnuta do vlády Leviho Eškola a stala se až součástí vlády národní jednoty během Šestidenní války.\n\nDne 23. ledna 1968 se strana sloučila se stranou Achdut ha-Avoda a Mapajem, čímž vznikla Strana práce a jednotlivé strany přestaly existovat jakožto samostatné subjekty. Ben Gurion se však nedokázal přenést přes to, že by se sloučil se svým nepřítelem, a proto ze strany vystoupil a po zbytek volebního období byl nezařazeným poslancem. Před volbami v roce 1969 založil další stranu, Národní kandidátku. Poté, co Ben Gurion odešel z politiky se však strana rozpadla a nakonec se sloučila se Svobodným středem a Gachalem (vedeným Ben Gurionovým úhlavním nepřítelem Menachemem Beginem) před založením Likudu.\n\nNázev Rafi byl oživen během devátého a desátého Knesetu, kdy se někteří poslanci, kteří vystoupili z Likudu, pojmenovali Rafi - Národní kandidátka. Strana se později přejmenovala na Omec.\n\n"}
{"id": "424771", "url": "https://cs.wikipedia.org/wiki?curid=424771", "title": "Karel Maria Raimund z Arenbergu", "text": "Karel Maria Raimund z Arenbergu\n\nKarel Maria Raimund z Arenbergu, francouzsky: \"Charles Marie Raymond duc de Arenberg\", (1. dubna 1721, Enghien – 17. srpna 1778, Enghien) byl rakouský polní maršál a vévoda z Arenbergu, Aerschotu a princ z Ligne.\n\nNarodil se z manželství čtvrtého vévody z Arenbergu, Leopolda Filipa, s Marií Francescou Pignatelli. 18. června 1748 se v Paříži oženil s hraběnkou ze Schleidenu Luisou Marií de La Marck.\n\n"}
{"id": "424773", "url": "https://cs.wikipedia.org/wiki?curid=424773", "title": "Eleonora Marie Josefa Habsburská", "text": "Eleonora Marie Josefa Habsburská\n\nArcivévodkyně Eleonora Marie Josefa Habsburská, \"Eleonora Wiśniowiecka\" či \"Eleonora Habsburżanka\", (21. května 1653, Řezno – 17. prosince 1697, Vídeň) byla rakouská arcivévodkyně, v letech 1670–1673 polskou královnou a v letech 1678–1690 vévodkyní lotrinskou.\n\nByla starší ze dvou dcer císaře Ferdinanda III. a jeho třetí manželky Eleonory Magdaleny Mantovské. Bratr Leopold byl od roku 1657 římskoněmeckým císařem a sestra Marie Anna se provdala za krále Španělska a Portugalska.\n\nDne 27. února 1670 se Eleonora Marie provdala za polského krále a litevského velkoknížete Michala Korybuta Wiśniowieckého. Svatba se konala v klášteře Jasná Hora v polském poutním městě Čenstochové. Manželům se 29. listopadu 1670 narodil mrtvý syn. V roce 1671 Eleonora potratila další dítě. Jako královna se naučila polsky, i když preferovala latinu, a doprovázela manžela na oficiálních cestách po Polsku. Její manžel zemřel v roce 1673.\n\nDruhým Eleonořiným manželem se v roce 1678 stal titulární lotrinský vévoda Karel V. Jejich svatba se konala ve Vídeňském Novém Městě a poté se manželé usadili v Innsbrucku. Po smrti svého muže se Eleonora snažila znovu získat vládu v lotrinském vévodství, což se jí roku 1697 podařilo.\n\nEleonora Marie Josefa zemřela ve Vídni 17. prosince 1697 ve věku 44 let. Přežila oba své manžely a dvě ze svých dětí. Svým potomkům předala dědictví mantovských Gonzagů.\n\nS Karlem V. Lotrinským se Eleonoře narodilo šest dětí:\n\n"}
{"id": "424777", "url": "https://cs.wikipedia.org/wiki?curid=424777", "title": "Ericalluna balleana", "text": "Ericalluna balleana\n\nEricalluna je mezirodový kříženec mezi vřesem (\"Calluna\") a vřesovcem (\"Erica\").\n\nPěstují se tyto kultivary x \"Ericalluna balleana\" : x \"Ericalluna balleana\" \"Schizopetala\", x \"Ericalluna balleana\" \"W.G.Notley\", x \"Ericalluna balleana\" \"Winifred Whitley\".\n\nNejlépe rostou v chudé půdě, rašelině. Roste v polostínu, dokonce i ve stínu (kde méně kvetou), ale nejlépe se mu daří na slunci. Nesnáší vápník a špatně snáší přemokření nebo sucho. Při výsadbě je můžeme vhodně kombinovat s rostlinami a dřevinami pro rašeliniště, nebo vřesoviště, rostlinami čeledi vřesovcovité a jehličnany. Zaléváme dešťovou vodou (nebo upravenou vodou), při zalévání nevhodnou vodou se může pH půdy změnit.\n\nPo odkvětu se doporučuje rostliny seříznout. Množí se řízkováním v červenci až srpnu, do rašeliny, nebo směsi písku (či perlitu) a rašeliny. Nejlépe koření dvouleté větévky. Při množení můžeme použít i hřížení (přiháčkování k zemi a zasypání). Lze použít výsev semene do misky.\n\nx Ericalluna balleana je nízký keřík, až 50 cm (zpravidla však 30 cm) vysoký. Listy podobný vřesovci popelavému a květy vřesu. Květy jsou barvy lila a temně růžové, kvete v srpnu až září.\n\nNázev × \"Ericalluna\" Krüssm. (1960) byl používán pro rostliny, které byly předpokládaným produktem křížení vřesu \"Calluna vulgaris\" (L.) Hull) a vřesovce \"Erica cinerea\". Pokud bude zjištěno, že jde jen o varianty \"E. cinerea\", bude název × Ericalluna Krüssm. nadále k dispozici pro možné křížence \"Calluna\" Salisb × Erica L.\n"}
{"id": "424795", "url": "https://cs.wikipedia.org/wiki?curid=424795", "title": "Restaurování", "text": "Restaurování\n\nRestaurování nebo restaurátorství (z franc. \"restaurer\", obnovit) znamená záchranu a odborné opravování uměleckých děl a starožitností. Umělec zabývající se touto činností se nazývá restaurátor.\n\nUmělecká díla, historické památky a starožitnosti podléhají jednak působení času a přírodních vlivů, jednak lidským zásahům, které je chtěly neodborně opravit nebo zdokonalit. Činnost restaurátora začíná důkladným průzkumem díla, včetně například rentgenového průzkumu obrazů, zjištěním jeho provenience a historie. Dílo se musí pečlivě dokumentovat a popsat ve stavu, v němž je restaurátor dostal. \n\nNa základě průzkumu si restaurátor vytvoří plán následující činnosti. U obrazů a soch, které byly přemalovány, se musí například rozhodnout, které novější vrstvy odstraní a kterou bude obnovovat. Po případném odstranění novějších úprav musí zajistit či fixovat původní vrstvu, zejména pokud popraskala nebo se odlupuje, u dřevěných soch musí odstranit červotoče a stopy jeho činnosti, obrazy na plátně musí často „nažehlit“ na nový podklad a podobně.\n\nZávěrečnou fázi restaurování tvoří retušování, doplňování chybějících částí a povrchová úprava těch partií, které byly zničeny, a to pokud možno tak, aby nerušily celkový dojem. Nakonec se výsledek opět dokumentuje a o provedené práci se vypracuje zpráva.\n\nRestaurátor musí především s pokorou sloužit danému dílu. Musí umět potlačit svou osobnost, svoji vlastní tvůrčí invenci a nápady, které jsou nežádoucí. Např. Škrétův obraz musí zůstat Škrétovým obrazem, a po osobnosti restaurátora v něm nesmí být ani stopa. Ne každý umělec může být restaurátorem.\nNa restaurátora se kladou velmi rozmanité požadavky a restaurování tak vyžaduje různé kvalifikace, jak umělecké, tak technické. Musí mít výtvarné schopnosti, aby dokázal dílo obnovit a případně doplnit, dobré znalosti dějin umění a ovšem uměleckých a řemeslných technik starých dob. To platí zvláště pro restaurování starožitných předmětů z různých materiálů, které vyžadují pokaždé jiné techniky (kov, sklo, dřevo, papír, keramika, textil, kámen atd.). Restaurátorství s různým zaměřením je proto studijní obor na různých středních i vysokých školách, jak uměleckých, tak také technických.\n\nRestaurátorstvím se ve starší době zabývali příslušní umělci a řemeslníci a teprve v 19. století pod vlivem historismu se ukázalo, že vyžaduje ještě jiné znalosti. Cílem restaurování v 19. století, jak jej formuloval „otec zakladatel“ obnovy památek, francouzský architekt Eugène Viollet-le-Duc, bylo obnovit dílo v původní podobě, případně doplnit a zdokonalit. Tato puristická snaha silně poškodila zejména staré stavby, kde se lehkomyslně všechno poškozené vyměnilo, takže obnovená stavba působí jako nová. Proti tomu vystoupil anglický spisovatel John Ruskin, který napsal, že taková stavba nebo umělecký předmět je „lež od začátku do konce“.\n\nNovou koncepci „konservovat, ne restaurovat“ prosadil německý historik umění Georg Dehio. V průběhu 20. století převládla tato opačná tendence pouze očistit a fixovat původní povrch díla, což vedlo například u nástěnných maleb k výsledku, který je pro diváka velmi neuspokojivý: mezi kusy zachované malby byly plochy holé omítky, které celkový dojem rozbíjely. V současné době se proto hledají vhodné kompromisy mezi požadavkem historické šetrnosti a věrnosti a na druhé straně uměleckého působení díla. Doplňky a retuše mají být šetrné, rozlišitelné od původních částí a opět odstranitelné.\n\nMezi význačné osobnosti české restaurátorské školy při Akademii výtvarných umění patřili restaurátoři malířských děl Bohuslav Slánský a jeho následovník a zakladatel Asociace restaurátorů Karel Stretti.\n\n\n\n"}
{"id": "424804", "url": "https://cs.wikipedia.org/wiki?curid=424804", "title": "Chřástal kropenatý", "text": "Chřástal kropenatý\n\nChřástal kropenatý (\"Porzana porzana\") je druh chřástala z řádu krátkokřídlých.\n\nMonotypický druh.\n\nO málo menší než chřástal vodní (délka těla 19-22,5 cm), s krátkým, rovným, žlutošedým zobákem s červenou skvrnou u kořene, jemným bílým tečkováním na krku, hrudi a svrchní části těla, obvykle jednobarevně béžovými spodními ocasními krovkami (někdy i tečkovanými nebo proužkovanými) a zelenavýma nohama. V letu je patrný také bílý přední okraj křídel. Obě pohlaví jsou podobná, mladí ptáci nemají olovově šedý nadoční proužek, hrdlo a hruď a často se liší také bělavým zbarvením hrdla.\n\nVzhledem ke skrytému způsobu života je jeho přítomnost nejlépe zjistitelná podle hlasu. Samec se ozývá, především v noci, monotónním \"huit, huit, huit\" připomínající švihání prutem.\n\nZápadní část Eurasie až po střední Asii. V Evropě jako hnízdící pták chybí v Irsku a v severní Skandinávii. Celý areál je silně nesouvislý a jeho severní hranice v jednotlivých letech značně kolísá, v závislosti na kolísání vodní hladiny silně kolísá také početnost druhu v jednotlivých částech areálu. Většina evropské populace je soustředěna na území Ruska, Běloruska, Ukrajiny a Rumunska.\n\nChřástal kropenatý hnízdí rozptýleně na většině území ČR od nížin až do vyšších poloh (nejvýše zjištěn u Kašperských Hor v 750 m n. m.). Většina prokázaných hnízdění pochází z pravidelně obsazovaných lokalit v jižních Čechách, Českomoravské vysočině a Polabí. Dříve (do 60. let 20. stol.) byl výrazně hojnější, v letech 1985-89 byla celková populace odhadnuta na 20-40 párů. Je chráněný zákonem jako silně ohrožený druh.\n\nŽije velmi skrytě v bažinách zarostlých ostřicí, zblochanem či řídkým rákosem.\n\nHnízdí jednotlivě v zarostlých bažinách s převažující nižší vegetací, a to v květnu až červenci, ve střední Evropě zřejmě dvakrát ročně. Hnízdo je miskovitá stavba ze stébel ostřice a rákosí skrytá v nejhustší vegetaci u vodní hladiny. Samice snáší v intervalu 1-2 dní průměrně 7-13 nahnědlých vajec s tmavými skvrnami o rozměrech 33,4 x 24,1 mm, na kterých sedí oba rodiče asi 18-19 dní. Mláďata opouštějí hnízdo již po 8 - 12 hodinách od vylíhnutí posledního mláděte a v doprovodu rodičů se pohybují v okolních porostech. Vzletnosti pak dosahují ve stáří 30 - 40 dnů a pohlavně dospělá jsou na konci 1. roku života.\n\nChřástal kropenatý je tažný pták, na hnízdiště přilétá na konci března a v dubnu, odlétá během srpna a září. Zimuje převážně v mokřadech tropické Afriky.\n\nŽiví se drobnými měkkýši, hmyzem, malými korýši a červy, v menší míře také úštipky zelených vodních rostlin a semeny.\n\n"}
{"id": "424806", "url": "https://cs.wikipedia.org/wiki?curid=424806", "title": "Sorání", "text": "Sorání\n\nSorání (kurdsky soranî, kurmancî xwarû, kurdî, arabsky سۆرانی) je kurdský dialekt, kterým se mluví převážně v oblastech Iráku a Íránu. Sorání je gramaticky a slovní zásobou velmi blízké kurmándží, používá ale arabskou abecedu. Oproti ostatním kurdským dialektům má sorání literární tradici jak v poezii, tak i v próze.\n\nى ,ێ ,ە ,ﮪ ,ﯙ ,ﻭﻭ ,ﻭ ,ﻥ ,ﻡ ,ڵ ,ﻝ ,ﮒ ,ﮎ ,ﻕ ,ڤ ,ﻑ ,ﻍ ,ﻉ ,ﺵ ,ﺱ ,ﮊ ,ﺯ ,ڕ ,ﺭ ,ﺩ ,ﺥ ,ﺡ ,ﭺ ,ﺝ ,ﺕ ,ﭖ ,ﺏ ,ﺍ\n\n"}
{"id": "424815", "url": "https://cs.wikipedia.org/wiki?curid=424815", "title": "Borovicotvaré", "text": "Borovicotvaré\n\nBorovicotvaré (\"Pinales\") je řád nahosemenných dřevin, převážně stromů a méně často keřů, patřící do třídy jehličnanů.\n\nNejstarší rostliny z řádu borovicotvarých zanechaly po sobě zřetelné fosilní stopy již v době druhohor. Obývaly souše již dlouho před příchodem krytosemenných rostlin, se kterými se později museli podělit o své místo na slunci, dnes tvoří asi jednu třetinu plochy všech lesů.\n\nS příchodem nového monofyletického třídění rostlinných taxonů (podle vzoru APG III pro krytosemenné) došlo k přesunům a hlavně ke slučování někdejších dříve samostatných řádů a tříd. Řád borovicotvaré společně s řády cykasotvaré, jinanotvaré a liánovcotvaré vytvářejí třídu jehličnanů.\n\nJsou to stromy nebo keře vytvářející druhotná pletiva, která jsou tvořena pouze cévicemi. Rostliny jsou jednodomé, opylování probíhá anemogamicky. Protože jsou nahosemenné, nejsou jejich vajíčka chráněna květními obaly (nemají květy) a semena nejsou chráněna plody (nevytvářejí plody).\n\nListy jsou jehlicovité nebo řidčeji šupinovité. Často vyrůstají na brachyblastech jednotlivě nebo ve svazečcích Mají jen po jednom cévním svazku. Malá plocha listu je dobrou ochranou před nadměrným výparem vody. V listech i ve dřevě jsou většinou pryskyřičné kanálky vylučující pryskyřice a silice.\n\nSamčí šištice obsahují mikrosporofyly s dvěma mikrosporangii, ve kterých vznikají pylová zrna, v mnoha případech se vzdušnými vaky usnadňujícími šíření pylu vzduchem. Samičí šištice se skládá z vřetene, semenných a menších či zakrnělých podpůrných šupin. Na semenné šupině vyrostou dvě vajíčka v obalech, ve kterých vznikne klový otvor. Přes ten se dostane pyl na vajíčko, tam vyklíčí v pylovou láčku a proroste k zárodečníku. Proces od opylení po uzrání embrya trvá u některých druhů i celý rok. Po oplození postupně samčí šištice dřevnatí a trvá jeden až tři roky, než je semeno dozrálé a uvolní se. Semeno bývá většinou spojeno s blanitým křidélkem. V některých případech (například u tisu) nevznikají klasické šišky, ale semeno je obaleno dužnatým obalem připomínající peckovici nebo míšek. Klíčící semeno mívá 2 až 12 děložních lístků.\n\nDo borovicotvarých patří i nejvýše vyrůstající stromy naší planety, např. sekvoj vždyzelená 150 m (běžně 100 m), sekvojovec obrovský 135 m (běžně 90 m), douglaska tisolistá 100 m (běžně 80 m), jedle obrovská 100 m (běžně 80 m), smrk sitka 90 m (běžně 60 až 70 m) nebo jedlovec západní 80 m (běžně 50 až 70 m).\n\nŘád borovicotvarých se rozděluje do šesti čeledí, které dohromady mají 38 rodů a okolo 400 druhů.\nNěkdy uváděná čeleď hlavotisovité (\"Cephalotaxaceae\") je podle nového taxonomického zařazení součásti čeledě tisovitých a bývalé čeledě (\"Phyllocladaceae\") a (\"Prumnopityaceae\") jsou přeřazeny do čeledě nohoplodovitých.\n\nDo borovicotvarých pravděpododobně přirozeně patří i liánovcotvaré, v takovém případě ponížené na čeleď.\n\n"}
{"id": "424817", "url": "https://cs.wikipedia.org/wiki?curid=424817", "title": "Pupečníková krev", "text": "Pupečníková krev\n\nPupečníková krev je zastřešující pojem pro krev obsaženou v placentě (plodovém koláči) a pupeční šňůře. Zajišťuje výměnu živin a kyslíku mezi matkou a plodem. Chrání také plod před potenciálně škodlivými látkami. Je to krev dítěte, která se nemísí s krví matky. Pupečníková krev obsahuje různé typy kmenových buněk, největší význam v současnosti zřejmě mají tzv. hematopoetické kmenové buňky a progenitory krvinek.\n\nPupečníková krev je bohatá i na mezenchymální kmenové buňky a další somatické kmenové buňky.\n\nPupečníkovou krev lze zamrazit a uchovávat v tekutém dusíku po řadu let.\n\nV případě, že se rodiče rozhodnou, že pupečníkovou krev chtějí uchovávat, provádí se její odběr bezprostředně po porodu dítěte. \n\nZ medicínského i právního hlediska se má za to, že pupečníková krev je tkáň, a náleží dítěti. Z toho vyplývají veškeré konsekvence z aplikace zákona o rodině.\n\nPupečníková krev se využívá k transplantacím mezi anonymním dárcem a příjemcem (alogenní transplantace), mezi sourozenci nebo k transplantaci člověku, kterému byla při porodu odebrána (autologní transplantace).\n\nProzatím je nejširší využití v sourozeneckých transplantacích a mezi anonymním dárcem a příjemcem. Je to proto, že určité diagnózy vyžadují vyvolání imunitní reakce, která potlačí původní, nemocnou imunitu. Taktéž je důvodem skutečnost, že některá onemocnění mají genetický základ a transplantace vlastní pupečníkové krve není vhodná. Typickým příkladem je geneticky daný typ leukémie. Proto se u všech nemocných s leukémií provádí molekulárně genetické vyšetření, které může určit, zda se jedná o leukémii na genetickém základě, či zda je spíše vyvolaná faktory prostředí.\n\nVyužití vlastní pupečníkové krve k autologní transplantaci (tedy krev je podána člověku, kterému byla odebrána) se provádí u jiných diagnóz, které vyžadují obnovu krvetvorby vlastními kmenovými buňkami. Jedná se například o maligní aplastické anémie (Fanconiho anémie).\n\nJako důležité se ukazuje také využití vlastní pupečníkové krve k obnově krvetvorby poškozené chemoterapií. Při léčbě onkologických onemocnění jako vedlejší účinek dochází k útlumu krvetvorby, což může způsobit až smrtelné komplikace. Lékaři proto potřebují vlastní kmenové buňky, které transplantují. Mohou tak podat silnější dávky chemoterapie a zvýšit úspěšnost vyléčení původního onkologického onemocnění. K těmto účelům se také používá vlastní kostní dřeň nebo kmenové buňky získané při vyplavení farmakologickou stimulací do periferní krve. Pupečníková krev má však oproti vlastní kostní dřeni a kmenovým buňkám z periferní krve tu výhodu, že je odebraná na začátku života, kdy jsou kmenové buňky ještě nezatížené životním stylem nebo aktuálně probíhajícím onemocněním.\n\nKmenové buňky z pupečníkové krve se také mohou uplatnit v rámci regenerativní medicíny, kdy probíhá řada experimentů a klinických studií. Aktuálně se blíží ke konci studie na léčebné využití kmenových buněk z pupečníkové krve na diabetes prvního typu a na léčbu dětské mozkové obrny.\n\nNižší využití vlastní pupečníkové krve v léčbě, oproti využití dárcovskému, je způsobeno také statistickým faktem, že se jedná o poměrně velmi mladou oblast medicíny. Největší výskyt onemocnění vyžadujících transplantaci vlastních kmenových buněk se svou četností objevuje ve věku, do kterého ještě nedospěli lidé, kteří mají vlastní pupečníkovou krev uloženou. Je tedy předpoklad, že využití vlastní pupečníkové krve bude narůstat, a to proto, že bude přibývat osob, které mají vlastní pupečníkovou krev uloženou, tyto osoby budou dospívat do věku častějšího výskytu onemocnění vhodných k tomuto typu léčby a bude se rozšiřovat vzhledem k výzkumu i spektrum diagnóz léčených autologní transplantací kmenových buněk z pupečníkové krve.\n\nExistují dva druhy odběru pupečníkové krve. První se provádí odběrem z cévy pupeční šňůry. Ta se po porodu dítěte přeruší a pomocí odběrové soupravy se čerpá pupečníková krev.\n\nDruhý způsob se provádí kombinovanou metodou, kdy se nejprve po přerušení pupečníku provede odběr z cév pupeční šňůry a následně, po porodu placenty, se za sterilních podmínek čerpá pupečníková krev i z povrchových cév placenty.\n\nK provádění obou metod musí být porodnický personál speciálně vyškolen. Pro matku i dítě je odběr zcela bezbolestný, bezpečný a bezrizikový. Porodník však může rozhodnout, že odběr pupečníkové krve neprovede, a to především při komplikacích porodu, kdy může být ohroženo zdraví dítěte nebo matky a porodnický personál se musí věnovat především jim.\n\nPupečníková krev je tkáň a uchovává se v souladu se zákonem o tkáních a buňkách, nad jehož realizací dohlíží Státní ústav pro kontrolu léčiv. Pupečníkovou krev mohou rodiče uchovávat v rámci rodiny pro soukromé účely, nebo ji darovat do veřejné dárcovské banky.\n\nObě varianty mohou provádět jen pracoviště, které získala veškerá povolení Státního ústavu pro kontrolu léčiv, stala se zdravotnickým a tkáňovým zařízením.\n\nV České republice v roce 2011 vznikla mezinárodní pracovní skupina odborníků, kteří se specializují na informační a osvětovou činnost týkající se pupečníkové krve a na přinášení nejnovějších poznatků z oblasti využití kmenových buněk z pupečníkové krve do České republiky. Pracovní skupina řeší medicínské, etické a právní otázky týkající se pupečníkové krve. Působí na nezávislé platformě Pupečníková krev.cz. V roce 2012 tato pracovní skupina zavedla ve spolupráci s rodinnou bankou pupečníkové krve Cord Blood Center linku na ochranu rodičů, aby tak zamezila praktikám některých společností, které vyvíjejí na budoucí rodiče nátlak k odběru pupečníkové krve.\n\n"}
{"id": "424822", "url": "https://cs.wikipedia.org/wiki?curid=424822", "title": "Radovan Fořt", "text": "Radovan Fořt\n\nRadovan Fořt (* 14. února 1965 Ústí nad Labem) je bývalý český reprezentant v cyklokrosu, silniční cyklistice a na horských kolech. Závodil za kluby Spartak Ústí nad Labem, RH Hradec Králové, RH Plzeň, SKP Duha Lanškroun. V roce 1982 získal 3. místo na MS juniorů v cyklokrosu. V roce 1986 se účastnil Závodu míru. V roce 1996 startoval na premiéře MTB na LOH v Atlantě a obsadil 24. místo, což bylo nejlepší olympijské umístění českých bikerů až do roku 2004, kdy jej překonal Radim Kořínek. V současnosti provozuje v Lanškrouně prodejnu Cyklo Fořt (od roku 2005).\n\n"}
{"id": "424828", "url": "https://cs.wikipedia.org/wiki?curid=424828", "title": "Švédsko-norská unie", "text": "Švédsko-norská unie\n\nŠvédsko-norská unie, oficiálním názvem Spojená království Švédska a Norska ( \"Förenade konungarikena Sverige och Norge\"; \"De forenede Kongeriger Norge og Sverige\"), či krátce Švédsko-Norsko, byla personální unie Švédska a Norska mezi lety 1814–1905. Oficiálně byly obě země pouze spojeny osobou krále, ale ve skutečnosti to byla unie reálná, v níž Švédsko hrálo prim. Zanikla odtržením Norska, které se tak po dlouhých staletích dočkalo samostatnosti.\n\nNapoleonské války a zejména boje s Ruskem vedly až k ztrátě Finska roku 1809. Švédové, kteří sesadili krále Gustava IV. Adolfa, hledali silného panovníka, který by se zároveň notně podřídil Rigsdagu. Takového se podařilo najít ve francouzském maršálu Jeanu-Baptiste Bernadottovi pozdějším králi Karlu XIV. Janovi. Tomu se podařilo získat Norsko na úkor Dánska smlouvou z Kielu.\n\nKdyž Napoleon utrpěl rozhodující porážku v Bitvě u Waterloo, Norové nabyli dojmu, že jsou konečně u cíle svých snů o znovu nabytí nezávislosti. Avšak záhy a drsně se z nich probudili, když dánský král mírovou smlouvou z Kielu 1814 musel Norsko odstoupit Švédům, kteří byli od počátku proti Napoleonovi. Toto rozhodnutí vyvolalo v Norsku zuřivý odpor, k němuž se připojil i tehdy úřadující dánský královský místodržící, jímž byl pozdější dánský král Kristián VIII.\n\nZarputilí Norové svolali vzdoroshromáždění, vlastní sněm, který formuloval a schválil základní norskou ústavu, která byla odvozena z myšlenek Montesquieua. Tato ústava ze dne 17. května 1814 platí v modifikované formě dodnes. Den jejího schválení na sněmu se slaví jako norský státní svátek.\n\nV nelítostných jednáních se Švédy v Mossu se nakonec názory sjednotily v tom, že budou oba státy, Švédsko i Norsko, sjednoceny pod jednou korunou - avšak oba budou mít vlastní zákonodárství a parlament. Vzhledem k tomu, že smrtí Karla XIII. vymřela švédská královská dynastie, Švédové si v osobě Jeana Baptisty Bernadotta zvolili za krále napoleonského generála. Ten pak při jednáních o míru, uzavřeném v Kielu, obratně zastupoval zájmy Švédska.\n\nK volbě Bernadotta švédským králem se ještě téhož roku připojil i norský parlament (\"Storting\"). Za Bernadottovy vlády došlo v Norsku k hospodářskému vzestupu. Z rybolovu pobřežního se postupně stal rybolov na volném moři, na pobřeží vznikla nová průmyslová odvětví, ale zesílil i odliv lidí ze zemědělství.\n\nStará norská závislá území Grónsko, Island a Faerské ostrovy byla vyjmuta z jeho působnosti a setrvaly v rámci unie přidružené k Dánsku. Původně personální unie se společnou zahraniční politikou se vyvinula k unii reálné.\n\nAčkoliv mělo Norsko v unii značnou autonomii, sílily v Norsku tendence k osamostatnění. Roku 1884 vzniká první norská vláda. Hlavním bodem rozporu se stala snaha Norů mít vlastní konzuly v zahraničí, kterýžto návrh král Oskar II. třikrát vetoval. Pomalu se schylovalo k válce a obě země provedly několik vojenských cvičení. Norsko se chtělo odtrhnout, což král podmiňoval mimo jiné referendem. Dle očekávání odmítl zotavující se král Oskar II. 27. května usnesení norského parlamentu přijmout.\n\nJørgen Løvland, ministr pro Norsko při stockholmské vládě, však odmítl kontrasignovat královo veto, čímž nemohlo vstoupit v platnost. Tak mohl Løvland králi předložit již podepsané demise členů norské vlády se vzkazem, že norská vláda odstupuje. Král Oskar II. byl postaven před hotovou věc, ale nenechal se vyprovokovat. Sdělil, že nemůže demise přijmout, neboť není v daný okamžik schopen sestavit novou norskou vládu. A tak ho norský parlament uznal neschopným vykonávat úřad norského krále a vyhlásil zánik unie založené právě na společném králi. Referendum se v Norsku uskutečnilo s jednoznačným výsledkem pro rozdělení unie. Po schůzkách v Karlstad pak došlo k mírovému rozdělení obou zemí.\nVyvstala však otázka státoprávního uspořádání Norska: vedle monarchie se nabízela republika. Všelidové hlasování proběhlo 12. a 13. listopadu a dle očekávání bylo velkou většinou odhlasováno království, už proto že kromě Švýcarska a Francie (a miniaturního San Marina) byly všechny evropské země monarchie. Michelsenova vláda vyjádřila přání, aby se novým králem stal příslušník rodu Bernadottů. Nikoliv překvapivě. Členové parlamentu si jistě byli předem vědomi, že na to král nemohl přistoupit, když se Norové vůči jeho osobě a vůči unii zachovali tak nestoudně, a tak královskou korunu nabídnutou rodu Bernadotte odmítl.\n\nKrálovská koruna byla tedy nabídnuta druhorozenému synovi dánskéko krále Frederika VIII., princi Carlu Christianovi Frederikovi z rodu Schleswig-Holstein-Sonderburg-Glücksburg, tj. dánské větve rodu Oldenburků, předchozí vládnoucí dynastie v Norsku. Nicméně princ Carl nechtěl na trůn nastoupit jako nechtěný král, a tak požádal norský lid o projevení důvěry referendem. Norové osmdesáti procenty odevzdaných hlasů rozhodli o jeho dalším osudu: stal se prvním králem nezávislého Norska od roku 1380. Korunovace nového krále proběhla 22. června 1906 v katedrále Nidaros v Trondheimu. Byla to první a poslední korunovace krále nezávislého Norska. Ve snaze přiblížit se svým poddaným nový král přijal jméno Haakon VII. a svého syna prince Alexandra přejmenoval na Olafa.\n\n\"Dynastie: Holstein-Gottorp\"\n\"Dynastie: Bernadotte\"\n"}
{"id": "424834", "url": "https://cs.wikipedia.org/wiki?curid=424834", "title": "Zdravotní rizika kouření tabáku", "text": "Zdravotní rizika kouření tabáku\n\nEvropa se s tabákem začala seznamovat až po objevení Ameriky, samozřejmě díky Kryštofu Kolumbovi. Původně byl tabák součástí náboženských obřadů a rituálů, přičemž jeho historie sahá až do doby 6 000 let př. n. l. Kryštof Kolumbus pozoroval původní obyvatele, jak tabák kouří zabalený do tabákového listu nebo pomocí trubiček zvaných „tobago“. Během následujících let námořníci a diplomaté rozšířili dýmky a doutníky po celé Evropě. Paradoxem je, že kouření se zprvu využívalo k léčebným účelům – například při bolení zubů či migréně. Proto využíval rostlinu i Jean Nicot, francouzský vyslanec v Portugalsku, který se stal tak nadšeným propagátorem tabáku, že dal jméno nikotinu, návykové látce v něm obsažené. Postupně ovšem prošlo kouření tabáku nejrůznějšími zákazy. Například v Rusku byly za kouření takové tresty jako useknutí nosu nebo rozseknutí horního rtu tak, aby už postižený nemohl nikdy kouřit.\n\nZlom v rozvoji epidemie kouření pak nastal na konci 19. století, kdy byly do ulic zavedeny automaty na cigarety. Tabák se tak stal přístupnějším. K rozšíření tabáku vedl i volný příděl cigaret vojákům v obou světových válkách. Spolu s masovým rozšířením kuřáckých návyků se začaly objevovat i negativní důsledky. Tím se kouření dostalo do popředí zájmu lékařů a v roce 1950 je publikován první odborný článek dávající tento zlozvyk do souvislosti s karcinomem plic. Později se tak začalo objevovat varování na krabičkách cigaret. Zvýšená rizika se projevují až 15 let po ukončení kouření.\n\nV tabákovém kouři bylo odhaleno přes šedesát látek s karcinogenními účinky. Tyto látky jsou obsaženy přímo v tabáku nebo vznikají během hoření. Vyskytují se převážně jako malé částečky a jsou to látky jak organického, tak anorganického původu. Samotný tabákový kouř je zařazen do seznamu karcinogenů třídy I A, tedy nejvyšší nebezpečnosti.\n\nKromě chemických, neradioaktivních karcinogenů, obsahuje tabák a tabákový kouř malé množství izotopu olova-210 (Pb) a izotopu polonia-210 (Po), u obou se jedná o radioaktivní karcinogeny. Přítomnost polonia-210 v hlavním proudu cigaretového kouře byla experimentálně změřena na úrovni 0.0263-0.036 pCi (0,97 až 1,33 mBq), což odpovídá asi 0,1 mg na pCi kouře (4 mBq / mg), nebo o 0,81 pCi olova 210 za gram suchého kondenzovaného kouře (30 Bq / kg).\n\nChemik NCAR Martell Ed výzkumem zjistil, že radioaktivní látky z cigaretového kouře jsou uloženy v „exponovaném místě“ větvení průdušky. Vzhledem k tomu, že dehet z cigaretového kouře je odolný proti rozpouštění v plicních tekutinách, mají radioaktivní sloučeniny spoustu času projít radioaktivním rozpadem než jsou vyloučeny přirozenými procesy. V interiérech tyto radioaktivní látky přetrvávají během pasivního kouření. A proto dochází k větší expozici, když jsou tyto radioaktivní látky absorbovány při běžném dýchání, které je hlubší a delší, než když se inhaluje z cigaret. Poškození ochranné epitelové tkáně v důsledku kouření tím jen zvyšuje dlouhodobé udržení nerozpustných sloučenin polonia 210, vznikajícím při spalováním tabáku. Martell odhaduje, že karcinogenní radiační dávka 80–100 rad je dodávána do plicní tkáně většiny kuřáků, kteří zemřou na rakovinu plic.\n\nVykouření v průměru 1,5 balení cigaret denně dává radiační dávku 60–160 mSv za rok, ve srovnání s osobami žijící v blízkosti jaderné elektrárny (0,0001 mSv / rok) , nebo 3,0 mSv / rok, průměrná dávka pro Američany. Některé z minerálních apatitů na Floridě, používané k výrobě fosfátů pro tabákové kultury v USA, obsahují uran, radium, olovo 210 a polonium 210 a radon. Radioaktivní kouř z tabáku napuštěný tímto způsobem je uložen v plicích a uvolňuje záření, i když kuřák přestane kouřit. Kombinace dehtu a karcinogenního záření v tak citlivých orgánech jako jsou plíce, zvyšuje riziko vzniku rakoviny. Pokud kuřák vdechuje také azbestová vlákna, běžně se vyskytující v městském a průmyslovém prostředí, riziko vzniku rakoviny se výrazně zvyšuje.\n\nStřízlivé odhady ukazují, že úroveň radiace obsažená v 1,5 balení vykouřených cigaret denně se rovná ekvivalentu 300 RTG plic za rok. Úřad radiační, chemické a biologické bezpečnosti v Michigan State University ve svém newsletteru uvedl, že úroveň radiace je ekvivalentem více než 800 RTG plic za rok. Autor studie v rozhovoru uvedl, že typický, na nikotinu závislý uživatel je vystaven v přepočtu téměř 22 000 RTG plic za rok. Jinde dále vedoucí americký chirurg C. Everett Koop řekl, že toto záření by mohlo být zodpovědné až za 90 % tabákem vyvolané rakoviny. Výzkumníci indikovali rakovinu při testech u zvířat, která inhalovala polonium-210, ale kterým nebyla vyvolána rakovina jinými neradioaktivními chemickými karcinogeny nacházejících se v tabáku.\nAktivní kouření má neblahý vliv na zdraví kuřáka. Významně se podílí na vzniku mnoha nemocí, nebo je dokonce přímo zapříčiňuje. Ovlivňuje také ještě nenarozený plod, ohrožuje děti i dospělé.\n\nMezi zhoubné nádory postihující kuřáky patří nejen ty plicní, ale i nádory v ústní dutině, nádory slinivky břišní, děložního čípku, ledvin a močového měchýře, střev a konečníku.\n\nKouření výrazně urychluje rozvoj aterosklerózy (kornatění tepen). Důsledkem jsou cévní mozkové příhody a srdeční infarkty.\n\nKouření má vliv na drobné tepénky kůže, čímž podstatně urychluje zevní projevy jejího stárnutí. Důsledkem kouření se zhoršuje pružnost pleti, zmenšuje se přirozená schopnost optimální hydratace, tvoří se více vrásek, pleť povadne a je našedlá.\n\nMezi další nemoci a poruchy, které kuřáci obvykle mívají, lze zařadit:\n\n\nKouření má velmi negativní vliv na vyvíjející se plod v děloze. Kouří-li matka v době těhotenství, zvyšuje se tím pravděpodobnost potratu, nižší porodní hmotnosti dítěte, narození dítěte s vrozenými vývojovými vadami. Přesto je překvapivé, že v těhotenství přestává kouřit pouze asi 20 % žen. Dítě pak má také větší pravděpodobnost, že se pak stane závislé.\n\nPodle Charty dětských práv má každé dítě právo na čistý vzduch. Tabákový kouř je mimo jiné také jednou z příčin syndromu náhlého úmrtí kojenců (SIDS – z angl. \"sudden infant death syndrome\"). Pobyt v zakouřeném prostředí: zvyšuje u dětí riziko zápalu plic a zánětů středního ucha, je příčinou asi desetiny dětských leukemií, zvyšuje u dětí riziko vzplanutí astmatu a astmatického záchvatu, vede ke snížení plicních funkcí dítěte. Kouření rodičů má podíl na zdědění poruch pozornosti jejich dětmi, jejich hyperaktivitě či ADHD. Naopak zvyšování cen cigaret vede ke snižování dětské úmrtnosti.\n\nPasivní kouření (tj. druhotné kouření) je nedobrovolné kouření spojené s pobytem v uzavřeném, ale i otevřeném prostoru s kuřákem. Kouř vdechovaný při pasivním kouření pochází jednak z doutnajícího konce cigarety mezi dvěma potáhnutími a jednak je vydechován kuřákem. Na pasivní kouření zemře v ČR ročně přes 3 000 lidí.\n\nInhalace tabákového kouře vede zejména:\n\nExistuje i riziko z tzv. terciárního kouření (anglicky \"thirdhand smoke\"), kdy jsou zdrojem zdravotních rizik usazené zplodiny z cigaretového kouře.\n\nZávislost na nikotinu vzniká velmi rychle, mechanismus lze vyložit jako dynamický stereotyp na základě podmíněných reflexů z vnitřních a vnějších receptorů. Složka psychosociální zpočátku převažuje nad složkou toxikomanickou (fyzická závislost), která začne převládat až po určité době. Závislost psychosociální se projevuje potřebou mít v ruce cigaretu, hrát si s ní, manipulovat s ní. Jedná se tedy o závislost na cigaretě jako na předmětu bez ohledu na účinky látky.\n\nS odstupem přibližně dvou let se přidává závislost fyzická, která se projeví až u 80 % pravidelných kuřáků. Kouřením se totiž zvyšuje počet tzv. nikotinových receptorů. Ty pak reagují na nedostatek nikotinu a způsobují abstinenční příznaky v situaci, kdy se kuřák se svojí neřestí rozhodne skoncovat. Nejhorší bývají zpravidla první tři týdny, v průměru však tyto příznaky trvají tři týdny až tři měsíce. Důležité je však zdůraznit, že dříve či později abstinenční příznaky ustanou.\n\nObecně lze říci, že člověk je závislý tehdy, vyskytnou-li se minimálně tři z následujících sedmi příznaků během období 12 měsíců:\n\n\nPolovina kuřáků zemře na následky kouření, a to v průměru o 15 let dřív, než kdyby nekouřili. Nejčastěji umírají na kardiovaskulární nemoci – infarkt, mozková mrtvice nebo uzavírání tepen na nohou, nádory a na chronické plicní nemoci. K poškození stačí jedna cigareta denně nebo i pasivní kouření. \n\nKaždý rok na celém světě zničí kouření cigaret život více lidem než HIV, tuberkulóza a malárie dohromady. Během 21. století prý dojde v jeho důsledku ke snížení počtu obyvatel na Zemi o jednu miliardu.\n\nAbstinenční syndrom je tvořen kombinací příznaků, které se objevují při úplném nebo částečném vysazení látky, která byla dlouhodobě užívána. Pramení z narušení vnitřního prostředí organizmu, které je již na dané látce závislé. Podílí se na něm vysazení pravidelných dávek drogy, předchozí předávkování a vyčerpání rezerv organismu.\n\nNedostatek drogy je prožíván jako velmi nepříjemný stav. Intenzita, s jakou se abstinenční syndrom objevuje, je velmi individuální. V případě kuřáka mohou za nelibé pocity při vysazení cigaret „hladové nikotinové receptory“ v jeho mozku. Ty si v průběhu kouření zvykly na stálý přísun drogy – nikotinu –, a když jim jej odepřeme, bouří se a způsobují abstinenční příznaky.\n\nNejtypičtější příznaky abstinenčního syndromu:\n\n\nAbstinenční příznaky při vysazení nikotinu se objevují řádově po několika hodinách a nejhůře bývají pociťovány v průběhu prvních 3 týdnů. Celková doba jejich trvání se pohybuje v rozmezí 3 týdny až 3 měsíce.\n\nStejně jako klasické kouření může i to s elektronickými cigaretami vážně poškodit zdraví. Ještě do nedávna si mnozí mysleli, že je tento nový trend naprosto neškodný. Po několika výzkumech ale vyšlo najevo, že i tato nová neřest může být poněkud nezdravá. Stejně jako u přístroje na zahřívání tabáku.\n\nNapříklad bylo prokázáno, že i když při kouření elektronických cigaret nevznikají škodliviny spojené se spalováním tabáku, mají jejich uživatelé mnohem větší tendenci k tzv. šlukování, a tudíž se jim do plic dostává více nikotinu. Díky tomu si kuřáci navyknou na vyšší dávku nikotinu v krvi, a když se pak zpátky vrátí ke klasickým cigaretám, kouří v některých případech mnohokrát více a častěji než tomu bylo předtím.\n\nŠkodlivost pasivního kouření u elektronických cigaret je zatím předmětem výzkumu. Vydechovaný aerosol (často nepřesně označovaným jako vodní pára) obsahuje velmi jemné částice, které se můžou usazovat hluboko v plicích. Také je vydechován nikotin, propylenglykol a další látky.\n\n část Radioactive carcinogens\n\n"}
{"id": "424835", "url": "https://cs.wikipedia.org/wiki?curid=424835", "title": "Královská míle", "text": "Královská míle\n\nKrálovská míle (ang. \"The Royal Mile\") je název užívaný pro několik ulic v edinburském Starém městě, jež se táhnou od hradu až k Holyroodskému opatství a paláci. Jde o jedno z turisticky nejnavštěvovanějších míst v Edinburghu.\n\nJak již název napovídá, je tato trasa dlouhá přibližně jednu skotskou míli (cca 1,8 km). Sestává z těchto ulic (ve směru od hradu k Holyroodskému opatství): \"Castle Esplanade, Castlehill, Lawnmarket, High Street, Canongate\" a \"Abbey Strand\".\n\nCastlehill je obýván lidmi posledních 7000 let. V místě dnešního hradu stávalo hradiště už před 2000 lety. Název Edinburgh pochází z starověkého gaelského \"Dun Eidyn\", což znamená 'hradiště na svažujícím se hřbetu'. Královská míle sbíhá dolů po východním rameni této kdysi činné sopky. Její povrch byl vytvarován obrovským tlakem pohybujícího se ledovce před 325 miliony let. \n\nRoyal Mile je ve skutečnosti delší než 1768 yardů (délka běžné míle). Začíná u brány Edinburského hradu a končí u Holyroodského paláce. Královskou míli tvoří Castlehill, Lawnmarket, High Street, Canongate a Abbey Strand, který vede k Holyroodskému paláci. \n\nV roce 1124 skotský král David I. navštívil hradiště na skále a vesničku, která dodávala šlechticům, vojákům a mnichům žijícím v hradišti zboží. David I. se vrhl do přestavby a hradiště se roku 1128 přeměnilo v městečko \"Burgh of Eiden\". Udělil mu obchodní práva a Lawnmarket se stal trhem pod širým nebem. Poté založil ulici High Street, která byla už tehdy označována jako Via Regis (\"Cesta krále\"). Je možné, že odsud pochází název Královská míle. \n\nByly postaveny velkolepé dřevěné budovy, které dostaly jméno po velkostatkářích. Tato tradice je na Královské míli vidět dodnes. Mezery mezi domy vyplňovaly velké zahrady, kde se chovala hospodářská zvířata. Tyto středověké zahrady byly zničeny a domy vypáleny v roce 1544 Angličany. Jindřich VIII. Tudor nařídil zničení tohoto zahradního města, protože se snažil donutit Skoty, aby dovolili svatbu jeho syna Eduarda VII. se sedmiměsíční Marií Stuartovnou. Kolem roku 1591 byly kamenné domy čím dál více přeplněné a podmínky v nich velmi nehygienické, i když v Canongate bydlela šlechta ve velkých domech s krásnými zahradami. \n\nKolem roku 1645 to bylo daleko horší, na Královské míli žilo až 70 000 lidí. Některé stavby měly čtrnáct pater, v jednom domě mohlo žít tři sta lidí, jednu místnost sdílelo až deset osob. Teprve koncem 18. století začal být organizován úklid ulice. \n\nVydavatel a primátor William Chambers se roku 1865 pustil do přestaveb a o dva roky později byla provedena rozsáhlá modernizace. Byly postaveny nové byty na Blackfriars Street a St Mary Street. Staré West Bow bylo zbouráno a vybudována Cockburn Street směrem k vlakovému nádraží. \n\nDalší práce provedl v roce 1880 Patrick Geddes, urbanista a botanik, který přeměnil část Canongate a umělého kopce Mound. Navrhoval dvory a zahrady, které měly připomínat, jak Královská míle vypadala o 500 let dříve.\n\n"}
{"id": "424839", "url": "https://cs.wikipedia.org/wiki?curid=424839", "title": "Maud z Walesu", "text": "Maud z Walesu\n\nMaud z Walesu (Maud Charlotte Mary Victoria; 26. listopadu 1869 Londýn – 20. listopadu 1938 tamtéž) byla jakožto manželka krále Haakona VII. v letech 1905–1938 norská královna, první královna samostatného Norska od roku 1319.\n\nMaud se narodila roku 1869 v Marlborough House v Londýně jako třetí, nejmladší dcera ze šesti dětí britského korunního prince (prince z Walesu) Alberta Edwarda, nejstaršího syna královny Viktorie, pozdějšího krále Eduarda VII., a dánské princezny Alexandry, dcery dánského krále Kristiána IX. Byla pokřtěna 24. prosince 1869 Johnem Jacksonem, londýnským biskupem v Marlborough House. Pro svou odvážnost získala v dětství přezdívku \"Harry\".\n\nDne 22. července 1896 si Maud v Buckinghamském paláci vzala svého bratrance, dánského prince Carla. Princ Carl byl druhý syn dánského korunního prince Frederika – bratra Maudiny matky Alexandry, a princezny Louisy Švédské. Nevěstin otec, tehdy ještě princ z Walesu, dal Maud jako svatební dar Appleton House v Sandringhamu. Manželům se narodil pouze jeden potomek – princ Alexandr (2. července 1903).\n\nPrinc Carl sloužil u dánského námořnictva a rodina žila v Dánsku až do roku 1905, kdy byl Carl zvolen norským parlamentem – Stortingem jako kandidát na norský trůn uvolněný po osamostatnění země. Po plebiscitu v listopadu 1905, kdy bylo odsouhlaseno zachování monarchie, přijal Carl norský trůn, změnil si jméno na Haakon VII. a z prince Alexandra se stal Olaf. Král a královna byli korunováni v nidaroské katedrále v Trondheimu 22. června 1906; byla to poslední korunovace v některé ze skandinávských monarchií.\n\nMaud nikdy nepřestala milovat svou vlast, ale rychle se v nové zemi přizpůsobila – naučila se lyžovat a podporovala charitu a umělce. Maudina poslední oficiální cesta do Velké Británie proběhla v roce 1937 při příležitosti korunovace jejího synovce Jiřího VI. a jeho manželky Elizabeth Bowes-Lyon.\n\nMaud umírá 20. listopadu 1938 – šest dní před svými 69. narozeninami – v Londýně na selhání srdce. Její ostatky byly převezeny do Norska a pochovány v rodinné hrobce v Akershusském kostele.\n\nNa její počest nazval norský polárník Roald Amundsen neznámé pohoří v Antarktidě, místy vysoké 4 500 m n. m., které objevil při své úspěšné výpravě k jižnímu pólu v roce 1911, pohořím královny Maud. Její jméno nese rovněž Země královny Maud.\n\n"}
{"id": "424850", "url": "https://cs.wikipedia.org/wiki?curid=424850", "title": "Kluziště (album)", "text": "Kluziště (album)\n\nKluziště (2000) je čtvrtým studiovým albem Karla Plíhala. Nahrál na něj 24 písní, z nichž většina jsou do té doby nevydané písně již z 80. let 20. století. Obsahuje také píseň Josefa Kainara \"Diga diga do\", která vyšla později i na Plíhalově albu Kainarových písní \"Nebe počká\" (2004). Album oproti tomu neobsahuje Plíhalovu píseň \"Kluziště\" z jeho debutového alba.\n"}
{"id": "424851", "url": "https://cs.wikipedia.org/wiki?curid=424851", "title": "Arthur's Seat", "text": "Arthur's Seat\n\nArthur's Seat ( Artušovo nebo Arturovo sedlo) je nejvyšší vrcholek ve skotském hlavním městě Edinburghu. Nachází se na východním konci Starého města, asi 2,5 km vzdušnou čarou od edinburského hradu. Je součástí parku Holyrood a dosahuje výšky 251 m. Z vrcholku je výborný panoramatický výhled na město.\n\nVýlet na Artušovo sedlo na Cestovatel.cz\n"}
{"id": "424862", "url": "https://cs.wikipedia.org/wiki?curid=424862", "title": "Deutschland Cup", "text": "Deutschland Cup\n\nDeutschland Cup ( ) je mezinárodní hokejový turnaj reprezentačních mužstev hraný v Německu od roku 1987. SSSR v roce 1988 reprezentovalo mužstvo HC Spartak Moskva a v roce 1994 se turnaje zúčastnilo mužstvo hvězd německé hokejové ligy. Samostatná česká reprezentace se turnaje zúčastnila poprvé v roce 1994 a hned jej vyhrála, naposledy v roce 1995, kdy získala stříbrnou medaili. \n\n"}
{"id": "424865", "url": "https://cs.wikipedia.org/wiki?curid=424865", "title": "Tisová (Bohutín)", "text": "Tisová (Bohutín)\n\nTisová (do roku 1948 \"Tisov\") je vesnice v okrese Příbram, část obce Bohutín. V roce 2011 zde trvale žilo 97 obyvatel.\n\nPrvní písemná zmínka o vesnici pochází z roku 1298. Název dostala podle tisu.\n"}
{"id": "424866", "url": "https://cs.wikipedia.org/wiki?curid=424866", "title": "Kromforländer", "text": "Kromforländer\n\nKromfohrländer je jedno z nejmladších německých psích plemen. Jeho název je odvozen od regionu „krom Fohr“ v Severním Porýní–Vestfálsku, odkud pocházela první chovatelka plemene, Ilse Schleifenbaumová.\n\nSrst plemene sestává z bílého podkladu, zdobeného znaky tmavě béžové, rezavé, nebo světle až tmavě hnědé barvy.\n\nU hladkosrsté varianty srst těsně přiléhá k tělu, je hustá a hladká, bez bradky. Je nejdelší na uších, ve spodní oblasti krku a na hrudi. Ocas je dobře osrstěn. V kohoutku a na hřbetu dosahuje srst 7–8 cm a na bocích kratší, stejně jako u varianty druhé okolo 3 cm. Správně má mít výrazné osrstění na zadní straně hrudních končetin a stehen a naopak na obličeji a na tlamě je srst krátká.\n\nU hrubosrsté varianty je srst hustá a drsná, s bradkou. Nejhrubší je na hřbetě a na končetinách. V kohoutku a na hřbetu není delší 6,5 centimetrů, na bocích měří pouze k 3 cm. Srst na uších je odpovídající typu srsti na zbytku těla.\n\nPřizpůsobivý, klidný a veselý společník (vhodný i do bytu), poněkud rezervovaný, ne však zlý, k cizím lidem. A v mladém věku s mírným loveckým pudem.\n\nPlemeno bylo mezinárodně uznáno v roce 1955. Temperament zdědil po svých předcích, drsnosrstém teriérovi a velkém vendéeském grifonovi, přestože také připomíná něco mezi retrívrem a bíglem, a to jak vzhledem, tak charakterem.\n"}
{"id": "424868", "url": "https://cs.wikipedia.org/wiki?curid=424868", "title": "Tobruk (film, 2008)", "text": "Tobruk (film, 2008)\n\nTobruk je česko-slovenský válečný film z roku 2008 režírovaný a produkovaný Václavem Marhoulem. Film navazuje v syrovosti výrazu na román \"Rudý odznak odvahy\" z roku 1895 autora Stephena Cranea a přibližuje osud československých vojáků během druhé světové války v Africe, především u Tobruku, přičemž konkrétní filmový příběh je smyšlený. V rámci odstranění patosu či klišé byli – i přes poměrně velký rozpočet – obsazeni ve své době méně známí herci. Film byl točen jak v Česku, tak v pouštích Tuniska. Herci před natáčením filmu absolvovali velmi tvrdé vojenské cvičení.\n\nFilm získal tři České lvy za rok 2008 v kategorii nejlepší kamera, hudba a zvuk. Film je distribuován také na DVD, přičemž sběratelská trojdisková edice obsahuje archivní materiály týkající se obléhání Tobruku, velitele pplk. Karla Klapálka apod. Vzhledem k tomu, že film byl – jako první český film – natočen v rozlišení 4K (viz Digital Cinema) dočká se i distribuce na Blu-ray discích.\n\nDěj \"Tobruku\" se snaží zachytit syrovou atmosféru války bez příkras a patosu. Začíná se v egyptském výcvikovém táboře. Zde má divák možnost se seznámit se životem, společenstvím a problémy tehdejších vojáků z pohledu nováčka a idealisty vojína Pospíchala (Jan Meduna). Spolu s Pospíchalem též přijíždí vojín Lieberman (Petr Vaněk), který je Žid a je na něm odkryt problém antisemitismu i na straně české. Další problém armády je ilustrován na desátníku Kohákovi (Robert Nebřenský), který je na jedné straně zkušený a v mnoha ohledech pro armádu nepostradatelný bývalý voják cizinecké legie, na druhé straně je to člověk, který se nebojí pragmaticky porušit některé mezinárodní smlouvy, jak je ukázáno ve scéně, kdy vytváří v té době již zakázané tříštivé střely a později na popravě italského zajatce (což obzvlášť v idealistickém Pospíchalovi vytváří morální konflikt).\n\nNásledně jsou vojáci jako zálohy 11. čs. pěšího praporu vysláni po moři do obleženého Tobruku. Zde se hlavní hrdina setkává s problémy reálné války a nepřáteli neprodyšně uzavřené oblasti. Od nutnosti pít slanou mořskou vodu, po nepřátelský útok na zákop. Podtržen je zde neosobní rozměr války: zabíjení na dálku nebo dělostřelba do pozic. Po jednom takovém dělostřeleckém útoku se ocitne vojín Pospíchal v zákopu sám, bez munice, s protrženými ušními bubínky a dezertuje.\n\nV závěru filmu se ovšem vrátí, je vyslán do akce spolu s Liebermanem pod vedením desátníka Koháka. Desátník je zraněn a při krycí palbě spuštěné za účelem odtažení jeho těla zahyne Pospíchal. Film končí otevřenou Craneovou básní \"V poušti\".\n\nV roce 2009 byl Tobruk nominován na osm Českých lvů. Vítězné ceny přebral v kategoriích nejlepší kamera (Vladimír Smutný), nejlepší hudba (Richard Horowitz a Sussan Deyhim) a nejlepší zvuk (Pavel Rejholec a Jakub Čech).\n\nK výročí 70 let od vylodění československých vojáků v Libyi chystá pražské kino Světozor na 24. října 2011 speciální projekci v rozlišení 4K.\n\n"}
{"id": "424869", "url": "https://cs.wikipedia.org/wiki?curid=424869", "title": "Tonouchisaurus", "text": "Tonouchisaurus\n\n\"Tonouchisaurus\" (\"Tonouchiho ještěr\") je neoficiálním rodovým jménem, přiděleným dosud nepopsanému teropodnímu dinosaurovi, žijícímu v období spodní křídy na území dnešního Mongolska. Typový druh \"Tonouchisaurus mongoliensis\" stanovil paleontolog Rinchen Barsbold v roce 1994. Šlo o velmi malého dinosaura, jehož délka nepřesáhla ani 1 metr. Mohl patřit k tyrannosauroidům, z tohoto taxonu se však zachoval jen skrovný fosilní materiál, sestávající prakticky pouze z kostí končetin. Podle George Olshevskiho je zadní končetina tříprstá (tridaktylní) a přední pouze dvouprstá (didaktylní).\n\n"}
{"id": "424871", "url": "https://cs.wikipedia.org/wiki?curid=424871", "title": "Žitavská pánev", "text": "Žitavská pánev\n\nŽitavská pánev (někdy též Liberecká pánev) (německy \"Zittauer Becken,\" polsky \"Kotlina Żytawska)\" v Sasku odpovídá Naturraumu Östliche Oberlausitz \"(Východní Horní Lužice),\" v polském systému geomorfologického členění odpovídá mezoregionu Obniżenie Żytawsko-Zgorzeleckie \"(Žitavsko-zhořelecká sníženina),\" je geomorfologický celek v Krkonošské oblasti Sudet. Jde o tektonickou sníženinu mezi Lužickými horami a Lužickou nivou na západě, Frýdlantskou pahorkatinou, Jizerskými horami a Krkonošským podhůřím na východě a Ještědsko-kozákovským hřbetem na jihozápadě.\n\nCelá pánev patří do povodí Lužické Nisy. Významná města jsou Liberec, Jablonec nad Nisou, Chrastava, Hrádek nad Nisou, Zittau \"(Žitava),\" Bogatynia a Görlitz \"(Zgorzelec, Zhořelec).\"\n"}
{"id": "424872", "url": "https://cs.wikipedia.org/wiki?curid=424872", "title": "Deutschland Cup 1988", "text": "Deutschland Cup 1988\n\nDeutschland Cup 1988 byl druhý ročník německého turnaje. Vyhrál ho HC Spartak Moskva.\n\n HC Spartak Moskva – Německo 5:2 \n\n\n\n"}
{"id": "424877", "url": "https://cs.wikipedia.org/wiki?curid=424877", "title": "Moria (jméno)", "text": "Moria (jméno)\n\nMoria je ženské křestní jméno, užívané někdy v Americe. \n\nJméno má hebrejský původ, znamenající \"být viděn (Bohem)\". Je to starozákonní jméno hory, na níž měl Abrahám obětovat Izáka, a kterou tradice ztotožňuje s dnešní Chrámovou horou.\n\n"}
{"id": "424891", "url": "https://cs.wikipedia.org/wiki?curid=424891", "title": "Plesiosauria", "text": "Plesiosauria\n\nZástupci skupiny Plesiosauria neboli plesiosauři (\"blízcí ještěrům\") byli druhohorní mořští plazi. Byli poměrně hojnými zástupci mořské megafauny v tomto geologickém období. Objevují se ve svrchním triasu asi před 203 miliony let, jejich největší rozvoj kulminuje v období jury a přežívají až do samotného konce druhohor na přelomu křídy a třetihor (žili v časovém rozmezí před 203 až 66 miliony let). Přežití katastrofy na konci triasu jim umožnila stavba jejich těla, s mnoha adaptacemi na život v mořích a otevřeném oceánu.\n\nBěžní plesiosauři měli poměrně široká hydrodynamicky tvarovaná těla, krátkou ocasní část těla, dva páry dlouhých a silných ploutví, delší nebo i velmi dlouhý krk a malou hlavu (pliosauři měli naopak velkou hlavu a masivní krk). Největší formy těchto dravých živočichů dosahovaly délky přes 15 metrů, u rodu \"Mauisaurus\" dokonce 20 metrů. V průměru však dosahovali rozměrů podstatně menších, kolem několika metrů. Někteří ichtyosauři (a také někteří dnešní kytovci) však byli ještě větší. Z druhohorních živočichů byli větší pouze zmínění ichtyosauři a pochopitelně také někteří sauropodní dinosauři. Ze známých plesiosaurů lze uvést například rody \"Plesiosaurus\", \"Elasmosaurus\", \"Liopleurodon\" nebo \"Kronosaurus\". Výzkumy za pomoci počítačového modelování ve 3D ukazují, že plesiosauři zřejmě preferovali laterální pohyb svého dlouhého krku, což koresponduje s jeho využitím při lovu potravy (natahováním za rybami). Unikátní objevy koster dosud nenarozených mláďat v tělních dutinách matek odhalily množství informací o prenatálním vývoji plesiosaurů.\n\nPředpokládané zvětšení rozměrů červených krvinek (erytrocytů) u pokročilých zástupců skupiny Sauropterygia (zejména plesiosaurů) dokládá, že se stali ve svém vývoji velmi brzy dobře adaptovanými na život v hluboké vodě a pro hluboké ponory. Dokazuje to detailní výzkum průřezů původního cévního systému ve fosilních kostech těchto mořských plazů.\n\nPrvní nákres obratlů plesiosaura se datuje již k roku 1605. Pro vědu však byly poprvé objeveny u pobřeží jižní Anglie (lokalita Lyme Regis u Dorsetu) počátkem 19. století. Objevitelkou první fosilie plesiosaura (genoholotyp \"Plesiosaurus dolichodeirus\") byla kolem roku 1810 amatérská sběratelka zkamenělin Mary Anningová (1799–1847). Tento plaz byl vědecky pojmenován v roce 1821. V roce 1816 byly objeveny fosilie plesiosaura přírodovědcem Charlesem de Gervillem také na území Francie.\n\nV září roku 2009 byla popsána fosilie asi 7 metrů dlouhého plesiosaura, objevená již v roce 1968 v Japonsku. Fosilie obsahovala také zuby nejméně 7 jedinců žraloka druhu \"Cretolamna appendiculata\". Podle paleontologa K. Shimady jde o důkaz, že žraloci před 85 miliony let příležitostně lovili (nebo požírali mrtvá těla) také těchto mořských plazů. Výzkum publikovaný na konci roku 2017 ukazuje, že plesiosauři měli i v meziobratlových prostorách svých dlouhých krků plně vyvinutý vaskulární systém se sítí arterií, což mohla být adaptace například pro potápění do velkých hloubek nebo pro termoregulaci. I další vědecké studie naznačují, že tito mořští plazi mohli být endotermní. Fosilie plesiosaurů byly objeveny již také na území současné Antarktidy, což svědčí o jejich značném geografickém rozšíření. Zástupci skupiny Polycotylidae přežili až do samotného konce křídy, jejich biodiverzita však byla v tomto období menší. Plesiosauři již byli objeveni například také na území Španělska (Algora) v období pozdně křídového cenomanu.\n\nNa území České republiky bylo učiněno již několik fosilních objevů křídových plesiosaurů (poprvé již k roku 1855), mezi nimi jde například o svrchnokřídový druh \"Polyptychodon interruptus\" (Owen, 1841; dnes klasifikovaný jako \"nomen dubium\"). Nejznámější objev tohoto pliosaurida pochází z lokality Bílá Hora v Praze..\n\nPodle studií O'Keefe, 2001 a Druckenmiller & Russell, 2008).\n\n\n\n"}
{"id": "424892", "url": "https://cs.wikipedia.org/wiki?curid=424892", "title": "Ava Devine", "text": "Ava Devine\n\nAva Devine (22. leden 1974 New York) je americká pornoherečka známá pro své chirurgicky zvětšené poprsí a nevybranou mluvu ve svých filmech.\n\nAva Devine vyrostla na Long Islandu. V 18 letech začala pracovat jako dívka pro escort. Během tohoto období získala dostatek sexuálních zkušeností, že nakonec sama pronesla, že přechod na porno nebyl pro ní nijak složitý. K pornografii se dostala ve svých 28 letech.\n\nRoku 2002 začala točit pornografii pro stránky MILF Hunter, kde vynikla nebojácností před jakýmikoliv sexuálními praktikami, ať už šlo o anální sex, gonzo, skupinový sex či deep throat. Začalo se jí přezdívat \"\"Lady of the Lake\"\".\n\nV říjnu 2005 její kariéru zastavila plastická operace prsou, při které si nechala ňadra zmenšit na velikost 36DD. Zpět se vrátila v lednu 2006 s plány nadále pokračovat.\n\n"}
{"id": "424899", "url": "https://cs.wikipedia.org/wiki?curid=424899", "title": "Králíci, ptáci a hvězdy", "text": "Králíci, ptáci a hvězdy\n\nKrálíci, ptáci a hvězdy (1996) je třetí studiové album Karla Plíhala. Obsahuje 18 písniček a instrumentální skladbu, která dala název celému albu, ve dvou provedeních. Píseň \"Podzimní\" zpívá s Karlem Plíhalem Jaromír Nohavica.\n\nK písním \"Tři andělé\" a \"Kde jsou\" vznikly videoklipy, v tom druhém jmenovaném hraje kromě Karla Plíhala i Petr Fiala.\n\n"}
{"id": "424901", "url": "https://cs.wikipedia.org/wiki?curid=424901", "title": "Jonáš (hudební skupina)", "text": "Jonáš (hudební skupina)\n\nJonáš bylo jméno folkové skupiny, která působila na folkové a křesťanské hudební scéně v Československu od roku 1981 zhruba do konce 80. let.\n\nJako převážně vokální těleso založil skupinu Jonáš v roce 1981 tehdejší student státní konzervatoře, kontrabasista a zpěvák Ondřej Žežula. Skupinou prošla za celou dobu její existence řada členů; vedle jmenovaného zakladatele dále Eva Reinová, Daniela Novotná-Vojtíšková, Petr Verner, Josef Sanitrák, Diana Jurenová-Weinertová, Samuel Marek, Mirek Sejkora, Dalibor Antalík, Vlado Ferenčík, Michaela Kočnarová, Magdalena Heřmanová-Boukhemisová a Pavel Fischer; pohostinsky se tu objevila jména Jakub Sejkora (Pláče kočka), Jiří \"Hanibal\" Jandovský či Pavel Kočnar (Ejhle), společně se skupinou vystupovali např. Tomáš Najbrt (brač), Samuel Kaleta, John Robinson a jiní.\n\nJonáš poměrně často a úspěšně vystupoval při nejrůznějších příležitostech po celém území tehdejšího Československa, ať už při akcích soukromých nebo oficiálních. Zvítězil například v celoroční soutěži \"Písně dlouhejch cest\" (1985), ve stejném roce s přehledem vyhrál v Lucerně divácké hlasování celopražského kola Porty, avšak do celostátního kola nesměl postoupit na \"vyšší\" příkaz: těsně před vystoupením telefonát soudružky z městského výboru zakázal kapele přednést jednu ze soutěžních písní - spirituál, ve kterém se zpívá o skutečné váze bohatství a moci, a to přesto, že dotyčná píseň zazněla i v tehdejším bolševikem řízeném rozhlase. \nZa veřejným vystupováním Jonáše tak spadla klec; skupina nicméně dále vystupovala při akcích privátního charakteru. Mimo jiné ve třech různých sestavách nahrála písně pro zahraniční rozhlasové vysílání \"TWR Monte Carlo\" v ilegálním utajeném studiu u Jiřího Dedecia na Jižní Moravě (v Blansku, poté v Brně). Některé z těchto nahrávek přežily do dnešních dob a několik písní vydalo po revoluci oficiálně hudební nakladatelství a vydavatelství \"Rosa s.r.o.\" Členové skupiny působili a působí i na nahrávkách jiných umělců, např. na albu \"\"Kdekdo čeká na zázraky\" \" Tomáše Najbrta.\n\nNásledníkem Jonáše je v současnosti působící alternativní jazzová skupina Gee Band.\n\nRepertoár Jonáše tvořily zčásti převzaté a zčásti vlastní skladby, převážně spirituály, gospely a původní poetické a meditační písně. Několik skladeb bylo převzato z repertoáru bývalé skupiny \"Berani\" a jejího člena evang. faráře Miloše Rejchrta, většinu tvořili členové Jonáše O. Žežula, J. Sanitrák a D. Antalík.\n\nAlbum, vydané v roce 1992 (napůl s jiným interpretem) vyd. \"Rosa s.r.o.\" na mgf. kazetě (RC 014), obsahovalo písně:\n\n"}
{"id": "424906", "url": "https://cs.wikipedia.org/wiki?curid=424906", "title": "Liběšice (Želenice)", "text": "Liběšice (Želenice)\n\nLiběšice (zastarale \"Libešovice\", ) jsou osadou obce Želenice, od které leží 2 km jižně v okrese Most v Ústeckém kraji. Nacházejí se mezi Želenickým vrchem a Bořněm na Liběšickém potoku, který se pod osadou vlévá do řeky Bíliny. Řeka spolu se silnicí I/13 a železniční tratí 130 odděluje Liběšice od Želenic. Po silnici I/13 jsou Liběšice vzdálené asi 2,5 km jižně od Bíliny a 8 km severovýchodně od města Mostu. Osadou prochází rovněž silnice ze směru od Želenic na Svinčice a Chouč. Liběšice se nacházejí v nadmořské výšce 202 metrů nad mořem, čímž jsou nejníže položeným sídlem v okrese Most.\n\nLiběšice jsou prvně písemně doloženy již v tzv. zakládací listině litoměřické kapituly z roku 1057, kdy vesnici kníže Spytihněv II. daroval nově založenému kostelu sv. Štěpána. V obci byl poplužní dvůr, dnes chalupa čp. 1 s areálem, kam patří brána, vejminek a stodola. Tyto stavby jsou nemovitou kulturní památkou.\n\nDo roku 1848 byly Liběšice součástí panství bílinské větve Lobkoviců. Po roce 1850 se staly osadou obce Želenice v okrese Teplice. V letech 1896-1935 náležely do okresu Duchcov a poté až do roku 1960 do okresu Bílina. Od roku 1960 se Liběšice nacházejí v okrese Most. Liběšice spadaly do farního obvodu Želenice, v obci byla postavena kaple Nejsvětější Trojice, která je dnes obnovená.\n\nOkolí Liběšic je významným raně středověkým archeologickým nalezištěm.\n\n"}
{"id": "424910", "url": "https://cs.wikipedia.org/wiki?curid=424910", "title": "Generální kortesy", "text": "Generální kortesy\n\nGenerální kortesy ( ) je španělský a portugalský název pro stavy, resp. parlament.\n\nSystém kortesů vznikl ve Španělsku ve středověku jako součást feudálních vládních struktur. Corte byla rada tvořená nejvýznamnějšími feudály z nejbližšího okolí krále. První kortesy vznikly v Leónském království roku 1188. Po sloučení Leónu a Kastilie význam kortesů poklesl. S pokračující reconquistou šlechta chudla, protože nesla hlavní tíhu nákladů, zatímco bohatství měšťanů narůstalo. Aby získal další příjmy, zval král do kortesů jejich zástupce. Fueros, kteří byli garanty městských svobod, byli častými přispěvateli do státní pokladny. Tehdy vzrostla moc kortesů a ty mohly odporovat králi a vetovat jeho rozhodnutí. Hlavními spornými body bylo snižování a zvyšování daní. Po sjednocení Španělska nebyly kortesy legálně sjednoceny a stavy aragónské i navarské zůstaly samostatné až do roku 1716, respektive 1812. V období zlatého španělského věku se stala role kortesů formální. Během španělské války za nezávislost vykonávaly Cádizské kortesy funkci vlády v exilu a roku 1812 přijaly ústavu. Od té doby vykonávaly kortesy podobné funkce jako jiné evropské parlamenty.\n\nV současnosti mají Generální kortesy podle ústavy z roku 1976 dvě komory:\n\n"}
{"id": "424914", "url": "https://cs.wikipedia.org/wiki?curid=424914", "title": "Adam Lambert", "text": "Adam Lambert\n\nAdam Mitchel Lambert (* 29. ledna 1982 Indianapolis, Indiana) je americký zpěvák, textař a divadelní herec.\n\nNarodil se v Indianapolis a vyrostl v San Diegu. V dětství začal vystupovat v amatérských divadlech a této činnosti se pak věnoval i v dospělosti, kdy vystupoval v profesionálních produkcích v USA i v zahraničí. Proslavil se hlavně v roce 2009, kdy se zúčastnil osmé sezóny Amerického Idolu. Ačkoliv skončil na druhém místě, zahájil v listopadu 2009 svoji hudební kariéru vydáním studiového alba \"For Your Entertainment\" poté, co podepsal smlouvu v joint-venture spolupráci s RCA. Album se po svém vydání umístilo na 3. místě žebříčku Billboard 200, v USA se jej v prvním týdnu prodalo 198 000 kopií a dostalo se do první desítky v žebříčcích několika zemí. Jeho singly \"For Your Entertainment\", \"Whataya Want from Me\" a \"If I Had You\" se také staly mezinárodně úspěšnými. Brzy po vydání tohoto alba byl hlavní hvězdou celosvětového koncertního turné Glam Nation a stal se tak prvním soutěžícím Amerického Idolu, kterému se to povedlo hned v následujícím roce po skončení soutěže. Turné následovalo vydání dalších dvou desek, jedné EP s názvem \"Acoustic Live!\" (2010) a Glam Nation Live CD/DVD s živými nahrávkami (2011), které debutovalo jako číslo jedna v hudebním video žebříčku SoundScan.\n\nAdam obdržel kredit výkonného producenta a byl hlavním textařem pro své druhé studiové album \"Trespassing\", vydané v květnu 2012, oceněné pochvalnými kritickými ohlasy. Trespassing debutovalo na prvním místě žebříčku alb Billboard 200 a bylo také na vrcholu digitálního žebříčku alb Billboardu a kanadských digitálních alb. Lambert se zapsal do hudební historie jako první otevřený gay umělec, který dosáhl této nejvyšší pozice v žebříčcích.\n\nJe ovlivněn různými umělci a žánry, má okázalý, teatrální a androgynní styl vystoupení a silný, technicky zdatný tenor s rozsahem několika oktáv. Získal několik ocenění a nominací, včetně nominace na cenu Grammy za Best Male Pop Vocal Performance (nejlepší popový zpěvák) v roce 2011, a také byl jmenován příjemcem Honorary GLAAD Media Award v roce 2013.\n\nK dubnu 2012 se celosvětově prodalo skoro 2 milióny kopií jeho prvního alba a do ledna 2011 se prodalo celosvětově také 4,2 milióny singlů. The Times jej označil jako prvního otevřeného gay popového umělce hlavního proudu, který získal smlouvu s velkým hudebním vydavatelstvím v USA.\n\nNarodil v Indianapolis v Indianě dne 29. ledna 1982. Jeho matka Leila je bytová architektka a otec Eber Lambert je programový manažer ve firmě Novatel Wireless. Má mladšího bratra Neila. Předkové jeho otce pocházejí převážně z Norska, jeho matka je židovka. Vychován byl v židovské víře a zpíval hebrejsky takové písně jako \"Shir LaShalom\" a \"The Prayer\" na koncertu na počest zavražděného premiéra Jicchaka Rabina, a také v Temple of the Arts (Chrám umění) v San Diegu.\nKrátce po Lambertově narození se jeho rodina odstěhovala do San Diega v Kalifornii a usadila se v Rancho Peñasquitos. Od svých devíti let začal Lambert vystupovat v Metropolitan Educational Theatre Network (nyní MT2) a mimo jiné se objevil v místní produkci divadelních her You're a Good Man, Charlie Brown a Fiddler on the Roof. O několik let později se začal více zajímat o hraní a lekce zpěvu, přičemž stále vystupoval jak v MET2, tak i v budoucím Broadway Bound Youth Theatre Foundation, když přešel na druhý stupeň základní školy Mea Verde a pak na střední školu.\nPo dobu, co navštěvoval střední školu Mount Carmel (MCHS), se začal velmi silně zajímat o divadlo a sborový zpěv, vystupoval jako zpěvák se školní jazzovou skupinou a soutěžil v místních soutěžích Air Bands.. Byl také účastníkem místních profesionálních produkcí jako \"Hello, Dolly!\", \"Camelot\", \"The Music Man\", \"Grease\", a \"Peter Pan\" na takových místech jako The Starlight, The Lyceum a další. Poté, co v roce 2000 ukončil střední školu, nastoupil na Kalifornskou státní univerzitu ve městě Fullerton, po pěti týdnech ale odešel a odstěhoval se do Los Angeles: \"Zjistil jsem, že to co doopravdy chci dělat, bylo zkusit získat práci ve skutečném zábavním světě. Život je o tom, že musíš riskovat, abys dosáhl toho, co chceš.”\n\nSvoji první práci získal jako devatenáctiletý, když vystupoval deset měsíců na výletní lodi s produkcí Anity Mann. Poté vystupoval v operetě v Orange County v Kalifornii. V jedenadvaceti letech podepsal smlouvu a získal na šest měsíců angažmá v Evropském turné s muzikálem \"Hair\" (Vlasy): “Tohle byl pro mě osobně obrovský zlomový bod, protože jsem se konečně začal cítit pohodlně ve své vlastní kůži. Hodně jsem zjistil sám o sobě. Sex, drogy a rock ‘n’ roll, hodně z toho.” V roce 2004 vystupoval v the Theatre Under the Stars (divadlo Pod hvězdami) ve hrách \"Brigadoon\" a v Pasadena Playhouse produkci \"110 in the Shade\", dokud nebyl obsazen do role Joshuy v \"The Ten Commandments: The Musical\" v Kodak Theatre společně s Valem Kilmerem. Lambert, stále neznámý, byl jednou z mála postav tohoto představení, které získaly kladné hodnocení. Všiml si jej ředitel castingu pro muzikál \"Wicked\" a zaměstnal jej jako náhradníka pro roli Fiyera a jako člena sboru v prvním celostátním turné s produkcí tohoto muzikálu od roku 2005. Od roku 2007 pak pro představení v Los Angeles. Své vystupování v tomto muzikálu ukončil v roce 2008. Počínajíc rokem 2004 pravidelně vystupoval v \"Upright Cabaret\" a \"Zodiac Show\", jejímž spolutvůrcem byla Carmit Bachar z Pussycat Dolls.\n\nBěhem této doby byl krátce frontmanem undergroundové rockové kapely The Citizen Vein, společně se Stevem Sidelnykem, Tommy Victorem a Monte Pittmanem. Vzpomíná na to: “Udělali jsme tři vystoupení a to bylo všechno. A nahráli jsme pár věcí, jako hrubé nahrávky, a já nevím, ale tak nějak to neklaplo.” Také pracoval jako demo zpěvák a studiový zpěvák – soubor jeho nahrávek z roku 2005 byl později vydaný Hi Fi Recordings a Wilshire Records jako album \"Take One\" (v roce 2009). Po vydání tohoto alba Lambert prohlásil: “Tenkrát v roce 2005, když jsem byl umělec, který se snažil prorazit, jsem byl zaměstnán jako studiový zpěvák, abych propůjčil své vokály skladbám, které napsal někdo jiný. Tenkrát jsem byl na dně a tohle byla moje šance vydělat si pár pětek, takže jsem po této příležitosti skočil, mohl jsem poprvé nahrávat v profesionálním studiu. To, co jsem dělal předtím, se vůbec neodráží v hudbě, kterou dělám ve studiu teď.”\n\nV roce 2009 se zúčastnil konkurzu na 8. řadu soutěže American Idol, během nějž zazpíval „Rock With You“ a „Bohemian Rhapsody“.\n\nV průběhu soutěže zpíval písně jako \"Black or White\" od Michaela Jacksona, pozměněnou verzi skladby \"Ring of Fire\" nebo akustickou verzi \"Track of My Tears\" od The Miracles. Když tuhle verzi slyšel Smokey Robinson, původní zpěvák a skladatel této písně, obdržel od něj Adam obrovské ovace. Podobného ocenění se Adamovi dostalo i za píseň \"Mad World\", ovšem v tomto případě mu jej udělil samotný Simon Cowell.\n\nBěhem finálového večera vystoupil s písněmi \"Beth\", \"Detroit Rock City\" a \"Rock and Roll All Nite\", po boku rockové skupiny Kiss. Ještě před vyhlášením výsledků vystoupil s druhým finalistou Krisem Allenem, který se později stal vítězem, po boku kytaristy Briana Maye a bubeníka Rogera Taylora ze skupiny Queen s písní We Are the Champions.\n\nBěhem soutěže se na internetu objevily fotografie, na kterých se Lambert líbá s jiným mužem. Lambert potvrdil, že na fotografiích je skutečně on, a že se nemá za co stydět, že nikdy neskrýval nic o svém životě. Jeho sexuální orientace se následně stala předmětem diskuze v médiích i mezi diváky American Idol. Pokud by vyhrál, byl by prvním gayem, o jehož sexuální orientaci se vědělo již v době průběhu soutěže, který vyhrál American Idol (Clay Aiken, který skončil v druhé řadě American Idol v roce 2003 druhý, se ke své sexuální orientaci přiznal v roce 2008 a Will Young, vítěz britské verze této soutěže, se přiznal až po svém vítězství). Když se ho pro rozhovor v časopise Rolling Stone zeptali, zda spekulace o jeho sexuální orientaci nějak ovlivní výsledek soutěže, odpověděl: \"pravděpodobně\". Lambert nakonec potvrdil, že je gay, krátce poté, co v soutěži skončil druhý za Krisem Allenem.\n\nS Allison Irahetou a Krisem Allenem, kteří byli spolu s ním účastníky 8. kola soutěže Americký Idol, se Adam Lambert v průběhu soutěže sblížil a dodnes zůstali přáteli.\n\nVystoupení:\n\nV listopadu 2009 vydal své první album \"For Your Entertainment\", které se umístilo na 3. příčce Billboard 200. Během prvního týdne se ve Spojených státech prodalo víc jak 198 000 jeho kopií. Když Adam na desce pracoval, řekl, že chce, aby bylo multi-žánrové a že by mělo obsahovat rock, pop, elektronickou hudbu i dance-pop. Po vydání tohoto CD dokonce řekl, že některé z písní zní jako „Dark Disco“.\n\nNa desce spolupracoval s producentským týmem ve složení Greg Wells, Ryan Tedder, Max Martin, Sam Sparro, RedOne, Dr. Luke a Linda Perry. Píseň \"Whataya Want From Me\", za níž Lambert získal nominaci na Grammy Award, napsala zpěvačka Pink původně pro své album Funhouse. Píseň na album ale nezařadila a přenechala ji Lambertovi. Součástí alba je také skladba Fever, kterou složila Lady Gaga.\n\n20. října 2009 přijal Lambert nabídku k natočení písně \"Time For Miracles\" pro katastrofický film \"2012\". Tento singl je i na jeho debutové desce jako jedna z bonusových písní.\n\n28. října 2009 potvrdil Lambert přes svůj účet na Twitteru, že pilotním singlem jeho prvního studiového alba se stane stejnojmenná píseň \"For Your Entertainment\", kterou produkoval Dr. Luke.\n\nV listopadu 2009 Lambert vystoupil s titulním singlem \"For Your Entertainment\" na American Music Awards of 2009. Při představení políbil klávesistu, dal si hlavu tanečníka k rozkroku a jiného za rozkrok popadl. Za toto vystoupení obdržela televizní stanice ABC více než 1500 stížností od diváků. Ostře proti tomuto představení vystoupilo sdružení Parents Television Council, protože kvůli časovému posunu bylo toto vystoupení v některých oblastech USA vysílané před desátou hodinou večerní.\n\nLambert své chování hájil prohlášením, že \"ženy tohle dělají už roky – zdůrazňují svou sexualitu – ale jakmile to udělá muž, každý se může zbláznit. Jsme v roce 2009 – je načase riskovat, být odvážnější, je čas otevřít lidem oči a jestli se jim to nelíbí, pak asi nejsem ten pravý zpěvák pro ně. Můj cíl nebyl lidi naštvat, chtěl jsem upozornit na svobodu vyjádření a svobodu umění.\"\n\nKvůli stížnostem ABC zrušilo Lambertovu účast v \"Good Morning America\". Toho využilo CBS a pozvalo jej na stejný den, aby účinkoval v The Early Show v New Yorku.\n\nV dubnu 2010 se Adam Lambert vrátil do soutěže American Idol, kde po dobu jednoho týdne sloužil jako rádce ostatním soutěžícím. V červnu 2010 obdržel své první zahraniční ocenění na kanadských MuchMusic Video Awards. 4. června 2010 se vydal na své první sólové turné Glam Nation Tour, které trvalo bezmála půl roku a během něhož odehrál 115 koncertů.\n\n6. prosince 2010 vydal akustické EP Acoustic Live!. Po skončení svého prvního turné také potvrdil, že začal pracovat na své druhé studiové desce, která vyjde v roce 2012.\n\nPoté, co v srpnu 2011 změnil svůj management z 19 Entertainment na Direct Management Group, Lambert oznámil, že jeho velmi očekávané druhé studiové album Trespassing by mělo být vydáno 2. března roku 2012, a že také bude jeho výkonným producentem. Kvůli doplnění alba o novou skladbu se jeho vydání opozdilo a Lambert na konci března oznámil, že vyjde 15. května 2012. Titulní skladbu napsal spolu s vítězem Grammy Pharellem Williamsem, zatímco hlavní singl \"Better Than I Know Myself\" ve spolupráci s Dr. Luke a Claude Kelly. Tento singl byl vydán digitálně 20. prosince 2011. Jeho první živé vystoupení s touto skladbou na 'The Tonight Show with Jay Leno' získalo velmi pozitivní kritiky, zaměřené na Lambertovy dokonalé vokály a více umírněný, kultivovaný vzhled. Jeho repríza na 'The Ellen DeGeneres Show' přinesla rovněž příznivé kritiky. Dominantní obal toho alba, od Lambertova přítele a výtvarného ředitele/fotografa pro Trespassing, Lee Cherryho je dramatickým odklonem od toho, co můžeme vidět na obalu For Your Entertainment z roku 2009 a signalizuje novou éru v jeho kariéře.\nLambert měl premiéru svého provokativního a “fantasticky umělecky režírovaného” videa k “Better Than I Know Myself\" v únoru 2012. Toto video, které režíroval Ray Kay, vás pomocí rozdělené obrazovky a osobnosti přivádí do světa, ve kterém se střetávají a splývají temnota a světlo. Tato vícevýznamovost, která je přiřazená k tomuto dílu, slouží jako představení tématu Trespassing, o kterém Lambert říká, že skrze tu píseň odráží jeho temné i světlé stránky.\n\nV únoru přišla zpráva, že by Lambert měl vystoupit v červenci s Queen jako headline na festivalu Sonisphere v UK. Toto vystoupení mělo být signifikantní, protože Knebworth Park – místo, kde se měl festival konat, bylo posledním místem, kde vystupoval Freddie Mercury v srpnu 1986. V diskusi k této spolupráci Brian May podotknul, že očekává, že Lambert bude “skvělým interpretem” Mercurryho písní. Festival Sonisphere byl později zrušen, kvůli problémům s logistikou a vlivem dalších okolností. O několik dnů později Roger Taylor oznámil, že Queen a Lambert budou spolu vystupovat v Moskvě, dále pak oznámili, že přidají další dvě show v Londýně a jednu v Kyjevě, ve které bude jako hlavní hvězda vystupovat Elton John. Na konci dubna byl přidán pátý koncert ve Vratislavi, jako headline tamějšího rockového festivalu. Protože první dvě vystoupení v Londýně byla okamžitě vyprodaná, Queen oznámili, že přidají ještě třetí Londýnský koncert.\n\nFinální verze spolupráce Queen a Adama Lamberta začala dvouhodinovou velkolepou podívanou pod záštitou UEFA v Kyjevě 30. června v předvečer vyvrcholení fotbalového šampionátu EURO 2012. Stovky tisíc fanoušků na ukrajinském hlavním náměstí ocenily toto vystoupení pro Lambertův umělecký talent, hlasovou výjimečnost a schopnost interpretace, která se sebejistotou vyvážila staré a nové. Koncert na Olympijském stadionu v Moskvě se konal 3. července, zatímco ten následující na městském stadionu v Polsku byl naplánován na 7. července. Kvůli významnému postavení Queen v Anglii a jejich spojení s nově příchozím Lambertem, měly tři londýnské koncerty v HMV Hammersmidth Apollo spoustu recenzí. Téměř jednotně byly tyto koncerty známé pro Lambertovo vokálové vedení, jeho ‘sexy’ a ‘vzrušující’ vystupování, společně se vzájemnou spoluprací, kterou Brian May nazval “organickou”.\n\nTrespassing byl vydán 15. května 2012 a bylo přijato převážně s pozitivními kritikami. Lambert tweetoval své nadšení, když zjistil, že jeho album se udrželo celý první den na vrcholu žebříčku alb iTunes v USA. 23. května album debutovalo na první pozici žebříčku Billboard 200 s prodejem 78 000 kopií. Lambert se opět chopil Twitteru, aby se zmínil o historickém významu toho, že je prvním otevřeným gayem umělcem, který dosáhl tohoto vrcholu a ocenil pomoc svých fanoušků. V Anglii toto album debutovalo v žebříčku na čísle 3.\nJeho druhý singl \"Never Close Our Eyes\", který napsal Bruno Mars a produkoval Dr. Luke, byl vydaný digitálně 17. dubna s velmi pozitivními kritikami. 27. dubna debutoval v národní televizi na 'Jimmy Kimmel Live!', kde Lambert vystoupil a opět získal pozitivní kritiky. 14. května se zúčastnil pořadu 'Good Morning America', kde zazpíval svůj nový singl a zahrál si na moderátora pro Pop News.\n\nLambert se vrátil do Amerického Idolu týden před jeho finále. Byl to jeho třetí návrat do této soutěže. Vystoupení “Never Close Our Eyes” 17. května bylo podmanivé pro jeho pulzující energii a uchvátilo také mocnými vokály, které se staly Lambertovým charakteristickým znakem.\n\nVideo pro “Never Close Our Eyes”, které vyšlo 29. května 2012, dalo tomuto songu více manifestační obsah, stejně jako tomu bylo u Lambertova prvního oficiálního Trespassing videa (BTIKM). Video, režírované Dori Oskowitzem, zobrazuje pochmurný, futuristický, Orwellovsky laděný svět, který se změní díky rebelii. Ta je vizuálně znázorněná zářícími, neónovými barvami a oslavným tancem. Tímto znakem, který je triufem sebevyjádření, propaguje album souboj mezi temnotou a světlem a boj za sebeuvědomění sebe sama.\n\nNa jaře a v létě 2012 Lambert vystupoval napříč Evropou, Severní Amerikou, Japonskem a Austrálií, kde zpíval na festivalech, v rádiích, televizi a na koncertech. Zlatými hřeby tohoto promočního turné byla jeho účast na The Graham Norton Show ve Velké Británii, stejně jako jedno z hlavních vystoupení na Summer Sonic Festivalu 2012 v Tokiu a Osace a akustické vystoupení na Top 40 Lounge v Sydney, kde byl jeho cover “Is This Love” od Boba Marleye označen jako ‘úžasný’ a ‘ohromný’.\n\n30. srpna se zúčastnil finále The Voice of China, což je nejvíce populární program v Číně, sledovaný stovkami miliónů diváků v televizi i online. Byl jediným západním zpěvákem, který byl do tohoto vysílání pozván a zapíval s jedním ze soutěžících duet “Whataya Want From Me”. Také vystoupil s písní “Trespassing”. Kromě toho, že byl Lambert prvním západním umělcem, který se této show zúčastnil, je také prvním účastníkem Amerického Idolu, který měl samostatný koncert v Číně, když se tam vrátil v květnu 2013.\n\nLambertův třetí singl “Trespassing” byl vydán jako část remixového EP s osmi skladbami, součástí kterého byla i rádiová editace originálu této písně. V rádiu se Trespassing začal oficiálně hrát 8. října a EP bylo digitálně dostupné od 16. října. Remixové CD album je k dostání výhradně na Lambertových oficiálních webových stránkách. Trespassing debutoval jako číslo 1 v žebříčku Billboard Hot Dance Singles Sales chart a získal tím Lambertovi desáté číslo 1 v Billboardových žebříčcích.\n\n23. října si Lambert zahrál ve speciální Halloweenské epizodě televizní série Pretty Little Liars (Prolhané krásky), kterou vysílá televizní stanice ABC a také tam zazpíval dvě písně z alba Trespassing “Trespassing” a “Cuckoo”. Tato epizoda se stala programem, který měl toho dne největší sdílení na sociálních sítích a byla epizodou s největší sledovaností ve čtrnáctileté historii Halloweenských speciálů na ABC Family TV, byla také velkým úspěchem v žebříčku sledovanosti televizních pořadů tohoto večera.\n\nV listopadu se Trespassing umístil na 9. místě na seznamu \"Best Pop Albums of 2012” (Nejlepších alb roku 2012).\n\nV listopadu 2012 Lambert poprvé vystoupil v Jihoafrické republice jako hlavní hvězda koncertů v Kapském Městě a Johannesburgu. Tato vystoupení přitáhla pozornost médií, posílenou jeho coverem písně \"Are You Gonna Go My Way\". Jihoafrické The Sunday Times nazvaly Lambertovu Johannesburské vystoupení ‘impozantním’ a ‘úchvatným’ s konstatováním: “Jeho hlas je úžasný a dokáže lidi neskutečně pobavit”.\n\n30. listopadu Lambert vystupoval na 2012 Mnet Asian Music Awards (2012 MAMA), akci, která se konala v Hongkongu a byla vysílána do 85 zemí pro více než 2,3 miliardy diváků. Byl opěvován za svůj mocný hlas a za to, jak dokáže ovládnout jak pódium, tak módní vzhled na této akci. Ještě předtím Lambert vystoupil v Kantonu (v Číně) na privátní akci Mercedes-Benz a pak se po MAMA vrátil do Šanghaje na “Hennessy Artistry”, koncertní sérii a kampaň sponzorovanou Hennessy, která je mixem hudebních žánrů a vrcholových umělců z celého světa. Při svém pobytu v Šanghaji poskytnul rozhovor CCTV, čínské celostátní televizi.\n\nLambert uváděl a vystupoval na koncertě 2012 VH1 Divas, který byl vysílán živě 16. prosince 2012 a jehož tématem byla taneční hudba, včetně speciální pocty Donně Summer a Whitney Houston. V části věnované poctě Donně Summer zpíval s Keri Hilson a Kelly Rowland. Show zahájil písní Let’s Dance od Davida Bowieho a vystoupil s hitem Madonny Ray of Light. Lambert byl chválen za svoje vystupování, módní styl a zpěv. Výtěžek koncertu šel na podporu nadace VH1 ‘Save The Music Foundation’, neziskovou organizaci, která podporuje hudební výchovu ve veřejných školách.\n\nAlbum Trespassing bylo oceněno v mnoha anketách, mezi jinými i jako nejlepší album roku od Rolling Stone a Ryana Seacresta (Ryan Seacrest.com), na jehož stránkách byl Adam také zvolen “Nejlepším umělcem roku”, na Billboardu skončilo na 3. místě jako jedno z oblíbených 200 alb č. 1 a bylo také na 8. místě posledního čísla roku 2012 časopisu People v jejich seznamu \"Top Ten Music\" (Nejlepší hudba) tohoto roku. Na VH1 byly dva singly tohoto alba mezi 40 nejvíce sledovanými videi na 4. a 36. místě, Queen + Adam Lambert byli jmenováni v Gigwise nejlepším živým vystoupením roku 2012 a časopis Classic Rock je jmenoval jednou z nejlepších událostí roku.\n\nV lednu bylo oznámeno, že Lambert opouští 19 Recordings, kde mu vypršel kontrakt, ale že zůstává u nahrávací společnosti RCA a zároveň že začíná pracovat na svém třetím studiovém albu.\n\n31. ledna Adam vystupoval v Hammerstein Ballroom v New Yorku na nadačním gala koncertu We Are Family Foundation, na kterém také převzal cenu Unity Award. Bylo to poprvé, kdy zpíval píseň “Shady” se Samem Sparro a Nilem Rodgersem, dvěma umělci, kteří jsou spoluautory této nahrávky.\n\n17. února Lambert zahájil v Soulu své turné “We Are Glamily Tour”, které mělo celkem 17 vystoupení v Asii a Evropě. Vyprodaná show měla spoustu dobrých kritik se zaměřením na jeho cover Rihanniny písně “Stay”. Adamův projev byl nazván ‘bezchybným’, ‘fantastickým’ a dokonce lepším než samotný originál. Toutéž dobou byl jmenován oficiálním mluvčím čínského vydání videohry Rift, vydaný firmou Shanda, která využila jeho popularity v regionu. Během svého sólo koncertu v Číně, který se konal 3. března, získal značnou pozornost čínských médií.\n\nNa jeho prvním sólo koncertu v Hongkongu 5. března vzbudily pozornost dvě nové naživo zazpívané písně “Time for Miracles” a cover “Shout”, které zaujaly skvělým přednesem a úžasnými vokály. Jeho příjezd do Singapuru 8. března následoval po celotýdenních controverzních stížnostech tamějších médií, kontrolovaných úřady, že jeho show propaguje životní styl gayů s doporučením, aby show byla přístupná až od 16 let. Lambert se k tomuto problému vyjádřil na svém koncertě slovy: “Jediný životní styl, který propaguji, je ten, který je o lásce a přátelství, hudbě, radosti a módě. Takže, kdokoliv chce být součástí tohoto stylu, jo, my akceptujeme každého.” Tento koncert dostal velmi dobré kritiky, jeho vokály byly nazvány ‘dechberoucími’ a samotná show ‘kouzelnou hrou světel, zvuku a barev.’\n\nJeště během svého pobytu v Bělorusku, kde měl svůj první koncert 15. března, se Lambert opět stal kontroverzním tématem v souvislosti se svými plánovanými koncerty v Rusku. Zastánci zákona proti homosexuálům žádali ruský soud, aby stanovil hranici pro vstup na jeho koncert v Petrohradu od 18 let. K tomu ale nedošlo, i když se začátek koncertu zdržel kvůli anonymním výhrůžkám možného násilí proti Lambertovi, jeho skupině a účastníkům koncertu. I přes tyto komplikace koncert nakonec proběhl bez problémů. Celé turné bylo zakončeno koncertem ve vyprodané aréně v Helsinkách 22. března.\n\nLambert vyhrál cenu STAR TV v kategorii \"Favorite International Artist\" (“Oblíbený mezinárodní umělec”) na 17. Čínských hudebních Awards, které se konaly v dubnu v Macau, a kde také zazpíval dvě písně ze svého alba Trespassing. Televizní a internetové vysílání tohoto pořadu sledovalo odhadem kolem 2 miliard lidí. O několik dnů později se Lambert vrátil do Šanghaje, aby zde nahrál vstup pro Dragon TV 80 Talk Show, včetně jeho vystoupení s písní “Pop That Lock” z Alba Trespassing. Natočil také “Mad World” pro zahajovací díl Čínského Idolu, který byl uvedený na TV Dragon 19. května v hlavním vysílacím čase. Lambert si také vyzkoušel roli porotce během konkurzu na Čínský Idol a účastnil se kampaně pro tento nový program.\n\nSpolečně s Frankem Ocean získal Lambert v květnu cenu pro ‘Výjimečného hudebního umělce’ na 24. ročníku GLAAD Media Awards.\n\n16. května se vrátil počtvrté za sebou na Americký Idol, aby tam vystoupil v duetu s Angie Miller – jednou ze tří finalistů na finále 12. sezóny této soutěže. The Hollywood Reporter nazval jejich vystoupení s písní “Titanium” ‘nejlepším okamžikem’ toho večera..\n\nSpolutvůrce seriálu Glee, Ryan Murphy 10. července 2013 oznámil, že se Lambert připojí v páté sérii k hereckému týmu tohoto seriálu televizní stanice Fox. Zatím nebylo upřesněno, jestli to bude hostující role nebo bude regulérním členem týmu. Tento seriál byl v roce 2012 na čtvrtém místě mezi televizními pořady, které vydělávají nejvíce peněz.\nV dopise, který zaslal 12. července The Holywood Reporter Lambert uvedl, že opouští RCA kvůli jejich rozdílným uměleckým názorům ohledně jeho budoucí tvorby. RCA se snažilo donutit Lamberta vydat coverové album, což on odmítl s následujícím vyjádřením: “Z hloubi svého srdce se teď necítím na to, abych dělal coverové album... Jsem už hluboce ponořen do psaní nového materiálu pro zcela nové album s některými velmi talentovanými kolegy a ani nemohu říct, jak se těším, až budu moci sdílet tento nový směr a nahrávky. Tohle je hudba mého srdce.”\n\nAdam vystupoval jako hostující charakter v pěti epizodách páté řady amerického seriálu GLEE. Jeho postava, kterou hrál v seriálu se jmenovala Elliott Gilbert. Poprvé se ale objevil na scéně jako Starchild v díle nazvaném ‘A Katy or a Gaga’, který se v USA vysílal 7. listopadu 2013.\n\nPřehled epizod Glee ve kterých Adam hrál:\n\n5x04 – A Katy or a Gaga \n\n5x07 Puppet Master \n\n5x09 Frenemies \n\n5x10 Trio \n\n5x14 New New York \n\nPo krátkém miniturné v roce 2012 – QUEEN AND ADAM … THE BEST SHOW? a jejich úspěšném vystoupení na iHeartRadio festivalu na podzim roku 2013, bylo jasné, že spojení dvou zbývajících členů skupiny Queen a Adama Lamberta má zcela určitě budoucnost a spousta fanoušků jak Queen tak Adama Lamberta si žádala další turné. Jejich volání bylo vyslyšeno a 6. března 2014 Queen a Adam Lambert oznámili společné turné po Severní Americe, které pak rozšířili o koncerty v Jižní Koreji, Japonsku, Austrálii a na Novém Zélandu.\nTurné mělo původně 19 zastávek a mělo začít 19. června v Chicagu. Zanedlouho po zahájení prodeje vstupenek, 15. března, ale Adam Lambert oznámil, že QAL vyprodali koncert v Madison Square Garden a že pro velký zájem o vstupenky na všechny koncerty Queen s Adamem přidali dalších 5 nových termínů.\nQAL turné mělo v roce 2014 nakonec celkem 35 koncertů (24 v USA a v Kanadě, 1 v Jižní Koreji, 2 v Japonsku, 6 v Austrálii a 2 na Novém Zélandu) a většina z nich měla vyprodáno. Nejen že se celé turné setkalo v velkým ohlasem tisku i publika, ale fanoušci, stejně jako Dr. Brian May a Roger Taylor (kytarista a bubeník skupiny Queen) nešetřili chválou na Adama Lamberta, jeho vynikající výkon na každém z koncertů a také na jeho skromnost a profesionalitu nejen při vystoupeních, ale i v zákulisí při turné i mimo ně.\nQueen a Adam Lambert získali na podzim 2014 ocenění Skupina roku, které převzali 4. listopadu 2014 na Classic Rock Awards v Los Angeles.\nKoncem září 2014 Queen a Adam Lambert oznámili pokračování svého úspěšného turné i v roce 2015, tentokrát v Evropě a UK. K původně oznámeným 21 termínům koncertů přibyl záhy nový termín druhého koncertu v O2 aréně v Londýně (poté, co se ten první vyprodal během několika dnů) a o něco později pak byly přidány další 4 koncerty v Polském Krakově a v anglických městech Wembley, Liverpoolu a Sheffield. Fanoušky z České republiky potěšilo, když na seznamu koncertů našli také O2 Arénu v Praze (koncert v Praze se konal 17. února 2015).\n\nV samém závěru roku 2014 Queen spolu s Adamem Lambertem společně vystoupili v několika televizních pořadech v rámci propagace svého evropského turné. První bylo jejich vystoupení v přímém přenosu na anglické talentové soutěži The X Factor (Velká Británie), 30. listopadu 2014. Při svém vystoupení zahráli skladbu Somebody to Love a na závěr obdrželi nejen bouřlivý potlesk publika, ale také ovace ve stoje od všech členů poroty. (Video s QAL vystoupením na YouTube můžete najít zde). \n\nNa Vánoce 2014 (26. prosince) dostali fanoušci Queen a Adama Lamberta jako dárek jejich vystoupení v pořadu německé televize Helene Fischer Show , kde zazpívali dvě skladby, jednu jako duet Adama Lamberta a Helene Fischer – Who Wants to Live Forever a druhá, kterou zazpíval sám Adam s doprovodem Queen byla skladba I Want It All .\n\n15. února vyšel v Billboard článek o tom, že Adam Lambert má uzavřenou smlouvu s nahrávací společností Warner Bros. Records a o jeho spolupráci na novém studiovém albu s Max Martinem a Shellbackem. \n29. ledna 2015 (v den svých 33 narozenin Adam Lambert oznámil na Twitteru, že jeho nové album, které vyjde v červnu se jmenuje The Original High, jeho výkonnými producenty jsou Max Martin and Shellback a první singl toho alba vyšel v dubnu , jmenuje se Ghost Town a už po měsíci od jeho uvedení do rádií v USA se dostal do TOP 40 hit na amerických rádiích i do čtyřicítky POP HITS Billoboard žebříčku . Kromě singlu Ghost Town Adam vydal z TOH (The Original High) ještě tři další písničky ke stažení: Underground , Another Lonely Night a Evil In The Night \n\nLambert, který sám otevřeně přiznává, že je gay, přispěl k rozvoji rovnosti a sociální akceptace v LGBT komunitě. Byl prezentován Samem Sparro jako “Equality Idol Award\" na Equality California Los Angeles Equality Awards v srpnu 2011 za to, že je příkladným vzorem pro LGBT komunitu. Spolu se svou matkou byli oceněni na akci PFLAG (Parents, Families and Friends of Lesbians and Gays) National Los Angeles. Adam získal ocenění za svou roli při podpoře gayské komunity a jeho matka za podporu svého syna. Obdrželi ceny, které byly vzájemně propojené tak, aby dohromady tvořily znak PFLAG a symbolizovaly podporu od a pro rodiny a přátele osob LGBT.\nV roce 2010 byl Lambert nominován na GLAAD Media Award jako výjimečný hudební umělec (“Outstanding Music Artist”). Tentýž rok propůjčil svůj hlas jeden a půl minutovému videu v kampani “It Gets Better” na YouTube, projektu redaktora Dana Savage, který byl odpovědí na šikanu ve školách a následnou vlnu sebevražd mezi mládeží v LGBT komunitě.\n\nV březnu dalšího roku vydal Billboard remixovou verzi své skladby “Aftermath” z alba ‘For You Entertaiment’. Část zisku z tohoto remixu šla na podporu The Trevor Project, hlavní národní organizace, která se zabývá řešením krizových situací a prevencí sebevražd mládeže LGBT komunity. Dalších 43 500 dolarů vybral pro The Trevor Project při své spolupráci s Pennyroyal Studio, při které vytvořil šperk podle vlastního návrhu, “Peace pendant”. Sbírka Glambert Fan Army Adama Lamberta, pořádaná v říjnu 2011 pro MTV Dance Party Marathon, shromáždila peníze pro boj se šikanou na počest “Měsíce pro národní prevenci proti šikaně” (National Bullying Prevention Month), které byly rozděleny mezi charitativní společnosti LGBT: GLSEN, It Gets Better Project, GSA, HRC, The Trevor Project and GLAAD. Lambert se také zúčastnil akce “going purple”, hnutí Spirit Day, které bylo založeno v roce 2010, na počest LGBT osob, které spáchaly sebevraždu, ve snaze podpořit LGBT mládež v boji proti šikaně.\n\n8. prosince Adam Lambert vystoupil na benefičním koncertu “Cyndi Lauper & Friends: Home for the Holidays”, který získal prostředky na podporu organizací \"True Colors Fund\" a \"Forty to None Project\", cílené na rozšiřující se počet bezdomovců mezi mládeží LGBT komunity.\n\nV lednu 2012 Lambert podotknul v exkluzivním rozhovoru pro anglický hudební časopis Pressparty, že navzdory sociálnímu pokroku v USA, mají před sebou stále dlouhou cestu, obzvlášť v hudebním průmyslu: “Stále toužím po tom, aby byla různorodost LGBT komunity šířeji zastoupena v zábavním průmyslu. Myslím, že ve filmu a TV byly udělány větší pokroky, ale v hlavním hudebním proudu jsme stále na začátku. Považuji se za post-gaye, který pracuje v pre-gay odvětví.”\n\nV rozhovorech ohledně svého benefičního vystoupení v září 2012 na podporu Marylandského referenda ohledně sňatků homosexuálů se posunul kupředu a přijal více proaktivní roli v LGBT komunitě, když několik let předtím vyjádřil neochotu k tomu, aby byl brán jako vzor ať už z politického nebo jiného hlediska. V prohlášení, že rovnoprávnost manželství je věc, pro kterou se chce angažovat, Lambert také vyslovil své názory ohledně celé řady témat, včetně svého přesvědčení, že jsou to často obavy, které motivují většinu záporných hlasů vůči manželství párů stejného pohlaví, a že jediná šance jak pokročit vpřed v sexuálních preferencích je být k nim otevření a mluvit o nich. Uvedl také, že zákony, které neplatí pro všechny stejně, jsou spoluviníky “hanby a viny a utajování”, věcí, které jsou spojeny s LGBT komunitou a jejichž břímě by mělo být z příští generace sejmuto.\n\nLambert byl hlavní hvězdou, vystupující 14. dubna 2013 v Miami Beach na ‘Gay Pride Parade a Festivalu’ a obdržel zde také klíč k městu Miami Beach. Série rozhovorů, konaných při této příležitosti, byla zaměřena na jeho stále větší aktivitu ohledně LGBT problémů a přijetí jeho role jako vzoru pro gaye. 15. června Lambert vystupoval jako hlavní hvězda ‘Street koncertu’ na Pittsburgh Pride.\n\n11. května 2013 Lambert obdržel v San Francisku prestižní cenu GLAAD Davidson/Valentini Award. Toto čestné ocenění se každoročně uděluje profesionálům z médií, kteří jsou otevřeně homosexuální, a kteří se zasloužili o významný posun v prosazování rovných práv LGBT komunity. Ve svém poděkování poukázal na generační posun v komunitě, která si zachovává rozmanitost perspektiv, ale zdůraznil nutnost sjednocení v jejím úsilí o uznání.\n30. května 2013 byl poctěn cenou \"Hope of Los Angeles Award\", v souvislosti s 3. ročníkem ‘LGBT Heritage Month’ tohoto města. Tato cena je udělována výjimečným osobám, které pomohly prosadit práva své komunity v USA i ve světě. Cenu mu v City Hall (na radnici) předal Antonio Villaraigosa, primátor města Los Angeles, a nazval jej při tom “pochodní naděje”. Lambertova děkovná řeč se stočila k tématu vyzdvižení rozmanitosti v LGBT komunitě.\n\nLambert se účastní kampaně \"The New F Word\" (nové slovo na F), sponzorováné organizací Friend Movement, která zahájila globální snahu s cílem na zvýšení sebevědomí a boji proti šikaně prostřednictvím pozitivních zobrazení v médiích a umění.\n\nNa počest jeho koncertu na Pittsburské \"Pride in the Street\", na němž byl hlavní hvězdou programu, složeném z účinkujících, sponzorovaných The Delta Foundation města Pittsburgh, byl 15. červen vyhlášen městskou radou města Pittsburgh “Dnem Adama Lamberta”.\n\nNa počest Pride sezóny se Lambert spojil s AT&T a The Trevor Project pro celonárodní \"Live Proud Campaign\", která proběhla začátkem léta 2013, aby shromáždila finance na pomoc LGBT komunitě k jejímu posílení, zvýšení povědomí a větší hrdosti. Lambert zaštítil tuto akci svým jménem a hlavně díky němu a jeho fanouškům, kteří se kampaně aktivně účastnili, přispěla AT&T 50 000 dolary, které byly nadaci The Trevor Project předány na soukromém finálovém koncertu 3. července, na kterém Adam Lambert účinkoval pro vítěze soutěže vyhlášené v této kampani a své fanoušky.\n\nOd listopadu 2010 byl Adam Lambert ve vztahu s finským reportérem a osobností reality TV Sauli Koskinenem, v dubnu 2013 ale oznámili svůj rozchod, který proběhl v přátelském duchu a Adam a Sauli by měli i nadále zůstat přáteli.\n\n"}
{"id": "424920", "url": "https://cs.wikipedia.org/wiki?curid=424920", "title": "Motorový vůz M 274.0", "text": "Motorový vůz M 274.0\n\nMotorové vozy řady M 274.0 (tovární typ Škoda 10Mo) byly rychlíkové osobní železniční vozy, které byly vyráběny v letech 1934 až 1936 pro Československé státní dráhy ve Škodě Plzeň. Bylo vyrobeno celkem 14 vozů, které byly součástí rodiny tzv. „Modrých šípů“ (tři podobné typy motorových vozů ČSD pro rychlíkovou dopravu). Do současnosti se dochovalo jediné vozidlo této řady, které je renovovaným pojízdným historickým exponátem v majetku Železnic Slovenskej republiky.\n\nVozy řady M 274.0 byly čtyřnápravové motorové vozy. Na dvou podvozcích, z nichž jeden byl hnací, se dvěma tlapově uloženými trakčními elektromotory, byla usazena celokovová vozová skříň s aerodynamickou úpravou. Podvozky měly dvojité odpružení (primární vinutými pružinami, sekundární listovými pružnicemi), u všech vozů byl rozvor náprav v podvozku jednotný (2500 mm). Základem hnacího agregátu byl naftový motor Škoda R 230/6. Byl to robustní, stojatý řadový šestiválec s přímým vstřikem paliva. Válce měly průměr 230 mm se zdvihem pístů 280 mm. Jeho jmenovitý výkon byl 400 k (294 kW) při 1000 ot./min. Byl přírubově spojen s trakčním dynamem a soustrojí bylo uloženo ve strojovně na rámu vozu. Jednalo se o doposud největší spalovací motor v našem kolejovém provozu. U motorových vozů poslední, třetí série (inv. čísla 09 – 14), byl jeho výkon nastaven na 425 k (312 kW). Rozdílné byly také parametry elektrických trakčních strojů. U vozů první a druhé série (inv.č. 01-08) pracoval hlavní generátor (HG) s výkonem 265 kW / 440 V, 600 A při 1000 ot./min. a každý ze dvou trakčních elektromotorů (TM) s výkonem 118 kW / 440 V, 300 A při 650 ot./min. Třetí série vozů – HG 280 kW , 450 V , 620 A , 1000 ot./min. a TM 125 kW, 450 V, 650 ot./min. Interiér vozu byl rozdělen na dvě krajní stanoviště strojvedoucího (čela vozu byla průchozí), strojovnu, zavazadlový oddíl, čtyřmístný oddíl s kabinou WC a velkoprostorový oddíl pro cestující, který měl 56 míst k sezení s uspořádáním sedadel 2+2 a uličkou uprostřed. Malý oddíl u kabiny WC byl u třetí série vozů zrušen, čímž byl zvětšen zavazadlový prostor a počet sedadel poklesl na 52. Obě stanoviště strojvedoucího byla z každé strany přístupná pomocí jednokřídlých dveří, zavazadlový oddíl měl vlastní dvoukřídlé dveře v obou bočnicích. Cestující nastupovali a vystupovali přes zadní stanoviště strojvedoucího. Jednotlivé výrobní série vozů se lišily nejen výkonem hnacího agregátu, ale také celkovou délkou vozu, jeho hmotností a průměrem dvojkolí (1000 mm , u třetí série pak 920 mm).\n\nTzv. „Modré šípy“ (kromě řady M 274.0 i řady M 273.0 od Královopolské a M 275.0 od ČKD) objednalo československé ministerstvo železnic pro ČSD začátkem 30. let. Jejich úkolem mělo být zrychlení a zkvalitnění dopravy na méně vytížených rychlících. První pětikusová série řady M 274.0 (M 274.001 až 005) byla ve Škodě vyrobena v roce 1934 (Škoda 10Mo1), následovaly tři vozy v roce 1935 typově označené 10Mo2 a v roce 1936 posledních šest kusů (10Mo3). Vozy byly dodány do Prahy (10 ks) a Bratislavy (4 ks), společně s nimi přišly i přípojné vozy řady Calm (výrobce Ringhoffer). Řada M 274.0 byla nasazována např. na rychlíky z Prahy do Mostu, Teplic, Plzně, Českých Budějovice a z Bratislavy do Žiliny a Zvolena. Za druhé světové války byl jejich provoz v protektorátu nejprve omezen a nakonec byly kvůli nedostatku pohonných hmot odstaveny.\n\nPo válce opět jezdily na různých rychlících, některé z nich byly předány z Prahy a Bratislavy např. do Plzně či Brna. Řada M 274.0 byla nejelegantnější z \"Modrých šípů\". V provozu byly vozy spolehlivé a pro své jednoduché, účelné řešení byly u obsluhujícího personálu velmi oblíbené. Velmi dobře byly hodnoceny vlastnosti elektrického přenosu výkonu a jeho regulace i robustní spalovací motor, dokonale přístupný při údržbě a opravách. Když motorové vozy zastaraly, lokomotivní depa a dílny projevily velkou snahu, udržet spolehlivá vozidla co nejdéle v provozu. První ze 14 škodováckých „Modrých šípů“ byl zrušen v roce 1952 s ohledem na dodávky nových motorových vozů řady M 262.0. Vyřazování pak v 50. letech pokračovalo. Poslední dosloužily stroje M 274.004 a M 274.008 v Plzni v roce 1959. Některé vozy byly upraveny pro službu při stavbě a údržbě elektrického trakčního vedení, kde sloužily až do přelomu šedesátých a sedmdesátých let.\n\nNěkolik chátrajících vraků se zachovalo do konce 20. století. V lokomotivním depu ve Vrútkách byl v letech 1996–1998 renovován vůz M 274.004 s využitím dílů z vozů 002 a 005. Jako historický vůz byl zprovozněn v roce 2000, je majetkem Múzejno-dokumentačného centra ŽSR a společně s renovovaným přípojným vozem Calm 5-0038 je využíván k nostalgickým, prezentačním a komerčním jízdám na Slovensku i v zahraničí.\n\n\n\n"}
{"id": "424923", "url": "https://cs.wikipedia.org/wiki?curid=424923", "title": "Zdeněk Kutlák", "text": "Zdeněk Kutlák\n\nZdeněk Kutlák (* 13. února 1980, České Budějovice) je bývalý český hokejista (obránce), v současné době hrající za tým HC David Servis České Budějovice . V roce 2000 byl Kutlák na 237. místě v draftu NHL vybrán týmem Boston Bruins.\n\nStatistiky reprezentace:\n\n\n"}
{"id": "424925", "url": "https://cs.wikipedia.org/wiki?curid=424925", "title": "Mistrovství Evropy juniorů v ledním hokeji", "text": "Mistrovství Evropy juniorů v ledním hokeji\n\nMistrovství Evropy juniorů byla soutěž juniorských reprezentačních mužstev evropských členských zemí IIHF.\n\nNa jejím vzniku se významně podílel zástupce čs. ledního hokeje v IIHF Miroslav Šubrt. Původně se soutěže mohli zúčastňovat hráči do 19 let, po vzniku mistrovství světa juniorů do 20 let byla věková hranice snížena na 18 let (od 1977). V roce 1999 byla soutěž nahrazena mistrovstvím světa juniorů do 18 let.\n\n\n"}
{"id": "424930", "url": "https://cs.wikipedia.org/wiki?curid=424930", "title": "Čtenářská gramotnost", "text": "Čtenářská gramotnost\n\nČtenářská gramotnost – porozumění psanému textu, používání psaného textu a přemýšlení o něm za účelem dosažení cílů jedince, rozvoje jeho vědomostí a potenciálu a za účelem aktivní účasti ve společnosti. Definice čtenářské gramotnosti se často měnila, ani ta momentální pravděpodobně není konečná. Tato čtenářská (užívá se také literární, textová, dokumentová) gramotnost je součástí celku funkční gramotnosti (jinde také informační gramotnosti).\n\n\n\n\nČtenářská gramotnost z hlediska postupů získává pomocí:\n\n"}
{"id": "424940", "url": "https://cs.wikipedia.org/wiki?curid=424940", "title": "Seznam posádek stanice Mir", "text": "Seznam posádek stanice Mir\n\nToto je chronologicky řazený seznam posádek stanice Mir. Základní posádky byly dvou nebo tříčlenné týmy kosmonautů zajišťující trvalé obydlení stanice Mir, střídaly se po čtyřech až šesti měsících. Kromě základních posádek na stanici přilétaly na krátkodobé pobyty návštěvnické posádky loděmi Sojuz a Space Shuttle. \n\nZákladní posádky Miru se skládaly z velitele (v tabulce uveden tučně) a jednoho či více palubních inženýrů. Jednotlivé základní posádky ( ) byly pojmenovány pouze číselným označením pořadí posádky, zkráceně EO-[číslo]; první, označená EO-1 (\"1-я основная экспедиция\"), se vydala do vesmíru 13. března 1986 a od té doby do června 2000 na stanici pracovalo celkem 28 základních posádek.\n\nS jedinou výjimkou (3. návštěvní expedice (EP-3) na lodi Sojuz TM-5) návštěvní expedice nelétaly samostatně. Na trojmístných lodích Sojuz, dopravujících střídající členy základních posádek, totiž obvykle zůstala jedno nebo dvě volná místa, která byla obsazována kosmonauty, vracejícími se o týden později s vystřídanou expedicí. Tito kosmonauté byli označováni za návštěvní expedici ( , zkráceně EP-[číslo]), nejčastěji jednočlennou. Analogicky se základními posádkami byly návštěvní expedice, pojmenovány číselným pořadím, lety se zahraniční účastí byly též označovány názvem programu v jehož rámci let proběhl. První návštěvní expedice (\"\") odstartovala k Miru 22. července 1987, sedmnáctá a poslední (slovenský kosmonaut Ivan Bella) 20. února 1999.\n\nOd roku 1995 stanici Mir v rámci programu Shuttle–Mir devětkrát navštívily americké raketoplány.\n\nOznačení posádek:\n\nZa jménem kosmonauta je uvedena funkce v posádce – velitel, palubní inženýr, kosmonaut-výzkumník, pilot nebo letový specialista, ojediněle též lékař-výzkumník a kosmonaut-výzkumník (lékař) – a mateřská organizace či agentura – Středisko přípravy kosmonautů (CPK), RKK Eněrgija, Institut lékařsko-biologických problémů (IMBP) a Letecko-výzkumný institut (LII) u sovětských/ruských kosmonautů. Ostatní kosmonauti byli do vesmíru vysláni zpravidla státní kosmickou agenturou – francouzskou CNES, německou DLR, kanadskou CSA a NASA Spojených států – nebo šlo o vojáky vybrané vládou (Syřan, Slovák, a další). Členové záložních posádek měli stejné funkce a mateřské organizace jako odpovídající kosmonauti v hlavních posádkách (s výjimkami v 15. a 16. základní expedici).\n\nPo vypuštění základního bloku Miru 19. února 1986 k němu záhy odstartovala první posádka. Po 51 dnech pobytu na stanici kosmonauti přelétli na stále sloužící Saljut 7.\n\nPo sedmitýdenním pobytu na Saljutu 7 se Kizim a Solovjov vrátili na Mir s nákladem 400 kg přístrojů a výsledků experimentů.\n\nSeznam byl sestaven na základě údajů ze stránek encyklopedie ASTROnote, kapitola Orbitální lety (\"Орбитальные полеты\"), oddíl Pilotované kosmické lety (\"Пилотируемые космические полёты\"). Údaje byly ověřeny v encyklopedii MEK. Malá encyklopedie kosmonautiky, článek Mir, kapitola Mir – lety, a v encyklopedii SPACE 40. \n"}
{"id": "424941", "url": "https://cs.wikipedia.org/wiki?curid=424941", "title": "Lipětín", "text": "Lipětín\n\nLipětín () je název zaniklé obce v okrese Most v Ústeckém kraji. Nacházel se zhruba 5,5 km severně od bývalého města Mostu a 2,5 km jižně od Litvínova. Napojoval se z jihu k bývalému Dolnímu Litvínovu a rozkládal se na březích Bílého potoka. Lipětín byl zbořen v letech 1957–1959 kvůli těžbě uhlí.\n\nPrvní písemná zmínka o Lipětínu pochází již z roku 1227, kdy Hrabišic Kojata ve své závěti daroval Lipětín pražskému klášteru na Zderaze. V roce 1301 potvrdil vlastnictví král Václav II. Kdo byl majitelem vsi ve 14. a 15. století není známo, snad patřila stále zderazskému klášteru. V roce 1456 koupilo město Most od kláštera jeho statky v okolí města a snad mezi nimi mohl být i Lipětín.\n\nV 1. polovině 16. století byl Lipětín majetkem rytířského rodu ze Schonau, který zde nejspíš založil tvrz. V roce 1585 patřil Lipětín k panství mosteckého hradu. Spolu s hradem jej v roce 1595 prodal císař Rudolf II. městu Mostu. Již v roce 1598 však Lipětín město prodalo Janovi Václavovi z Lobkovic. Později získali Lipětín Valdštejnové, kteří jej připojili ke svému panství Duchcov-Horní Litvínov, jehož součástí zůstal až do roku 1848. Poté se Lipětín osamostatnil. V roce 1931 se stal osadou Dolního Litvínova. Za druhé světové války (1941) byly Dolní Litvínov s Lipětínem připojeny k Hornímu Litvínovu. Po válce se sice stal Dolní Litvínov opět samostatným, ale již v roce 1947 byl s Lipětínem znovu připojen a vzniklo město Litvínov.\n\nVe vsi stály dva mlýny. Nacházela se zde kaple Navštívení Panny Marie. Lipětín patřil do farnosti Horní Litvínov.\n\nLipětín zanikl v důsledku těžby uhlí v letech 1957–1959. Těžba zde již skončila a prostor je zrekultivován.\n\n\n"}
{"id": "424942", "url": "https://cs.wikipedia.org/wiki?curid=424942", "title": "Papuánské jazyky", "text": "Papuánské jazyky\n\nPapuánské jazyky jsou skupinou jazyků ostrova Nová Guinea a některých dalších menších ostrovů v této oblasti. Jde o skupinu, která pravděpodobně nemá společný původ a netvoří tak jednotnou rodinu. Papuánské jazyky jsou zřejmě původní jazyky této oblasti, jejich mluvčí osídlili Novou Guineu a okolí ostrovy přibližně před 30.000 lety. Druhou vlnu tvořily před 5.000 lety austronéské jazyky, jejichž mluvčí se šířili z asijské pevniny, Tchaj-wanu a Filipín. V některých částech Nové Guineje, na Bismarckových a Šalomounových ostrovech se vyskytují papuánské jazyky společně s austronéskými. Jazyky maisin a maguri z jihovýchodu Nové Guineje jsou příkladem vzájemného mísení papuánských a austronéských jazyků.\n\nJedná se vesměs o vzájemně velmi odlišné jazyky s malým počtem mluvčích. Dělí se většinou na 16 jazykových rodin, z nichž největší je rodina trans-novoguinejská, do které různé systémy řadí 500-550 jazyků, jimiž mluví přibližně dvě třetiny všech mluvčích papuánských jazyků. K dalším patří jazykové rodina Sepik-Ramu v povodí stejnojmenných řek na severu Nové Guineje, k níž patří asi sto jazyků, dále přibližně padesát torricellijských jazyků v horách na severu Nové Guineje. Západopapuánská rodina na ostrovech Halmahera, Tidore a na Doberaiském poloostrově čístá asi 25 jazyků, stejně jako východopapuánská rodina na Bismarckových a Šalomounových ostrovech. Každá z ostatních 11 rodin obsahuje po jednom jazyku, k největším z nich patří jazyk nimboran.\n\nMezi nejrozšířenější jazyky patří jazyky dani (250 000 mluvčích), enga (180 000 mluvčích), melpa (130 000), makasae (100 000) a ekari (100 000).\n\nVzájemná příbuznost jednotlivých rodin papuánských jazyků je sporná a podobně nejasné jsou vztahy papuánských jazyků k jiným jazykovým rodinám světa. Vyloučit lze jejich příbuznost k sousedním australským a austronéským jazykům. Podobnost bývá někdy hledána u andamanských jazyků a nebo u vymřelých tasmánských jazyků. Lingvista Joseph Greenberg navrhoval vytvořit širokou indopacifickou rodinu, do níž by krom papuánských jazyků patřily právě andamanské a tasmánské jazyky. Nicméně tato hypotéza není obecně přijímána.\n\n\n"}
{"id": "424947", "url": "https://cs.wikipedia.org/wiki?curid=424947", "title": "Tomáš Baránek", "text": "Tomáš Baránek\n\nTomáš Baránek (nar. 26. června 1972) je český spisovatel, publicista a nakladatel. \n\nVystudoval matematickou informatiku na Masarykově univerzitě v Brně, od roku 1994 pracoval ve vydavatelství Computer Press (z toho pět let jako šéfredaktor časopisu Computer). Od roku 2004 se věnuje především volné literární tvorbě a od roku 2007 opět vydavatelské činnosti (Jan Melvil Publishing). Byl mezi prvními nakladateli na českém trhu, kteří se pustili do vydávání knih v elektronické podobě (ebooky). Na toto téma Tomáš Baránek přednáší a poskytuje poradenství.\n\nV roce 2004 vydal sbírku erotické poezie \"Bez uzdičky\" (Host). V roce 2005 vydal Tomáš Baránek „praktickou příručku technologie lovu“ \"Jak sbalit ženu\" (Fragment). O pět let později vyšla její aktualizovaná a rozšířená verze \"Jak sbalit ženu 2.0\" (Jan Melvil Publishing). Díky Baránkově analýze tématu konečně vstoupila problematika seznamování jako vážné téma i do mainstreamových médií, pro něž se autor stal „guruem“ v této oblasti. V tištěných i internetových médiích bylo publikováno téměř 150 článků na téma týkající se autora či knihy.\n\nJe autorem divadelní hry z prostředí profesionálních „baličů“ \"Jak sbalit ženu\", která měla českou premiéru v prosinci 2009 v brněnském divadle Buranteatr. Ve spolupráci s tímto divadlem Baránek zorganizoval i interaktivní výukové kurzy seznamování. Adaptaci této divadelní hry na rok 2012 připravuje Městské divadlo Zlín.\n\nV rámci své publicistické činnosti přispíval Baránek v roce 2006 do časopisu \"Reflex\" pravidelným sloupkem o seznamování pod názvem \"Kontaktáž\".\n\nNyní píše prózu.\n\n"}
{"id": "424953", "url": "https://cs.wikipedia.org/wiki?curid=424953", "title": "Dynastie Chakri", "text": "Dynastie Chakri\n\nDynastie Čakri ( ) je vládnoucí thajská královská dynastie. Dynastie vládne Thajsku od roku 1782, kdy začala éra Rattanakosin a bylo založeno město Bangkok. Zakladatelem dynastie Čakri byl generál Sino-Monského původu jménem Phra Phutthayotfa Chulalok (král Rama I). Současnou hlavou dynastie je thajský král Ráma X., který vládne od roku 2016. Do roku 1947 panovníci tohoto rodu vládli jako králové Siamu, když byl v roce 1947 název zemi změněn na Thajsko, změnil se i titul panovníků na krále Thajska.\n\nCelkem má dynastie cca 131 větví, z nichž každá vyslala jednoho zástupce na oslavu 60. narozenin krále Bhumibola Adulyadeje (Rama IX.), do Chitralada Villa v Paláci Dusit na ceremonii, která nebyla mnoho let vykonávána.\n\n\n\n"}
{"id": "424955", "url": "https://cs.wikipedia.org/wiki?curid=424955", "title": "Česká pirátská strana", "text": "Česká pirátská strana\n\nČeská pirátská strana (registrovaná zkratka Piráti) je česká liberální politická strana založená v roce 2009. Ve volbách v roce 2017 poprvé vstoupila do Poslanecké sněmovny, kde se ziskem 22 ze 200 křesel stala třetí nejsilnější stranou. Pod vedením předsedy Ivana Bartoše stojí v opozici vůči stávající menšinové vládě. Strana nominovala také 3 aktivní senátory, naposledy Lukáše Wagenknechta v roce 2018. V komunálních volbách téhož roku uspěli Piráti v řadě obcí, včetně největších měst; v Zastupitelstvu Prahy vytvořili vládní koalici a volební lídr Zdeněk Hřib obsadil post primátora. V roce 2019 strana získala tři poslanecká křesla v Evropském parlamentu a Marcel Kolaja byl zvolen místopředsedou Evropského parlamentu.\n\nProgram strany se zaměřuje na politickou transparentnost, osobní odpovědnost politiků, boj proti korupci, e-Government, podporu malých a středních podniků, předcházení daňovým únikům a odlivu kapitálu z Česka skrze zahraničně vlastněné firmy, financování místního rozvoje, účast veřejnosti na demokratickém rozhodování a důraz na právní stát. Strana má dále za cíl reformovat zákony v oblastech finančních trhů a bankovnictví, lobbování, a Piráti jsou také proevropská strana usilující o řešení demokratického deficitu v Evropské unii prosazením principu subsidiarity, o aktivní zapojení Česka v evropském rozhodování, reformu zdanění nadnárodních korporací a o ochranu životního prostředí.\n\nStanovy strany se pohybují na obou stranách politického spektra: pravice i levice a jsou liberální (v kontrastu ke konzervativním). Podle vyjádření předsedy strany je politické dělení na pravici a levici přežité. Mezi klíčové hodnoty strany patří demokracie se zapojením občanů, dobré řízení státu, ochrana občanských svobod a živnostníků před utlačováním státní byrokracií a záštita občanů před koncentrovanou ekonomickou mocí.\n\nVnitřní organizace strany funguje na principu přímé demokracie. Stranická diskuse je vedena na otevřeném online fóru a ke stranickému rozhodování dochází skrze online volby a referenda členů. Piráti používají veřejně transparentní bankovní účet pro stranické účetnictví.\n\nPolitické stanovy Pirátské strany a voliči strany jsou rozmístěné na obou stranách politického spektra: pravice i levice a jsou liberální (v kontrastu ke konzervativním). Vedení strany vyjádřilo, že považují politické spektrum pravice-levice za zastaralé. Jejich hlavní ideologická platforma je v oblasti liberalismu, sociálního liberalismu a částečně i levicového libertarianismu. Strana popisuje své ekonomické postoje jako středové a svoje společenské postoje jako liberální. Mezi klíčové hodnoty strany patří demokracie se zapojením občanů, dobré řízení státu, ochrana občanských svobod a živnostníků před utlačováním státní byrokracií a koncentrovanou ekonomickou mocí.\n\nProgram strany se zaměřuje na kontrolu politické moci a státních výdajů skrze politickou transparentnost, zmenšení státní byrokracie skrze e-Government, osobní odpovědnost politiků, boj proti korupci a korporátnímu lobbování, prevence proti obcházení daně zahraničně vlastněnými firmami, podporu malých a středních podniků, financování místního rozvoje, účast veřejnosti na demokratickém rozhodování, ochranu občanských svobod, důraz na právní stát.\n\nPirátský program má za cíl usnadnit podnikání ze strany státu a úřadů a zároveň zabránit narušování hospodářské soutěže jako např. zneužívání dominantního postavení a ovlivňování veřejné moci. Dále se program zasazuje pro zdanění finančního sektoru a finančních institucí, které získaly značný nedemokratický vliv na ekonomiky, státy a vlády skrze koncentraci kapitálu a globalizaci. Piráti chtějí omezit a zdanit vyvádění zisků vytvořených v Česku zahraničními firmami, jenž dosahují až 700 miliard korun převedených do zahraničí ročně. Podle programu strany „Zisk vytvořený v Česku bude u nás i daněn. Zlepšíme pravidla, dohled a sankce v případě vyvádění zisků.“\n\nPirátský program vidí kvalitu a výsledky českého školství v mezinárodním měřítku a bezplatnou a široce přístupnou vzdělanost jako klíčové předpoklady pro vysoce výkonnou rozvinutou znalostní ekonomiku a informační společnost. Plošně vysoké platy pro pedagogy na všech stupních škol a stabilní institucionální podpora vědy a výzkumu jsou hlavní body programu pro školství a vědu. Strana usiluje o podporu vědeckých pracovišť také rozšířením otevřeného přístupu k výsledkům základního výzkumu na veřejných institucích (i na úrovni EU) a o omezení patentového systému v aplikovaném výzkumu v podnicích, jenž dle Pirátů častěji omezuje inovaci i konkurenci. Stejně jako u ostatních veřejných a státních institucí, i u škol usiluje program o systémovou demokratizaci a zavedení transparentní organizace pro zlepšení jejich fungování a výsledků.\n\nZemědělská politika strany navrhuje podporu malým a začínajícím zemědělcům namísto dotování velkých zemědělských podniků. Program podporuje biologicky rozmanité plodiny, lesní hospodářství a hospodaření s půdou, které se zaměřují na řešení ekologických dopadů intenzivního zemědělství a navrhuje odklon od dotování monokulturních plodin, které způsobují degradaci půdy a krajiny. Piráti rovněž navrhují zjednodušit výrobní a spotřebitelský řetězec podporou infrastruktury pro prodej místních a sezónních produktů.\n\nProgram strany má environmentální platformu s názvem „ekologie bez ideologie“, která se zaměřuje na odstranění rozsáhlých státních dotací, které podporují fosilní paliva (uhlí, ropa apod.), zastavení nevýhodného (pod tržní cenou) prodeje českých nerostných surovin těžařským společnostem, dále na využití alternativních zdrojů energie (tj. obnovitelné a jaderné) na základě objektivního vědeckého výzkumu a vývoje, dále na udržitelné nakládání s materiály od výroby produktů až po recyklace a odpady, na udržitelnou dopravu s upřednostňováním veřejné dopravy a udržitelné územní plánování a rozvoj měst.\n\nPirátská strana vede transparentní účet a účetnictví, používá svobodné licence. Strana funguje na principu přímé demokracie a pro vnitrostranická rozhodnutí používá on-line hlasování pro přímou volbu, odvolání a referenda. V únoru 2011 schválil republikový výbor strany základní programový dokument \"Pirátské dvanáctero\". Piráti podporují LGBT práva v Česku, ochranu soukromí, legalizaci konopí, a staví se proti masovému sledování obyvatel. Strana nesouhlasí s používáním výrazu „autorské právo“ v případech, kdy nejde o autory, ale o obchodní model nahrávacích společností a vydavatelů.\n\nČtyři hlavní programové body definované v roce 2017 před vstupem do Poslanecké sněmovny:\n\nStrana je proevropská a podporuje integraci v rámci EU a zároveň usiluje o zásadní reformy EU. Strana také respektuje stávající české členství v NATO a pražský primátor Zdeněk Hřib považuje vstup do NATO za „jeden z klíčových kroků, prostřednictvím kterého jsme potvrdili naše směřování na západ a posílili svou obranyschopnost“. Někteří Piráti však kritizují agrese ze strany členů NATO, například válku v Iráku nebo vojenskou intervenci v Libyi, a poznamenávají, že veškerá angažovanost sil NATO mimo území jejích členských států by měla probíhat pouze tehdy, bude-li podporována formálním usnesením Spojených národů. Podle poslance Františka Kopřivy by si Evropa měla vytvořit vlastní obranný systém. Strana odsoudila anexi Krymu. Podle předsedy strany Bartoše, který sám sebe označuje za pacifistu, sankce jsou jediný mírový způsob, jakým lze konflikt s Ruskem řešit. Bartoš také kritizoval Východního Jeruzaléma Izraelem.\n\nPiráti kritizují úzkou spolupráci EU s nedemokratickým režimem v Turecku, který po neúspěšném pokusu o vojenský převrat v červenci 2016 zahájil rozsáhlé politické čistky proti skutečným i domnělým odpůrcům prezidenta Erdoğana. Terčem kritiky Pirátů se stal také vývoz evropských zbraní do Saúdské Arábie a Saúdy vedená vojenská intervence v Jemenu.\n\nStrana podporuje manifest panevropského politického hnutí DieM25, jenž se zaměřuje na demokratickou reformaci EU a řešení demokratického deficitu v Evropské unii. Piráti jsou proti Transatlantickému obchodnímu a investičnímu partnerství (TTIP) mezi EU a Spojenými státy. Strana odmítá kvóty pro přerozdělování migrantů mezi členské státy EU, rozlišuje ale mezi ekonomickými migranty a uprchlíky z válečné zóny, kterým by se mělo pomáhat.\n\nProgram do voleb do Evropského parlamentu v roce 2019 byl zveřejněn pod záštitou Evropské pirátské strany. Jeho jádro spočívá v řešení demokratického deficitu v Evropské unii, decentralizace a prosazení principu subsidiarity, tj. přenechání rozhodování o místních záležitostech národním a lokálním stupňům veřejné správy, které jsou blízko občanům členských států, reformu zdanění nadnárodních korporací a o řešení dopadu lidských aktivit na prostředí a krajinu.\n\nKromě reformy autorských práv či digitální agendy pokrývá témata jako vzdělávání, ochranu životního prostředí a zemědělství, zahraniční politiku, obranu, dopravu a daňový systém či vesmírný program. Strana uvedla jako svoje cíle \"lidskou, moderní Evropu, která bude udávat světu kurz v otázkách využívání technologií, inovací, demokracie, občanské participace a životního prostředí\". Čeští Piráti zveřejnili svůj vlastní program priorit shrnutý do pěti bodů:\n\nPirátské strany vznikly v mnoha zemích v Evropě i po celém světě jako odpor proti omezování základních občanských práv vlivnými lobbistickými skupinami. Výzvu k založení České pirátské strany publikoval programátor Jiří Kadeřávek na portálu AbcLinuxu 19. dubna 2009. Zanedlouho se zformoval přípravný výbor a vznikla online petice pro získání zákonem stanoveného počtu podpisů a aktivaci budoucí členské základny. O oznámení úmyslu založení strany informovala řada českých zpravodajských serverů. Tisíc podpisů v online petici se straně podařilo shromáždit během méně než dvou dnů od zprovoznění webových stránek strany, do konce měsíce dubna pak signovalo petici na vznik strany přes dva tisíce lidí. V dubnu 2009 také začal přípravný výbor strany rozesílat petiční archy na získané e-mailové adresy, pro získání tisíce potřebných fyzických podpisů pro založení strany.\n\nDne 27. května 2009 byl podán návrh na Ministerstvu vnitra na registraci strany, 17. června téhož roku byla strana ministerstvem vnitra zaregistrována pod číslem MV-39553-7/VS-2009. Do registrace změny stanov 4. srpna 2011 strana vystupovala pod zkratkou ČPS. 28. června 2009 proběhlo v Průhonicích u Prahy ustavující fórum strany, kde bylo zvoleno předsednictvo strany a byla určena hlavní témata volebního programu strany. Předsedou byl zvolen Kamil Horký. Ke konci října 2009 se v Albrechticích nad Orlicí uskutečnilo 1. zasedání celostátního fóra (CF), na kterém došlo k doplnění stanov a volbě nového předsednictva, republikového výboru a komisí. Předsedou byl zvolen Ivan Bartoš, který funkci na zasedání CF v srpnu 2010 v Brně obhájil.\n\nNa třetím zasedání CF konaném v červnu 2011 v Křižanově mimo jiné došlo ke změně zkratky z ČPS na Piráti. V srpnu 2012 proběhlo zasedání CF v Praze. Na něm byly schváleny změny stanov, v kterých je od té doby zanesena explicitní podpora svobodných děl a svobodného software a také povinnost veřejného hlasování volených zástupců, kteří do té doby mohli volit i tajně. Na zasedání bylo dále zvoleno nové předsednictvo, přičemž pozici předsedy obhájil Ivan Bartoš, a byl schválen logotyp.\n\nČeská pirátská strana 21. prosince 2010 spustila server PirateLeaks po vzoru WikiLeaks.\n\nPirátská strana v roce 2010 vystoupila proti připravované novele autorského zákona, která měla zvýšit platby knihoven za kopírky a znovu zavést povinnost ohlašovat koncerty OSA. Ministr musel následně novelu z projednávání stáhnout. V dubnu roku 2010 zaslala Pirátská strana svůj návrh kopírovacího zákona ministerstvu kultury, které pořádalo veřejnou konzultaci. V roce 2011 pak kritizovala ministerstvo kultury kvůli prodlužování monopolu na hudební nahrávky a zorganizovala proti němu petici \"Výzva na obranu kopírování\".\n\nKdyž v červnu 2011 poslanec Jan Farský (STAN, resp. TOP 09) spolu s poslanci ODS navrhl přílepek k loterijnímu zákonu, podle nějž by internetoví provideři museli pod pokutou 10 milionů Kč blokovat weby zahraničních sázkových společností a všechny weby s jejich reklamou, Pirátská strana proti němu vyhlásila kampaň. Petici \"Internet bez cenzury\", na které se podílel člen strany Roman Kučera, podpořilo během několika dní přes 13 tisíc lidí a poslanci návrh zamítli.\n\nJedním z prvních úspěchů Pirátské strany byl podíl na zamítnutí kontroverzní mezinárodní smlouvy ACTA. Proti smlouvě v únoru 2012 protestovaly v Praze tisíce lidí. V dubnu 2012 přesvědčili Piráti ministra průmyslu a obchodu Martina Kubu, aby se zavázal smlouvu předložit Ústavnímu soudu. K tomu před tím došlo pouze v případě Lisabonské smlouvy. Nakonec však byla ACTA velkou většinou zamítnuta Evropským parlamentem, kde proti ní vystupovala i europoslankyně švédské Pirátské strany Amelia Andersdotter.\n\nV únoru 2012 Piráti přišli s návrhem ústavního zákona o svobodném internetu. Ten vychází z principu, že internet je svobodným médiem a stát by do něj neměl zasahovat. Proto je podle Pirátů nepřijatelná jakákoliv cenzura internetu, sledování či odpojování jeho uživatelů nebo porušování síťové neutrality.\n\nV říjnu 2012 vystoupili Piráti proti ministerstvem vnitra navržené novele zákona 106/1999 Sb. o svobodném přístupu k informacím. Piráti připomínkovali návrh novely včetně předložení parafovaných pozměňovacích návrhů a na 7. listopadu vyhlásili „Den infožádostí“ s heslem „Zeptej se svého úředníka, dokud můžeš“, v jehož rámci měla veřejnost podávat žádosti o informace.\n\nV dubnu 2012 uspořádala Česká pirátská strana v Praze konferenci Pirátské internacionály, které se zúčastnilo více než 200 zástupců pirátských stran z 27 zemí světa, zakladatel pirátského hnutí Rickard Falkvinge, britsko-kanadský spisovatel Cory Doctorow a švédská europoslankyně Amelia Andersdotter. Na konferenci se mimo jiné pirátské strany z Evropy dohodly, že budou postupovat společně při volbách do Evropského parlamentu v roce 2014. Celostátní fórum České pirátské strany 20. července 2012 schválilo \"Pražskou deklaraci\" stvrzující tento záměr.\n\nČeská pirátská strana postavila v senátních volbách 2012 tři kandidáty, jednoho z nich ve spolupráci s dalšími politickými stranami. Ve volebním okrsku č. 26 byl kandidát koalice Pirátů, Strany zelených a KDU-ČSL Libor Michálek zvolen ve 2. kole senátorem a tím se Česká pirátská strana stala parlamentní stranou. Jsou celosvětově první pirátskou stranou, která má zástupce v celostátním orgánu a vyhráli tak neoficiální mezinárodní soutěž „o prvního piráta v parlamentu“.\n\nV komunálních volbách 2014 strana uspěla v několika obcích a městských částech, zejména v Praze – kde získala 4 mandáty v zastupitelstvu hlavního města a 10 zastupitelů v místních radnicích – a v Mariánských Lázních, kde volby vyhrála a obsadila post starosty. Další pirátští zastupitelé byli zvoleni například v Brně na kandidátce Žít Brno. Celkem bylo na kandidátkách strany, na koaličních kandidátkách a na kandidátkách jiných stran zvoleno 34 zastupitelů nominovaných Pirátskou stranou či jejích členů. Tyto úspěchy vzbudily ohlas v domácích médiích i v mezinárodním pirátském hnutí.\n\nV parlamentních volbách 2017 obdrželi Piráti 10,79 % hlasů, umístili se tak ve volbách po ANO a ODS na třetím místě. Poprvé se tak dostali do Poslanecké sněmovny Parlamentu ČR a to s celkem 22 mandáty. V Praze se strana umístila s 18 % na druhém místě, nejméně hlasů strana získala v Mostě, a to 7,10 %. V celé zemi pro tuto stranu hlasovalo voličů. Úspěch Pirátů ve volbách se očekával, ale zdaleka ne tak velký.\n\nSymbolem předcházející Pirátské kampaně 2017 byl „vězeňský\" autobus, se kterým kandidáti projížděli všechna okresní města Česka. Nátěr na něm připomínal různé české politické kauzy. Na polepu byl Andrej Babiš znázorňující kauzu Čapí Hnízdo, Davida Ratha, podvodný prodej OKD Bohuslava Sobotky, Miroslava Kalouska s kauzou nákupu padáků a letadel do Armády ČR a kauzu Nagyová, která způsobila v roce 2013 pád české vlády. Mottem celé kampaně byla věta „Pusťte nás na ně!\".\n\nPřed volbami podle předsedy Ivana Bartoše strana plánovala zůstat jedno až dvě volební období v opozici, s výjimkou situace, kdy by se vstupu do vlády nemohli vyhnout.<ref name=\"idnes.cz/rozhovor-s-predsedou-piratu-ivanem-bartosem-f38-/domaci.aspx?c=A170929_163739_domaci_kop\"></ref> Pokud by volby vyhrál Babiš, vylučovali jakoukoliv jeho podporu.\n\nStrategie PSP po parlamentních volbách 2017 byla odhlasována a zveřejněna ještě před volbami, 15. srpna 2017. Zvítězil návrh C, což byla pozměněná verze původního návrhu A, předloženého republikovým výborem. Věta: V žádném případě nepodpoříme vládu s účastí nedemokratických politických stran, například KSČM. byla v návrhu C nahrazena větou: V žádném případě nepodpoříme vládu s účastí subjektů ohrožujících základy liberální demokracie nebo s historickým dědictvím likvidace demokracie v této zemi, tj. zejména s účastí KSČM, SPD nebo s převahou ANO.\n\nPiráti v roce 2018 v Poslanecké sněmovně navrhli zavedení jmenovitého hlasování v městských radách, protože podle Ivana Bartoše „Lidé mají právo vědět i zpětně si jednoduše dohledat, jak jejich zvolení zastupitelé hlasovali.“\n\nVe volbách do Senátu v říjnu 2018 byl zvolen Lukáš Wagenknecht senátorem za volební obvod č. 23 a současně skončil mandát v Senátu Liboru Michálkovi. V komunálních volbách 2018 strana dosáhla výrazného úspěchu ve většině velkých měst. V Praze se umístila druhá s 13 mandáty v zastupitelstvu hlavního města a v rámci povolebních vyjednávání s koaličními partnery Praha sobě a Spojené síly pro Prahu dosáhla dohody o obsazení postu primátora, kterým se stal Zdeněk Hřib. Vládnoucí koalice následně kontroluje 39 z 65 křesel v Zastupitelstvu hlavního města Prahy. Do jedenáctičlenné Rady Prahy za Piráty zasedají vedle Hřiba také Vít Šimral a zastupitel Adam Zábranský. Strana také obhájila vedení Mariánských Lázní.\n\nV lednu 2019 byl lídrem kandidátky pro volby do Evropského parlamentu v květnu 2019 zvolen Marcel Kolaja, který se zasazuje o ochranu spotřebitele, technologickou konkurenceschopnost Evropy na světovém trhu, boj proti korporátnímu lobbování v EU a předcházení rostoucí cenzuře internetu. Druhé místo kandidátky obsadila předsedkyně Evropské pirátské strany Markéta Gregorová a třetí místo poslanec Mikuláš Peksa. Česká pirátská strana vytvořila společný program s pirátskými stranami v EU, který byl podepsán v Lucembursku v únoru 2019.\n\nV těchto volbách obdržela strana 330 844 hlasů (13,95%) a získala tak tři mandáty – jako noví poslanci Evropského parlamentu byli zvoleni Kolaja, Gregorová a Peksa. Po volbách čeští poslanci Pirátů vstoupili do čtvrté nejsilnější frakce Zelení / Evropská svobodná aliance (Zelení/ESA) spolu s nově zvoleným poslancem Pirátské strany Německa Patrickem Breyerem a Kolaja byl zvolen místopředsedou Evropského parlamentu.\n\nCelostátní fórum strany v Ostravě v lednu zvolilo do vedení opět Bartoše a strategii volebních kampaní dostal na starosti senátor Wagenknecht.\n\nStrana se účastní krajských voleb ve všech krajích.\n\n\n\n\n\nOdpor svazů nakladatelů a autorů vyvolalo, když Pirátská strana zveřejnila článek proti připravované novele autorského zákona. Organizace OSA vydala před komunálními volbami v roce 2010 tiskovou zprávu kritizující pirátskou stranu. Jiří Srstka z organizace DILIA pak Piráty kritizoval, protože se nepodařilo novelu prosadit.\n\nJakub Janda z think-tanku Evropské hodnoty kritizoval Pirátskou stranu za její kritický postoj vůči NATO.\n\nPražský primátor Zdeněk Hřib byl kritizován opozicí i některými členy vlastní strany, když 20. května 2019 umožnil tajné hlasování o geologickém průzkumu linky metra D za 1,5 miliardy korun. Primátor Hřib společně s radními z Praha Sobě a TOP 09 hlasoval pro usnesení, kterým bylo umožněno tajné hlasování.\n\n\n"}
{"id": "424957", "url": "https://cs.wikipedia.org/wiki?curid=424957", "title": "Infrařád", "text": "Infrařád\n\nInfrařád (\"infraordo\", angl. \"infraorder\") je jednou z mnoha doplňkových taxonomických kategorií v biologické klasifikaci (třídění) organismů. Ze základních systematických jednotek je jí hierarchicky nejblíže řád (\"ordo\"). V klasické linnéovské hierarchii je používán jak v botanické, tak i v zoologické systematice. Například v klasifikaci řas se pro infrařád používá koncovka -aria. Uplatňuje se v klasifikaci jak recentních, tak i vyhynulých organismů (tedy v systematické paleontologii).\n"}
{"id": "424958", "url": "https://cs.wikipedia.org/wiki?curid=424958", "title": "Tatooine", "text": "Tatooine\n\nTatooine je fiktivní pouštní planeta z filmové ságy Hvězdné války, kde žila Shmi s malým synem Anakinem. Po jeho pádu je sem poslán Luke, aby ho vychovali jeho nevlastní prarodič a strýc a teta. Zde se také ukrývá Obi-Wan Kenobi před Darth Vaderem a Císařem.Na Tatoonii je známé město Mos iesly kde se Luke Skywalker seznámil s Hanem Solem\n\nJedná se o pouštní planetu s velmi skromnými zásobami vody (krom vzácných oáz) pod nadvládou Huttů, na které se čile obchoduje s otroky a neplatí zde Republikové kredity. Ve městech žijí převážně lidé a další rasy ze všech koutů vesmírů, ale právě nejpočetnější skupina obyvatel patří mezi otroky. \n\nV poušti žijí domorodí obyvatelé. Patří mezi ně mírumilovní sběrači kovů Jawové, kteří cestují pouští v několik století starých těžících rypadlech, které na planetě po sobě zanechaly galaktické těžební společnosti, jež chtěly zbohatnout na těžbě surovin. Jejich dolování bylo extrémně náročné a nerentabilní, proto planetu opustily a zařízení zanechaly Jawům. Druhou skupinou domorodců jsou velmi agresivní Tuskenové - pouštní lidé. Ti provádí pravidelné nájezdy na obydlí Jawů a zejména osadníků, které považují za škodnou. Často jsou právě oni považováni za příčinu, proč se nikdy nepodařilo lidem na Tatooine dlouhodobě usadit.\n"}
{"id": "424960", "url": "https://cs.wikipedia.org/wiki?curid=424960", "title": "Jar Jar Binks", "text": "Jar Jar Binks\n\nJar-Jar Binks je fiktivní postava ze série Star Wars. Je příslušníkem fiktivní rasy Gunganů, žijících na planetě Naboo. Pro svoji nešikovnost byl vyhnán z podvodního světa. Vrátí se ale zpět s Qui-Gon Jinnem a jeho padawanem Obi-Wanem Kenobim. Když senátorka Padmé Amidala opouští ve druhé epizodě Coruscant, ustanoví Jar-Jara svým zástupcem. Ten pak na popud kancléře Palpatina vyzve senát k hlasování o speciálních právech pro kancléře, díky nimž se Palpatin stane ještě silnějším.\n\nHlas a pohyby postavě propůjčil Ahmed Best.\n\nJar-Jar Binks se narodil na planetě Naboo, v blíže neznámém hvězdném datu, pravděpodobně několik desetiletí před bitvou o Yavin. Byl příslušníkem zdejší rasy Gunganů, která žila v symbióze s pozemskou cilizací Naboo. Kvůli mnoha nezdárným pokusům o zapojení se do gunganského života byl vyhoštěn z hlavního města a potuloval se po lesích planety až do doby, než v roce 32 BBY došlo k invazi droidů Obchodní federace na Naboo. Tehdy se potkal s rytířem Jedi Qui-Gon Jinnem, který mu zachránil život. Spolu s Qui-Gonem a jeho padawanem Obi-Wan Kenobim se vydali do podvodního města Gunganů, kde vyjednávali o pomoci pro lidskou polovinu obyvatel Naboo. Vláda Gunganů to však odmítla a darovala jim ponorný člun, takže se Jar-Jar vydal na cestu s oběma rytíři Jedi. Propluli středem planety, načež zachránili královnu Padmé Amidalu ze separatistického zajetí. Poté prorazili separatistickou blokádu planety a museli nouzově přistát na planetě Tatooine, kde se Jar-Jar stal součástí výzkumného týmu, kterému svou nešikovností přivodil řadu problémů. Stal se svědkem nalezení mladého Anakina Skywalkera, tzv. Vyvoleného.\n\nPozději na žádost královny Amidaly dohodl mír mezi Gungany a lidskou částí obyvatelstva planety, za což byl povýšen na generála a vedl gunganská vojska v rozhodující pozemní bitvě, která sloužila jako zástěrka pro vzdušný a diverzní útok. Gunganská vojska pod jeho vedením se statečně bránila na planinách Naboo, nakonec však před přesilou droidů začali ustupovat. Jar-Jar se vlastní nešikovností ocitl v zajetí, ale brzy se z něj dostal, když byli deaktivování zničením řídícího centra Obchodní federace, odkud byli ovládáni. Jar-Jar se stal hrdinou a byl jmenován senátorem do galaktického senátu za rasu Gunganů.\n\nO 10 let později se stal zástupcem senátorky Amidaly v senátu, po jejím odjezdu s Anakinem do úkrytu před atentátníky hraběte Dooku. Na popud kancléře přednesl v senátu návrh na svolání klonové armády do boje a udělení speciálních pravomocí kancléři, čímž vpodstatě započal velký sithský plán, který vyvrcholil ovládnutím galaxie o 3 roky později.\n\nJako senátor se zúčastnil klonových válek, zúčastnil se zápasu o ovládnutí planety Rodia, ve které sehrál rozhodující úlohu, když zmátl separatistické síly a umožnil tak senátorce Amidale převzít kontrolu. Dále vyjednával s piráty, kteří mu nakonec vydali rytíře Jedi, Anakina Skywalkera a Obi-Wana Kenobiho. Vyšetřoval snahu separatistů o otrávení vody na Naboo, byť zde způsobil spíše více škod než užitku. Naboo později bránil s gunganskými silami proti generálu Grievousovi, kterého dokonce zajali, ale nakonec byli nucení vyměnit za Anakina Skywalkera. Zúčastnil se i války na Mon Calamari, kde pomáhal calamarianům s porážkou soupeřící rasy. I přes konečnou bezvýchodnou situaci se povedlo Republice i zde uspět a válka na této vodní planetě skončila úspěchem. Ke konci války Jar-Jar spolu s mistrem Macem Windu vyšetřoval spiknutí okolo královny Julie, vládkyně planety Bardotta. Z královny se stala jeho milenka. Nakonec Mace Windu zjistil, že celé spiknutí je vedeno Matkou Talzin, bývalou vůdkyní tzv. Sester noci. On i Jar-Jar se zúčastnili rozhodující bitvy proti Talzin, když sami dva zabránili velké katastrofě a vraždě královny Julie. I přesto, Jar-Jarovo úsilí během války bylo zbytečné, jako všech co bojovali na straně Republiky. Poslední zmínka o něm pochází z pohřbu Padmé Amidaly, kterého se zúčastnil s velikým zármutkem. Je tedy jisté, že žil i dále, ale už v područí Galaktického impéria.\n\nNěkdy mezi začátkem Preguel trilogie a epizodou VII vznikla teorie o tom, že Jar Jar Binks je tajně sithský lord. \n\nPodle teorie George Lucas plánoval ve vytvořit protiklad Yody z filmu . To byl důvod, proč vytvořil Jar Jar Binkse. Jelikož se daná postava nesetkala mezi fanoušky kladného hodnocení (stala se nejnenáviděnějším postavou celé série), rozhodl George Lucas o zrušení svého nápadu a vytvoření hraběte Dooku.\n\nPůvodně měl Jar Jar Binks představovat tu skrytou hrozbu. Přesněji, Jar Jar Binks byl sithský lord a mistr Palpatina. Což lze vidět v a . Kde skáče jako Jedi, ovlivňuje svou myslí ostatní lidi (např. Amidalu) a využívá bojové umění Opilá pěst pro zmatení bojovníků. Též se zapříčinil o poškození hyperpohonu při úniku z planety Naboo v . Několikrát zesměšňoval umění Jedi a to i před Anakinem, též v něm pomohl zažehnout touhu po Amidale. Je patrné, že již od počátku věděl, kdo je pravá královna (viz. epizoda I), též poznal příchod Obi-Wana a Anakina z výtahu (viz. ). Vždy se snaží být po boku svého padawana Palpatina, aby mu radil a posléze dostal na post císaře. Na konci se měl setkat v souboji se svým protikladem Yodou, což mělo být plnohodnotné vyvrcholení .\n\nSe svým padawanem se seznámil na Naboo. Jeho lidé ho vyhnali kvůli tomu, že se báli jeho schopností.\n\nAby se neprozradil před Jedie, předstíral neschopnost, což se mu podařilo i u mnoha fanoušků Star Wars.\n\nhttps://youtu.be/ON3M3AHiLmY\n\nhttps://www.technobuffalo.com/2015/12/01/jar-jar-binks-a-sith-master/\n"}
{"id": "424961", "url": "https://cs.wikipedia.org/wiki?curid=424961", "title": "Xiongguanlong", "text": "Xiongguanlong\n\nXiongguanlong (\"drak od Velkého průsmyku\") byl rod tyrannosauroida (teropodního dinosaura vzdáleně příbuzného rodu \"Tyrannosaurus\"), který žil uprostřed doby křídové (asi před 112 miliony let) na západním území dnešní Číny.\n\nDélka tohoto dinosaura činila podle odhadů asi 4 až 5 metrů, výška kolem 2 metrů a hmotnost byla odhadnuta na 200 až 270 kg. Byl tedy výrazně menší než jeho slavný následovník \"Tyrannosaurus rex\" z konce křídového období. Jeho pozůstatky byly popsány jako typový druh \"X. baimoensis\" v dubnu roku 2009.\n\n\"Xiongguanlong\" byl vývojově primitivním tyranosauroidem, vyspělejším než jurské formy (jako byl evropský \"Proceratosaurus\"), ale méně vyspělým než seveoamerické rody \"Suskityrannus\" nebo \"Moros\". Mezi jeho blízké příbuzné patřil například geologicky mladší čínský rod \"Jinbeisaurus\".\n\n\n"}
{"id": "424964", "url": "https://cs.wikipedia.org/wiki?curid=424964", "title": "James Graham Ballard", "text": "James Graham Ballard\n\nJames Graham Ballard (15. listopadu 1930, Šanghaj – 19. dubna 2009, Londýn) byl britský spisovatel science fiction, autor knih Bouračka, Mýty blízké budoucnosti, Říše slunce aj.\n\nNarodil se jako syn britského úředníka. Během druhé světové války byl jako dvanáctiletý hoch tři roky internován v japonském táboře. Na zdejší pobyt vzpomínal slovy: „Nemám na ten tábor úplně nepříjemné vzpomínky. Pamatuji si hodně bezdůvodné brutality a bití, ale zároveň jsme my – děti – trávily čas hraním stovek her.“ Do Británie se dostal až v šestnácti letech. Zážitky z dětství inspirovaly jeho román Říše slunce, který se dočkal i filmové podoby pod vedením režiséra Stevena Spielberga.\n\nLiterární kariéru zahájil v padesátých letech 20. století, ale naplno se literatuře začal věnovat až v šedesátých letech. Postupně se stal jedním z představitelů tzv. nové vlny sci-fi. Byl první, kdo přišel s myšlenkou ekologické katastrofy. Během svého života napsal celkem patnáct knih a větší množství povídek. Rád o sobě mluvil jako o „architektovi snů, někdy nočních můr“ a o svých knihách tvrdil, že zobrazují psychologii budoucnosti, ne budoucnost jako takovou.\n\n"}
{"id": "424968", "url": "https://cs.wikipedia.org/wiki?curid=424968", "title": "Greenscreen", "text": "Greenscreen\n\nGreenscreen (též bluescreen, chroma key, color keying, \"barevné klíčování\" nebo jen \"klíčování\") je technika kompozice dvou obrazových vrstev do výsledného obrazu. První vrstvu tvoří herec nebo předmět v popředí před speciální rovnoměrně nasvícenou plachtou určité barvy; druhou vrstvou je (výsledné) pozadí. Barevná plachta je většinou zelená (odtud název celé této techniky), ale může být i sytě modrá (používá se hojně ve studiích, ve zpravodajství, …), ale i jiných barev – podstatné je, aby předmět nebo herec, který je snímán před ní, neměl na sobě nebo neobsahoval barvy jako má plachta. Přínos této techniky je v „dodání“ herce nebo předmětu v popředí jedné vrstvy (nasnímané zvlášť) na scenerii pozadí, které buď v reálu neexistuje nebo by natáčení na místě bylo příliš nákladné či zcela nemožné.\n\nBarevné klíčování může být používáno pro statickou fotografii i v kinematografii. Vyklíčování předmětu v popředí se zpracovává buď pomocí profesionální studijní techniky v reálném čase ve studiu nebo po natočení na počítači (od přístupnějších aplikací typu Adobe After Effects po specializované profesionální aplikace od firem jako jsou da Vinci, FilmLight Ltd., Quantell (IQ), discreet (Flame), …). Druhá vrstva (pozadí, výsledná scéna) pak musí být k dispozici ve formě videoobrazu v dané televizní normě (u studiového realtimového klíčování) nebo jako zdigitalizovaný obrázek.\n\nPrincip klíčování spočívá ve vyhledání pixelů stejné nebo podobné barvy, jakou má plachta greenscreenu a „zprůhlednění“ těchto pixelů (tzn. „propuštění“ pozadí do oněch míst). Tím se obě vrstvy zmixují tak, že předmět nebo herec v popředí první vrstvy (před greenscreenem) opticky „zapadne“ do výsledného pozadí. Daný software pro klíčování pro něj obvykle poskytuje řadu parametrů, kterými je možno klíčování ovlivnit (kromě možnosti zvolit si, na jakou barvu klíčovat, lze většinou klíčovat jen v nějakém regionu, definovaném obdélníkem nebo obecným polygonem; lze určit míru (práh) tolerance vůči klíčovací barvě (co se týče její podobnosti se zadanou barvou, na kterou se má klíčovat)). Řada programů nabízí i možnost klíčovat na dvě i víc barev současně. Tyto parametry usnadňují práci a pomáhají u záběrů, kde je plachta nerovnoměrně nasvícena (takové případy většinou vyústí v šum mezi vyklíčovanými a nevyklíčovanými oblastmi, který se odstraňuje buď druhým kolem klíčování nebo právě vhodným nastavením parametrů klíčování).\n\nV praxi jsou mnohé záběry natolik komplikované, že nesestávají pouze z jednoho klíčování, ale z mnoha post-produkčních operací s obrazem, kde klíčování je jen jedna z jeho fází – výsledek herce nebo obrazu zkombinovaného s virtuálním pozadím je dále zakomponován do výsledné scény, přičemž může být barevně upraven, zmenšen, otočen, překryt další poloprůhlednou vrstvou v popředí apod.\n\nKlíčování lze použít u statických záběrů; u filmových záběrů, kde se kamera pohybuje, je proces mnohem komplikovanější, protože pro celkový efekt musí být pohyb v popředí dokonale synchronizován s pohybem pozadí.\n\nChroma keying se historicky vyvinul přirozeně z fotografických filmových triků (prvně jen pro černobílý film). První pokusy s barevným klíčováním byly uskutečněny ve filmech z 30./40. let – \"Flying Down to Rio\" (1933) či \"The Thief of Baghdad\" (1940), který získal ten rok ocenění Oscar za speciální efekty. Vývoj pokračoval a dalším filmem natočeným s použitím mírně pokročilejší technologie byl \"Stařec a moře\" (1958).\n\n"}
{"id": "424972", "url": "https://cs.wikipedia.org/wiki?curid=424972", "title": "CSO", "text": "CSO\n\nZkratka (značka) CSO může znamenat: \n\n"}
{"id": "424975", "url": "https://cs.wikipedia.org/wiki?curid=424975", "title": "Patriots Liberec", "text": "Patriots Liberec\n\nPatriots Liberec je liberecký baseballový a softballový sportovní klub. Klub byl založen až v roce 2005, ale navazuje na starší kluby jako BSC Liberec a Bongo Liberec. Klub je od roku 2016 registrován jako zapsaný spolek. Muži v roce 2008 porazili v baráži Olympii Blansko a pro rok 2009 si zajistili extraligovou příslušnost. \n\nPo odchodu hlavního sponzora měl klub existenční problémy, ale především díky nadšení hráče a trenéra Jana Drábka byl klub zachráněn, přihlášen do oblastních soutěží a staví na svých odchovancích v mládežnických kategoriích.\n\nÚčast v soutěžích 2017 – baseball muži, junioři, U15, U13, U11, U9\n\n"}
{"id": "424980", "url": "https://cs.wikipedia.org/wiki?curid=424980", "title": "Benzoylchlorid", "text": "Benzoylchlorid\n\nBenzoylchlorid, též známý jako benzenkarbonylchlorid, je aromatická organická sloučenina, za normálních podmínkách se jedná o bezbarvou dýmavou kapalinu dráždivého zápachu. Funkční vzorec je CHCOCl.\n\nPoužívá se jako meziprodukt při výrobě barviv, parfémů, organických peroxidů, léčiv a pryskyřic. Používá se též ve fotografii, jako inhibitor rosolovatění uhlovodíkových paliv a při výrobě syntetických taninů. Dříve se používal také jako dráždivý plyn v chemických zbraních.\n\nPříprava benzoylchloridu je podobná přípravě jiných acylchloridů: reakcí kyseliny benzoové (CHCOOH) s chloridem fosforečným nebo chloridem thionylu. Alternativně ho lze připravovat chlorací benzaldehydu.\n\nBenzoylchlorid je typickým acylchloridem. Reaguje s alkoholy a aminy za vzniku odpovídajících esterů a amidů. Podléhá Friedel-Craftově acylaci areny za vzniku příslušných benzofenonů. Obdobně reaguje s vodou za vzniku kyselin chlorovodíkové a benzoové:\n\nBenzoylchlorid reaguje s peroxidem sodným za vzniku benzoylperoxidu a chloridu sodného:\n\n"}
{"id": "424983", "url": "https://cs.wikipedia.org/wiki?curid=424983", "title": "Světový pohár v moderním pětiboji 2009", "text": "Světový pohár v moderním pětiboji 2009\n\nSvětový pohár v moderním pětiboji 2009 měl zahájit závod v americkém Palm Springs od 19. do 22. března, byl ale zrušen a tak se zahajovalo až v Ciudad de México od 24. do 29. března. Finále světového poháru proběhlo v září v brazilském Riu de Janeiru. V Maďarsku proběhlo 3. kolo odděleně pro muže a ženy ve dvou městech.\n\n"}
{"id": "424984", "url": "https://cs.wikipedia.org/wiki?curid=424984", "title": "Merano", "text": "Merano\n\nMerano (něm. \"Meran\") je italské historické a lázeňské město v provincii Bolzano. Nachází se v údolí Adiže na rozhraní Ötztalských Alp, Ortles a Sarntalských Alp. V Meranu žije 40 tisíc obyvatel a je tak druhým největším městem provincie Bolzano.\n\nNejstarší archeologické nálezy dokazují existenci pravěkého sídla z doby laténské. Později na tomto místě býval římský vojenský tábor ležící na důležité křižovatce obchodních a vojenských cest do Reschenského průsmyku a Brennerského průsmyku, který byl v 5. století rozšířen na opevněné \"Castrum Maiense\". Dnešní město bylo založeno v 9. století. Ve 12. století byl na skále založen hrad. Roku 1317 Merano získalo městská práva, během 14. století vystavělo městské opevnění a roku získalo 1475 mincovní právo. Ve 14. – 15. století bylo Merano centrem řemesel (zejména soukenictví), zemědělství (zejména vinařství) a dálkového obchodu, hlavním městem celého Tyrolska.\nPočátkem 19. století zde byly založeny klimatické lázně. Po 1. světové válce město připadlo Itálii. Ve městě od středověku žila početná židovská komunita, která si roku 1901 vystavěla novou synagogu. Za druhé světové války bylo na 15 tisíc zdejších Židů deportováno do koncentračních táborů. \n\nZaložení lázní v 1. třetině 19. století souviselo s celoevropskou módou rekreačně společenských míst. V lázních opakovaně pobývala kněžna Matylda Schwarzenbergová (1804–1886), postižená dětskou obrnou, se svým domácím lékařem Johannem Nepomukem Huberem který se zde věnoval léčbě nemocných cholerou a prováděl výzkum účinků klimatu, vody a bahna, který publikoval knižně roku 1837. Tehdy lázně sloužily často pro nemocné tuberkulózou nebo dětskou obrnou, a dále jako významné společensko-rekreační centrum. V závěru 19. století se Merano zařadilo mezi šest nejvýznamnějších lázeňských měst Rakouské monarchie (Karlovy Vary, Mariánské Lázně, Baden u Vídně, Bad Ischl, Bad Gastein). \nLázně v letech 1818–1823 navštěvovala francouzská ex-císařovna Marie Luisa Habsbursko-Lotrinská. Oblíbila si je rakouská císařovna Sisi, která zde v letech 1870 - 1872 pobývala na hradě Trauttmannsdorf a na zdejším závodišti se věnovala jízdě na koni. Lázně navštěvovali spisovatelé Franz Kafka (s jehož jménem je spojena zdejší každoroční literární soutěž), Ezra Pound nebo sociolog Paul Felix Lazarsfeld. Bydlel zde také hudební skladatel Paul Hindemith. \n\nLázně v Meranu se nacházejí v krásném přírodním parku. K dispozici mají studené minerální, radioaktivní nebo fluóridové prameny prýštící z hory San Vigilio. Léčí se zde respirační, srdeční a gynekologické choroby, záněty a bolesti. Léčebné kúry zahrnují různé koupele, bahno, inhalace, masáže, saunu či solárium.\n\nStředem města protéká řeka Passirio (Passer). Historická část města se nachází na pravém břehu řeky. V historickém centru jsou dochované měšťanské domy ze 14. století. \n\nStarostové od roku 1952:\n\n\n\n"}
{"id": "424985", "url": "https://cs.wikipedia.org/wiki?curid=424985", "title": "Popado, popado", "text": "Popado, popado\n\nPopado, popado (1986) jsou dvě malé desky (EP) Dagmar Andrtové-Voňkové. Album obsahuje čtyři písně, které byly nahrávány současně s debutovým LP a se singlem \"Tvůj byl jsem orel/Desatero noh\". Deska \"Popado, popado\" z nich vyšla nejdříve, již na podzim roku 1986. Grafické zpracování je obdobné jako u zmíněného singlu.\n\nAlbum obsahuje jednu autorskou píseň Dagmar Andrtové-Voňkové (\"Z Vihorlatu\") a tři písně, kde Andrtová-Voňková upravila lidový text a složila melodii.\n\nV písni \"Z Vihorlatu\" hraje Andrtová-Voňková na grumle (v předehře a v pomlkách mezi zpěvem), v ostatních se doprovází na kytaru.\n\n\nAlbum vyšlo v reedici na CD v rámci kolekce \"Milí moji\" (2004, Indies Records). Oproti originálu chybí v písni \"Z Vihorlatu\" devadesátivteřinová předehra na grumle, píseň byla takto zkrácena na přání autorky.\n"}
{"id": "424986", "url": "https://cs.wikipedia.org/wiki?curid=424986", "title": "Železniční stanice Košice", "text": "Železniční stanice Košice\n\nŽelezniční stanice Košice (, během krátkého období také Košice hlavná stanica) je nejdůležitější nádraží ve východoslovenském městě Košice.\n\nNádraží se nachází ve východní části centra města na Staničním náměstí spolu s autobusovým nádražím. Železniční stanice byla uvedena do provozu 14. srpna 1860 spolu s tratí do maďarského města Miskolc. V současné době je nádraží napojeno na železniční tratě do Prešova, Žiliny, Zvolena a Čiernej nad Tisou.\n\n"}
{"id": "424988", "url": "https://cs.wikipedia.org/wiki?curid=424988", "title": "Živá voda (album, Dagmar Andrtová-Voňková)", "text": "Živá voda (album, Dagmar Andrtová-Voňková)\n\nŽivá voda (1989) je druhé studiové album Dagmar Andrtové-Voňkové. Obsahuje sedm skladeb. Hudbu všech skladeb složila Dagmar Andrtová-Voňková, text písně \"Zlatá brána\" je lidový, textem písně \"Bez anděla\" je část básně \"Subidas\" Vladimíra Holana.\n\nNa tomto albu autorka nejvíce experimentuje s elektronickými úpravami zvuku.\n\n\n\nPoznámka: Dagmar Andrtová-Voňková při nahrávání kytarového doprovodu použila playback pouze ve skladbě \"Tobě\".\n\nAlbum vyšlo na CD v rámci kolekce \"Milí moji\" (2004, Indies Records). Před tím vyšly na CD dvě skladby z tohoto alba – \"Zlatá brána\" a \"Tobě\" na \"\" (1995) vydaném v Japonsku.\n"}
{"id": "424989", "url": "https://cs.wikipedia.org/wiki?curid=424989", "title": "Jevgenij Koroljov", "text": "Jevgenij Koroljov\n\nJevgenij Jevgeňjevič Koroljov rus. \"Евгений Евгеньевич Королёв\" (* 14. února 1988 v Moskvě, Rusko, tehdy Sovětský svaz) je současný kazašský profesionální tenista a bratranec bývalé tenistky Anny Kurnikovové. Do ledna 2010 hrál za Rusko. Ve své dosavadní kariéře zatím vyhrál jeden turnaj ATP World Tour.\n\n\n"}
{"id": "424999", "url": "https://cs.wikipedia.org/wiki?curid=424999", "title": "Johann Schroth", "text": "Johann Schroth\n\nJohann Schroth (11. února 1798 Česká Ves - 26. března 1856 Lázně Dolní Lipová) byl přírodní léčitel a zakladatel Lázní Dolní Lipová.\n\nNarodil se 11. února 1798 v obci Česká Ves v rodině drobného zemědělce Melichara Schrotha (dům čp. 114). Johann pocházel z druhého manželství svého otce a o několik let později přišel na svět ještě bratr Florian. Roku 1805 otec zemřel a rodinný statek se stal majetkem Josefa Schrotha, syna sedláka Melichara z prvního manželství. Johannova matka se znovu provdala za vdovce Ignáce Grögera, sedláka z Dolní Lipové a spolu s dětmi se za druhým manželem přestěhovala.\n\nMladý Johann navštěvoval triviální školu v tehdejším Frývaldově (dnes Jeseníku) a zde se spřátelil se svým pozdějším velkým konkurentem Vincencem Priessnitzem (1799–1851). Gröger si svého nevlastního syna Johanna velmi oblíbil, přestože měl vlastního syna z prvého manželství, ten však byl neduživý a k vedení hospodářství se nehodil. Ustanovil proto dědicem svého lipovského majetku Johanna. Johann na krátký čas odešel do nedalekých Adolfovic, kde měl Grögerův bratr povoznictví. Brzy však byl povolán zpět do Lipové a ještě velmi mladý se stal na statku vlastním hospodářem. Protože si vedl v hospodářství velmi dobře a měl velké zkušenosti při práci s koňmi, získal si brzy v širokém okolí pověst dobrého léčitele domácích zvířat. Ani Johannovi se nevyhnula vojna, musel narukovat na tři roky ke kyrysníkům. Nevlastní otec ale na hospodaření sám nestačil, a tak se Johann po roce vrátil domů na statek. Po svém návratu se dověděl, že se mu zatím provdala jeho milá Terezie Priessnitzová, sestra jeho bývalého spolužáka a přítele Vincence. Johann se však také brzy oženil a ve šťastném manželství měl šest dětí.\n\nSchrothovy zkušenosti v léčení domácích zvířat se ještě rozšířily v době jeho vojenské služby, kdy byl přidělen ke zvěrolékaři jako pomocník při ošetřování koní. Jako dvacetiletý začal aplikovat svoje zkušenosti, ověřené léčbou na domácích zvířatech i na nemocných pacientech. Dovedl zručně napravovat zlomeniny končetin přikládáním dlah a později začal také s léčbou zábaly a zapářkou. Roku 1817 Schrotha kopl kůň do kolena tak, že se téměř smířil se skutečností, že zůstane doživotním mrzákem. Na radu jakéhosi tajemného mnicha putujícího krajem si začal omývat několikrát denně poraněné koleno čerstvou studenou vodou a na ránu si přikládal mokrý zábal. Po deseti týdnech otok zmizel a postupně se vrátila i ohebnost kolena. Do jaké míry je však tato zkazka o radě tajemného mnicha pravdou, lze dnes jen těžko rozhodnout, existuje totiž podobný příběh o počátcích léčby V. Priessnitze. Každopádně blahodárné působení vlhkého tepla bylo prvním krokem Schrothovy léčby.\n\nPoužíváním mnohahodinových celkových mokrých zábalů a dietní systém střídající suché dny půstu a pitné dny – ne však vody, ale vína doplnily léčebnou kúru. Johann Schroth vycházel z vlastních pozorování, že koně krmení senem mají vyšší výkony než ti, kteří dostávají hodně pít. Tyto poznatky a okolnost, že nemocná zvířata odmítají potravu, se staly základem Schrothova dietního systému. Mladý léčitel si však plně uvědomoval, že aplikace těchto metod při léčení přináší určitá rizika. Z počátku tedy nemocným, kteří se na něho obrátili o pomoc, jen poradil, aniž by sám nějak do léčebného procesu zasahoval. Dostavily se první léčebné úspěchy, které zvláště nelibě nesl jeho bývalý spolužák a přítel V. Priessnitz. Lázeňské prospekty z let 1840–1850 jsou nejlepším důkazem ostrého konkurenčního boje obou přírodních léčitelů. Schroth například striktně zavrhoval Priessnitzovo pití studené vody, zvláště pak po ránu. Odmítal rovněž ranní výplachy úst a o Priessnitzových studených koupelích se vyjádřil jako o „výplodu chorého mozku“.\n\nSchrothova léčebná metoda byla ve své době něčím zcela neobvyklým, nepochopitelným a v mysli některých lidí i nebezpečným. Léčba vyžadovala od pacientů značnou vůli a sebezapření. Jen tak bylo možno absolvovat osmihodinové zábaly, suché a pitné dny atd. Nelze se tedy divit, že na počátku se v Lipové léčili jen pacienti, kteří byli podle vyjádření tehdejší medicíny nevyléčitelní.\n\nJohann Schroth se snažil svým vystupováním pacientům jejich pobyt co nejvíce zpříjemnit a svou životosprávou jim být příkladem. Sám jedl velmi málo, byl odpůrcem polévek a omáček. Jeho nejmilovanějším jídlem byl kousek dušeného hovězího masa se zeleninou a chleba. Byl velkým milovníkem vína, což mu vyneslo k přízvisku žemlový také vinný doktor. Jeho nepřátelé a odpůrci Schrothovy léčby se snažili z něj udělat notorického pijáka, odvolávajíce se na jeho chvění rukou. Toto tvrzení bylo pouze projevem konkurenčního boje a nepřátelských úmyslů odpůrců. Johann Schroth byl statné postavy s nadobyčejnou silou, ale podobně jako V. Priessnitz nebyl žádným řečníkem.\n\nLázeňské prospekty z 19. i 20. století shodně uvádějí, že lipovské lázně byly založeny roku 1829. Skutečnost je však poněkud jiná. Snaha položit založení lázní co nejdále byla zřejmě motivována touhou vyrovnat se slávě a tradicím lázní na Gräfenbergu. Skutečným počátkem léčby je rok 1837, kdy se zde léčila Magdalena Bartschová ze Šumperka, která léta trpěla tzv. krticemi, obvyklou tehdejší dětskou nemocí. Stejně jako Priessnitz i Johann Schroth se díky neobvyklým metodám léčby dostal do sporu s úřady a byl obviněn tehdejší medicínou z fušerství. Schrothovi pacienti podle vyprávění jeho snachy však nepodali proti svému léčiteli žádné obviňující svědectví. Teprve na základě výpovědi najatého špeha byl Schroth obviněn a odsouzen do vězení. Johann Schroth se však nenechal ani tímto zásahem odradit a pokračoval ve svém léčení dál. Nakonec došlo roku 1840 mezi lipovským léčitelem a státními úřady k dohodě. Schroth obdržel 5. května dekretem dvorní kanceláře č. j. 6735 povolení k provozování lázeňské léčby s podmínkou, že zachová stanovené policejní předpisy a že jeho pacienti budou pod odborným lékařským dohledem. V prvních letech existence lázní nebyl počet pacientů nijak velký, takže lázeňský lékař mohl docházet z Jeseníku. Po smrti lázeňského lékaře měl nastoupit do Lipové jeho syn, který však byl zatvrzelým odpůrcem Schrothovy léčebné metody. Podle vyprávění snachy Johanna Schrotha vítal prý každého nového pacienta slovy: „Tak vy také chcete prodělat ten nesmysl?“\n\n26. března 1856 Johann Schroth zemřel na nevyléčitelnou srdeční vadu.\n\n"}
{"id": "425000", "url": "https://cs.wikipedia.org/wiki?curid=425000", "title": "Tivoli (rozcestník)", "text": "Tivoli (rozcestník)\n\nTivoli může být :\n\n\n"}
{"id": "425011", "url": "https://cs.wikipedia.org/wiki?curid=425011", "title": "Avalská televizní věž", "text": "Avalská televizní věž\n\nAvalská televizní věž (srbsky v cyrilici Авалски торањ, v latince Avalski toranj) je 205 metrů vysoká telekomunikační věž v Srbsku na hoře Avala 16, 5 km jižně od Bělehradu. Věž byla záměrně zničena během bombardování Jugoslávie silami NATO 29. dubna 1999. 21. prosince 2006 byla zahájena výstavba nové věže, roku 2010 byla opětovně otevřena.\n\nVysílač byl navržen architekty Uglješou Bogdanovićem a Slobodan Janjićem, stavbu vedl Milan Krstić. Stavba byla zahájena 14. října 1961 a dokončena o čtyři roky později. Jednalo se o poměrně originální projekt, celá věž vážila 4000 tun a byla postavena na třech nohách. Ve výšce těsně nad sto metrů byly situovány místnosti s prosklenou stěnou a s vyhlídkou a restaurací. Přístup do ní byl zajištěn po vstupní lávce a rychlovýtahem. Na samém vrcholku věže pak byl umístěn televizní vysílač.\n\nBěhem bombardování Jugoslávie se NATO pokusilo přerušit vysílání srbské televize a rádia, neboť kanál považovalo za blízký politice Socialistické strany Srbska a Slobodanu Miloševićovi. To vedlo k několika útokům na důležité budovy (nejznámějším a nejkontroverznějším pak byl útok na hlavní budovu televize), včetně Avalské televizní věže. Útok speciální bombou přišel 29. dubna 1999, šlo o jednu z nejhlasitějších explozí v okolí Bělehradu. Až do útoku z 11. září 2001 se jednalo o nejvyšší budovu zničenou při násilné akci.\n\nV roce 2004 byly vypsány sbírky na obnovu věže na jejím původním místě, rok poté se začalo s přípravou místa a 21. prosince 2006 byla zahájena vlastní stavba. Původním termínem dokončení byl srpen 2008, ale během prací došlo k průtahům, dokončena byla koncem října 2009. Nová věž byla vybudována přesně podle projektů té původní.\n\n"}
{"id": "425026", "url": "https://cs.wikipedia.org/wiki?curid=425026", "title": "Univerzita v Salamance", "text": "Univerzita v Salamance\n\nUniverzita v Salamance (španělsky: \"Universidad de Salamanca\"; latinsky:Universitas Studii Salamanticensis) je nejstarší univerzitou Španělska a čtvrtou nejstarší v Evropě.\n\nŠkola byla zřízena roku 1218 králem Alfonsem IX. Leónským, aby obyvatelé leónského království nemuseli odcházet studovat do Kastilie. Za Francisca de Vitoria byla roku 1526 založena Salamancká škola, centrum španělské scholastiky. Vitoriovi studenti byli zakladateli přirozeného práva a klasické ekonomie. Na konci španělského zlatého věku (1550 až 1650) všeobecná úroveň španělského školství klesla.\n\nMezi světovými válkami byl rektorem spisovatel a filosof Miguel de Unamuno, který zde vyučoval řečtinu. V Salamance existuje od roku 1940 také \"Papežská univerzita Salamanca\". Nahrazuje také fakulty teologie a kanonického práva, které byly zrušeny španělským státem v 19. století.\n\n\n\n"}
{"id": "425029", "url": "https://cs.wikipedia.org/wiki?curid=425029", "title": "Michael Frolík", "text": "Michael Frolík\n\nMichael Frolík (* 17. února 1988 Kladno) je český profesionální hokejový útočník hrající za americký klub Buffalo Sabres v National Hockey League (NHL).\n\nFrolík k prvnímu extraligovému zápasu nastoupil v sezóně 2004/05 za HC Rabat Kladno. V roce 2006 byl vybrán na celkové 10. pozici při draftu NHL týmem Florida Panthers. Od sezóny 2006/07 nastupoval v Rimouski Océanic, který hraje Quebec Major Junior Hockey League. V květnu 2008 podepsal s Floridou tříletý kontrakt. Ve své první sezóně 2008/09 nasbíral v NHL 45 bodů (21 branek a 24 asistencí) v 79 zápasech. V této sezóně byl nominován na YoungStar Game v Montrealu, což je utkání nováčků proti hokejistům, kteří už jsou v NHL druhou sezónu. V sezóně 2010/11 byl 9. února Frolík spolu s brankářem Alexandrem Salákem vyměněn z Panthers do Chicago Blackhawks za Jacka Skillea, Hugha Jessimana a Davida Pacana. Svůj první gól za Chicago Blackhawks vstřelil 2. března 2011 proti Calgary Flames. Dne 24. dubna 2011 vstřelil Frolík vůbec první nájezd v playoff v historii Chicago Blackhawks proti Corymu Schneiderovi z Vancouver Canucks v 6. zápase playoff Západní konference. Dne 15. července 2011 podepsal Frolík tříletou smlouvu s Blackhawks. Ve zkrácené sezóně 2012/2013 získal s Blackhawks ve finále proti Bostonu Bruins Stanley Cup.\n\nDne 30. června 2013 byl vyměněn představiteli Blackhawks do Winnipegu Jets za volby ve 3. (74. příčka - John Hayden) a 5. kole (134. příčka - Luke Johnson) v draftu 2013.\n\nHned v úvodním zápase sezóny 2013/2014 vstřelil proti Edmonton Oilers dva góly. Po hubenějších letech co do produktivity, které strávil v Chicagu, zaznamenal za Winnipeg v sezóně 15 gólů a celkem 42 kanadských bodů.\n\nDne 1. července 2015, během otevření trhu s volnými hráči, přestoupil jakožto volný hráč do kanadského týmu Calgary Flames, kde podepsal smlouvu na 5 let, za které si měl přijít na celkových 21,5 milionu dolarů. Na počátku roku 2020 byl vyměněn za volbu ve čtvrtém kole draftu do amerického klubu Buffalo Sabres.\n\nMichael Frolík je mnohonásobným mládežnickým reprezentantem, účastnil se třech mistrovství světa do 18 let v letech 2004, 2005, 2006 a čtyřech mistrovství světa dvacetiletých v letech 2005, 2006, 2007 a 2008. V seniorské reprezentaci poprvé nastoupil v přípravě před mistrovstvím světa 2009, na které jej však trenér Vladimír Růžička nakonec nenominoval. Na velkém turnaji si tak zahrál až o dva roky později v Bratislavě, kam přicestoval poté, co se svým klubem Chicago Blackhawks vypadl v bojích o Stanley Cup. Na mistrovství vstřelil v 9 zápasech 3 branky a přispěl tak k zisku bronzových medailí.\n\nHrál i na olympijských hrách 2014, bez brankového zápisu.\n\nStatistiky reprezentace:\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\nS partnerkou Dianou Kobzanovou má dvě dcery.\n\n"}
{"id": "425030", "url": "https://cs.wikipedia.org/wiki?curid=425030", "title": "Březnice (řeka)", "text": "Březnice (řeka)\n\nBřeznice je malá říčka ve Zlínském kraji. Je to levostranný přítok řeky Moravy. Délka jejího toku je 24,8 km. Plocha povodí měří 124,9 km².\n\nBřeznice pramení severovýchodně od stejnojmenné obce v nadmořské výšce 405 m. Teče převážně jihozápadním směrem. Protéká Březnicí, Bohuslavicemi u Zlína, dále obcí Šarovy, Březolupy a Bílovicemi. Vlévá se zleva do řeky Moravy u Uherského Hradiště (v Jarošově) v nadmořské výšce 180 m.\n\n\nPrůměrný průtok u ústí činí 0,38 m³/s.\n"}
{"id": "425034", "url": "https://cs.wikipedia.org/wiki?curid=425034", "title": "Lovec jelenů", "text": "Lovec jelenů\n\nLovec jelenů je americký film z roku 1978. Jedná se o válečné drama, které pojednává o třech kamarádech (Američané ruského původu), kteří spolu pracují v ocelárně a musí narukovat do války ve Vietnamu. Příběh je mírně inspirován románem \"Tři kamarádi\" (1937), od veterána první světové války Ericha Marii Remarqua, který popisuje život tří veteránů z první světové války. Podobně jako Remarqueův román se i \"Lovec jelenů\" zabývá morálními a psychickými důsledky válečného násilí a politicky manipulovaného patriotismu, které ovlivňují kamarádství, čest a rodinu v těsném spojení s komunitou. Film ukazuje kontroverzní problémy jako narkomanie, sebevražda, nevěra a duševní porucha. Snímek získal 5 Oscarů, mimo jiných například \"Nejlepší film\" a \"Nejlepší režie\".\n\nPříběh je umístěn do Clairtonu v Pensylvánii, malého průmyslového města na řece Monongahela jižně od Pittsburghu. Válečná část se odehrává ve Vietnamu někde v džungli u Saigonu během války ve Vietnamu.\n\nFilm byl natáčen v Pittsburghu, v Clevelandu a Mingo Junction ve státě Ohio, Weirtonu (Západní Virginie) v národním parku North Cascades ve státě Washington, v Patpongu, čtvrti Bangkoku v Thajsku (znázorňující Saigonskou čtvrt prostitutek), a v Sai Yok, Kanchanaburi (také v Thajsku). Hrají v něm Robert De Niro, Christopher Walken, Meryl Streepová, John Savage, John Cazale, George Dzundza a amatérský herec Chuck Aspegren.\n\nV Clairtonu, v malém průmyslovém městě v západní Pensylvánii během 60. let, se ruskoameričtí dělníci pracující v ocelárně Michael (Robert De Niro), Steven (John Savage), a Nick (Christopher Walken), s jejich dalšími kamarády Stanley (John Cazale), John (George Dzundza), a Axel (Chuck Aspegren), se připravují na dvě důležité události: Stevenovu svatbu a narukování do armády.\n\nÚvodní scéna popisuje charaktery tří hlavních postav. Michaela jako rozumného, vážného, ale skromného vůdce všech tří, Stevena jako milujícího, skoro ženicha, popichovaného jeho matkou za nenošení vázanky ke smokingu, a Nicka jako tichého, uzavřeného člověka, který miluje lov, protože \"Víš, já mám rád stromy...každý strom je jiný...\".\n\nMichael říká Nickovi, že když s ním nepůjde lovit, tak půjde radši lovit sám, protože ti ostatní tři jsou \"idioti...mám je rád, ale jsou idioti... bez tebe Nicku, půjdu lovit sám.\" Nick se ptá Mikea, jestli se bojí na rukování do armády a odchodu do Vietnamu. Michael pokrčí rameny. Jeho hlavní cíl je dostat jelena jednou kulkou. \"Jednou kulkou. Jelen musí být zastřelen jedním výstřelem. Snažím se to lidem říkat, ale oni to nechápou.\" Tento motiv hraje později důležitou roli ve filmu.\n\nPředtím než se trio nalodí, Steven a jeho přítelkyně (která je těhotná s jiným mužem, nicméně Steven ji miluje) mají velkou pravoslavnou svatbu. Mezitím, Michael bojuje se svými city, které chová k Nickově milující a melancholické přítelkyni Lindě (Meryl Streepová), která se právě odstěhovala od svého násilnického otce. Na slavnostní hostině se objeví místní válečný veterán, kamarádi všichni opilí, tancují, zpívají a užívají si pohody, ale zpozorní, když si na konec baru přisedne Ranger v uniformě. Michael koupí vojákovi drink a pokouší se s ním o rozhovor o tom jaké to je ve Vietnamu, ale voják Michaela ignoruje. Poté co ho Michael napadne, mu vysvětluje, že Steven a Nick jdou do Vietnamu, Ranger pozvedne sklenici a řekne \"na hovno\", které všechny šokuje a překvapí. Zřejmě duševně narušený a s duševním trápením, Ranger znovu provolá \"na hovno\". Poté co ostatní zadržují Mika, aby se nezačal prát s Rangerem, Michael jde s ostatními zpátky na bar a posměšně pozvedne sklenici a zvolá \"na hovno\". Později, během svatebního rituálu (pijí manželé ze společné sklenice a pokud neukápne ani kapička, budou spolu žít šťastně až do smrti) Stevena a Angely, spadne kapka červeného vína na její šaty, aniž by o tom věděla, předpovídá nadcházející události. Skoro ke konci hostiny,Linda chytne hozenou kytici nevěsty, Nick požádá Lindu o ruku a ona souhlasí. Později po hostině v noci běží nahý Michael po ulicích města, Nick ho dostihne, a když sedí ve vážné chvilce spolu na zemi, Nick žádá Michaela, aby ho nenechal \"tam\" v boji, když se cokoliv stane.\n\nNásledující ráno jedou všichni lovit do hor. Stanley si zapomene boty, Mike mu je nechce půjčit.\nNakonec Nick mu je půjčí, když v tom Mike vystřelí do vzduchu, což znázorňuje jeho hněv. Při lovu Mike uloví jelena jednou střelou, ale ostatní to nezajímá. Spíš je zajímá popíjení. Po návratu do města se staví ještě v hospodě a když John hraje Chopina, tak všichni zmlknou a pochopí, že od zítřka už to nikdy nebude takové jaké to bylo.\n\nFilm poskočí do Vietnamské vesnice během války. Mike (rotný u speciálních jednotek) se probouzí a vidí severovietnamského vojáka, jak hází do krytu plného vesničanů granát. Mike vezme plamenomet a zaútočí na něj, pro jistotu ho ještě několikrát střelí pomocí M16. Mezitím přistane americký vrtulník UH-1 a zněj vyskáčou vojáci, mezi nimi i Nick a Steven. Během bojů se dají dohromady, ale jsou zajati a drženi v zajateckém táboře u řeky spolu s dalšími americkými a jihovietnamskými vojáky. Pro zábavu sadistických strážců jsou zajatci nuceni hrát ruskou ruletu, na vítěze si strážci sází. Když Steven slyší střelbu z boudy (kde se hra hraje) nad klecí, v které jsou uvězněni, začne být značně rozrušený, protože přichází jeho hra. Mike se ho snaží uklidnit. Nick je také rozrušený, ale nedává to na sobě znát. Všichni tři jsou nakonec donuceni hrát. Steven při ruletě naschvál střelí vedle a poraní si hlavu, je za to uvězněn v kleci pod vodou, která je plná mrtvých těl a krys. Když pak spolu hrají ruletu Mike a Nick, nechají si dát do revolveru ne jednu, ale hned tři kulky. Jedině tak totiž mají najednou v ruce dost střeliva, kterými mohou pak zabít stráže a zmocnít se samopalů, kterým postřílí zbytek. Při útěku osvobodí Stevena.\n\nVšichni tři se chytnou klády ve vodě a plují dolů po proudu. Po chvíli přilétá americký vrtulník. Z klády se chytnou lanového mostu a z něj se Nick jako první dostává do vrtulníku. Steven a Mike se chytají trubky vrtulníku. Po chvíli se však Steven neudrží a spadne do vody. Mika skočí za ním. Vrtulník odletá i s nesouhlasícím Nickem. Mike vytáhne Stevena z řeky na břeh a zjistí, že Steven si při pádu zranil nohy. Vezme ho na ramena a když narazí na silnici, po které prchají lidé do Jižního Vietnamu, položí Stevena na náklaďák Jihovietnamské armády.\nNick je psychicky zlomený, léčí se v nemocnici ve Vietnamu a nemá ponětí, co je s jeho kamarády. Pro svůj stav je rozhodnuto, že pojede domů. Během noční procházky ve čtvrti prostituce narazí Nick na Francouze, který pořádá ruskou ruletu za peníze. Francouz jej zavede dovnitř podniku, kde hra probíhá. V podniku je i Mike, ale přes velký hluk a lidi ho Nick neslyší. Nickovi se vrací vzpomínky na ruletu a tak zničehonic vezme revolver a jednou zmáčkne na vietnamce a jednou na sebe a ani jednou střela nevyjde. Ve zmatku, který nastane, uteče pronásledován. Francouz jej přemluví, ať si k němu přisedne do auta. Nick nasedá a vyhazuje peníze do vzduchu. Mike běží za nimi, ale nedostihne je.\n\nZpátky v USA, Mike jede taxíkem domů a když vidí u domu transparenty a večírek na uvítanou, tak raději zajede do motelu a jde se vyspat. Myslí si, že Mike a Steven jsou buď mrtví nebo nezvěstní. Ráno se vrací domů, když už je tam jen Linda. Poté se vydá na lov do hor spolu s Axelem, Johnem a Stanleyem. Po pronásledování nádherného jelena, jej má konečně na mušce, ale schválně vystřelí vedle a zařve \"je všechno OK?\". Později večer Stanley míří na Johna revolverem, který nosí u sebe. Když to vidí Mike, vytrhne mu revolver a nechá v něm jen jednu kulku. Přiloží jej na Stanleyho hlavu a zmáčkne spoušť. Výstřel nevyjde. Všichni jsou šokovaní.\n\nPozději Mike zjistí, že Steven je nedaleko v nemocnici pro veterány. Zjišťuje, že Steven ztratil obě nohy a je upoután na vozík. Steven mu ukazuje, že mu někdo posílá ze Saigonu velké množství peněz. Mike mu řekne, že je to Nick. Mike odváží Stevena zpátky domů a přilétá do Saigonu krátce předtím, než město padne. Najde Francouze, který na Nickovi vydělal ohromné peníze a donutí jej, aby ho zavedl za Nickem. Najde Nicka při ruletě, ale on je úplně mimo a nevzpomíná si na nikoho (myslí si, že Mike a Steven jsou mrtví a že přežil jedině on). Aby jej přesvědčil k odjezdu domů, rozhodne se Mike zahrát si s ním ruletu: Oba mají jednou zmáčknout spoušť. Když Nick konečně Mika poznává, vzpomene si i na frázi \"jeden výstřel\": vezme revolver a zmáčkne spoušť. Padá k zemi.\n\nPo pohřbu Nicka zpátky v USA sedí všichni blízcí v hospodě a Linda začne zpívat \"God Bless America\" na jeho památku.\n\n\"Lovec jelenů\" vyhrál Oscary v roce 1978 za Oscar za nejlepší film, Oscar za nejlepší režii (Michael Cimino), Oscar za nejlepší mužský herecký výkon ve vedlejší roli (Christopher Walken), Oscar za nejlepší střih a Oscar za nejlepší zvuk. Dále byli nominováni za Oscar za nejlepší mužský herecký výkon v hlavní roli (Robert De Niro), Oscar za nejlepší ženský herecký výkon ve vedlejší roli (Meryl Streepová), Oscar za nejlepší kameru (Vilmos Zsigmond) a Oscar za nejlepší původní scénář.\n\n"}
{"id": "425045", "url": "https://cs.wikipedia.org/wiki?curid=425045", "title": "Tereza Nvotová", "text": "Tereza Nvotová\n\nTereza Nvotová (* 22. ledna 1988, Trnava, Československo) je slovenská režisérka a herečka. \n\nJako malé dítě studovala dvojjazyčnou školu křesťanského Hnutí víry. V 16 letech se osamostatnila a odešla studovat FAMU do Prahy. O zkušenosti s křesťanským hnutím natočila dokumentární film \"Ježíš je normální!\", který měl premiéru v roce 2008. Považuje se hlavně za režisérku, ale má za sebou už i řádku hereckých rolí. Od studia na FAMU žije v České republice.\n\nDcera herečky Anny Šiškové a divadelního i filmového režiséra Juraje Nvoty, nevlastní sestra Doroty Nvotové.\n\n\n\n"}
{"id": "425051", "url": "https://cs.wikipedia.org/wiki?curid=425051", "title": "Castione Andevenno", "text": "Castione Andevenno\n\nCastione Andevenno je italské město v provincii Sondrio v Lombardii.\n"}
{"id": "425054", "url": "https://cs.wikipedia.org/wiki?curid=425054", "title": "Marek Kvapil", "text": "Marek Kvapil\n\nMarek Kvapil (* 5. ledna 1985, Ilava, Československo) je český hokejista, v současné době hráč HC Sparta Praha.\n\nNarodil se ve slovenské Ilavě, avšak je českým státním občanem. Začínal s ledním hokejem v pražské Slávii. Sezónu 2003/04 odehrál v brněnské Kometě. Od sezóny 2004/05 hrál v zámořských Saginaw Spirit (OHL), Springfield Falcons (AHL), Johnstown Chiefs (ECHL), Norfolk Admirals (AHL) a Mississippi Sea Wolves (ECHL). Roku 2005 jej v draftu NHL vybral, na celkovém 163. místě, tým Tampa Bay Lightning. V roce 2008 se vrátil do Česka, kde podepsal smlouvu s HC Vítkovice Steel.\nDne 21.7.2010 přestoupil do HC Kometa Brno. Zde odehrál jednu sezónu, poté odešel do KHL. Do Brna se vrátil na začátku sezóny 2016/2017 a patřil k oporám mistrovského týmu. Sezónu 2017/2018 zahájil opět v KHL (v Amuru Chabarovsk), od listopadu 2017 je hráčem Bílých Tygrů Liberec. V červnu roku 2019 se stává hráčem týmu HC Sparta Praha. \n\n\nSezóna 2019/2020 , Tipsport Extraliga, 12.09.2019, 1. kolo, zápas mezi týmy HC Sparta Praha - HC Škoda Plzeň, Marek Kvapil si během prvního zápasu přivodil zranění, utržení prsního svalu během souboje u mantinelu, toto zranění si vyžádalo operaci a 2-3 měsíce rekonvalescence.\n\nStatistiky reprezentace:\nHC Sparta Praha - hokejový klub, angažován hráč Marek Kvapil v roce 2019.\n\n"}
{"id": "425057", "url": "https://cs.wikipedia.org/wiki?curid=425057", "title": "Lignano Sabbiadoro", "text": "Lignano Sabbiadoro\n\nLignano Sabbiadoro (furlansky Lignan) je italské město v oblasti Friuli-Venezia Giulia. Bylo zbudováno v 50. letech 20. století. Je to oblíbené přímořské letovisko.\nMěsto se nachází při Maránské laguně asi 60 kilometrů od Udine a 90 kilometrů od Benátek a Terstu.\n\n\"Lignano Sabbiadoro\" je centrem poloostrova a skládá se z velkého množství hotelů, barů a prázdninových apartmánů. Hlavní nákupní třída vede od \"Viale Centrale\" přes pěší zónu až po \"Terrazza al Mare\" ve špičce poloostrova.\n\nPísčité pláže jsou rozděleny do několika částí, které mají různé barvy a jsou rozděleny od 1 do 19. Ve městě je hodně fontán a náměstí. Na jednom z náměstí je i kostel. Jednosměrná ulice, která vede podél pláže se jmenuje \"Lungomare Trieste\".\n\n\"Lignano Pineta\" leží ve střední části a vzniklo kolem roku 1950. Silnice vedou po 100 metrech ve spirálovitém tvaru směrem ven od centra. Pineta leží v piniovém lese, ve kterém se nacházejí hotely a prázdninové apartmány.\n\nHlavní nákupní třída je v centru Pinety a vede od kostela k moři. Zde se nacházejí kavárny a bary. Také v Pinetě je pláž rozdělena do oddílů 1–5. Silnice podél pláže se jmenuje \"Lungomare Adriatico\".\n\n\"Lignano Riviera\" leží u ústí řeky Tagliamento a je ještě klidnější než Pineta. Je zde méně hotelů a více kempů.\nŘeka Tagliamento odděluje Rivieru od Bibione. V Rivieře se nachází přístav a golfové hřiště.\n\nPatronem města je San Giovanni Bosco, zakladatel řádu Salesiánů.\n\nPoblíž města se nachází zoologická zahrada Punta Verde s více než 1500 druhy zvířat.\n\n"}
{"id": "425065", "url": "https://cs.wikipedia.org/wiki?curid=425065", "title": "Ç", "text": "Ç\n\nÇ (minuskule ç) je písmeno používané například ve francouzštině, ázerbájdžánštině, albánštině, kurdštině, portugalštině a turečtině. Jeho grafická podoba je kombinací c a cedilly. V mezinárodní fonetické abecedě (IPA) se \"ç\" využívá k vyjádření neznělé palatální frikativy. V 10. – 15. století byla také používána ve španělštině k vyjádření neznělé alveolární afrikáty . Dnešní španělština – až na různé lokální dialekty a nářečí – tuto hlásku od reforem v 18. století nepoužívá, ovšem v rozmezí zmíněných staletí bylo \"ç\" přijato mnoha jazyky používajícími latinku.\n\nMezi jeho protějšky patří české a slovenské \"č\", polská spřežka \"cz\" anebo znak cyrilice \"Ч\".\n\nV ASCII „ALT + 128“ pro velké Ç a „ALT + 135“ pro malé ç. V Microsoft Windows pro velké \"ALT+0199, pro malé \"ALT+0231\".\n"}
{"id": "425072", "url": "https://cs.wikipedia.org/wiki?curid=425072", "title": "Apollónův chrám (Lednicko-valtický areál)", "text": "Apollónův chrám (Lednicko-valtický areál)\n\nApollónův chrám je jednou ze salet (drobných staveb) v Lednicko-valtickém areálu, který je zapsán na seznamu světového kulturního dědictví UNESCO. Nachází se v okrese Břeclav v Jihomoravském kraji v krajinné památkové zóně poblíž česko-rakouské státní hranice. Monumentální klasicistní stavba z počátku 19. století je od r. 1958 chráněnou kulturní památkou.\n\nChrám se nachází na návrší (220 m n. m.) na břehu Mlýnského rybníka, nedaleko silnice spojující města Lednice a Břeclav (parkoviště naproti kempu Apollo). Okolo chrámu vede značená turistická trasa spojující města Lednice a Valtice, ve vzdálenosti cca 1,5 km je železniční zastávka „Lednice rybníky“ (Trať 247 Břeclav – Lednice)\n\nNedaleko odsud stával dříve Chrám Múz, vyzdobený sochami od Josefa Kliebera. Počátkem 19. století byl zrušen a výzdoba byla převezena do tohoto nově postaveného chrámu z let 1817-19, zasvěceného antickému bohu Apollónovi. Chrám je vystavěn v té době oblíbeném empírovém stylu, který je příznačný i pro některé další stavby v Lednicko-valtickém areálu. Autorem původního návrhu byl dvorní lichtenštejnský stavitel Josef Kornhäusel, stavbu dokončil jeho nástupce J.F.Engel. Jako vzor byla použita slavná vila herečky Guimardové v Paříži, která je typickou ukázkou francouzské revoluční architektury \n\nNejvýraznějším prvkem přední strany je osm (+2) dórských sloupů, za nimiž je reliéfní vlys - mytologický výjev boha Apollóna na slunečním voze. V horní části chrámu jsou sochy z Chrámu Múz: v nice hranolovitého nástavce uprostřed je skupina amoretů s Apollónovou lyrou a po stranách na profilované římse jsou 2 dvojice soch, znázorňující múzy. Na vrcholu nástavce je kovové klasicistní zábradlí, protože střecha dříve sloužila jako vyhlídka, na kterou vede točité schodiště. Půdorys budovy je ve tvaru písmene T. Zadní trakt je členěn rizalitem s trojúhelníkovým štítem. Zde je hlavní vchod s pilastry po stranách a se schodištěm. V r. 1877 byla v této části postavena jednoduchá přízemní přístavba, v níž se nacházel byt drába. Interiér saletu tvoří nevelká vstupní hala v přízemí, ze které vede dřevěné schodiště, zavěšené na dvou mohutných vnitřních pilířích, prostupujících celou stavbou.\n\nV posledních letech chrám prošel rekonstrukcí v roce 2007. Objekt je oplocen a interiéry – vyhlídková terasa s dalekohledem – jsou veřejnosti přístupné na požádání kdykoliv během roku, jinak bez objednání ve stanovených hodinách.\n\nDetaily soch Múz\n\n"}
{"id": "425076", "url": "https://cs.wikipedia.org/wiki?curid=425076", "title": "Mikojan-Gurevič", "text": "Mikojan-Gurevič\n\n\"Možná hledáte: Anastáz Mikojan\"\nMikojan-Gurevič (rusky: МиГ/ \"MiG\", dnes \"Russian Aircraft Corporation (RAC) MiG\") je ruský, dříve sovětský výrobce vojenských letadel, který se zaměřuje především na vývoj a výrobu stíhaček. Od roku 2006 je společnost součástí Sjednocené letecké korporace.\n\nNázev společnosti je zkratka zakladatelů – konstruktéři Arťom Mikojan a Michail Gurevič, proto prefix MiG. Po Mikojanově smrti v roce 1970 byl název firmy zkrácen na \"Mikojan\", i když zkratka MiG zůstala.\n\n"}
{"id": "425081", "url": "https://cs.wikipedia.org/wiki?curid=425081", "title": "Jekavština", "text": "Jekavština\n\nJekavština (v chorvatštině \"ijekavica\", v srbské cyrilici \"ијекавица\") је podoba srbského i chorvatského jazyka (přesněji štokavského nářečí). \n\nKromě ní existuje i ekavština a ikavština. První uvedená má hlavní význam v centrálním Srbsku a některých malých oblastech v Chorvatsku. Jekavština se používá hlavně v Chorvatsku, kde existují i další dialekty jazyka kromě štokavského – čakavština a kajkavština a také v Bosně a Hercegovině, či Sandžaku a samozřejmě i v Černé Hoře. Hlavním znakem jekavštiny je skutečnost, že hláska jat se zapisuje jako -ij-, například ve slovech \"mlijeko, vrijeme, dijete\", či v mnohých dalších slovech se objevuje j tam, kde by v ekavské podobě jazyka nebylo (jekavské \"sjećan\" namísto \"sećan\", nebo \"mjesto\" namísto \"mesto\").\n\nJekavská podoba jihoslovanských jazyků má dlouhou tradici, delší než ekavština. V této podobě bylo napsáno mnoho významných děl srbské literatury, situace se však začala měnit po reformách Vuka Karadžiće. \n\n"}
{"id": "425089", "url": "https://cs.wikipedia.org/wiki?curid=425089", "title": "Nissan 350Z", "text": "Nissan 350Z\n\nNissan 350Z je kupé a roadster vyráběný Nissanem. Vyrábí se od srpna 2002 a je pátá generace Nissanu Z nesoucí označení podvozku Z33. Vůz byl testován i v pořadu Top Gear.\n"}
{"id": "425091", "url": "https://cs.wikipedia.org/wiki?curid=425091", "title": "Dějiny Alžírska", "text": "Dějiny Alžírska\n\nDějiny Alžírska začínají prvními lidskými stopami před 1,78 miliony let, tedy v nejstarším paleolitu.\n\nV severní Africe lze nalézt první předchůdce člověka v době před půl milionem let. Na několika místech Magrhibu byly nalezeny ostatky tzv. Atlantrophů a podle naleziště v Bir el-Ater byli pojmenováni další předchůdci Homo sapiens, kteří danou oblast obývali před více než 30 000 lety. Zástupci Homo sapiens sapiens se v severní Africe objevili na začátku mladší doby kamenné. V pobřežních oblastech byly nalezeny pozůstatky iberomaurusienské kultury, zatímco vnitrozemí na jihu bylo obydleno tzv. kapsijci. Většina dokladů o rozvinuté kultuře v mladší době kamenné jsou nacházeny na saharské poušti, např. malby v nalezišti Tassili-Aj-jar, což je jedinečným svědectvím toho, že Sahara byla tehdy klimaticky velmi příznivou a úrodnou oblastí. Zdejší obyvatelstvo se proto živilo převážně zemědělstvím.\n\nÚzemí dnešního Alžírska a části Tuniska bylo v antickém období nazýváno Numidia, tzn. Země kočovníků, podle kočovného obyvatelstva zastoupeného berberskými kmeny, kteří jsou nejčastěji nazýváni Numidové, Libyové nebo Berbeři. Předchůdci těchto kmenů sem podle archeologických výzkumů přišli před cca 30 000 lety a výše zmínění Kapsijci byli pravděpodobně příslušníky stejného etnika jako samotní Berbeři.\n\nDo příchodu Féničanů žili Berbeři v malých vesnicích, později zakládali sídliště městského typu. Berberská společnost byla patriarchálně řízena a její základní jednotkou byla široká rodina. Několik rodin následně tvořilo tzv. vesnické republiky. Náboženství Berberů bylo neodmyslitelně spjato s přírodou a některé prvky jsou v Alžírsku užívány dodnes. Jazyk Berberů byl používám pouze pro ústní komunikaci, nejstarší písemné záznamy vznikly až pod vlivem fénické civilizace.\n\nFéničané pronikali do západního Středomoří od konce 2. tisíciletí př. n. l. Kartágo, jakožto hlavní ekonomické centrum bylo založeno pravděpodobně v 9. století př. n. l. Již v 6. století př. n. l. ovládli Kartáginci část Sicílie, Sardinii a Korsiku a postupně rozšiřovali svá území na sever Afriky. Díky této expanzi se Kartágo nakonec dostalo do sporů s řeckými koloniemi na Sicílii, a zároveň muselo čelit útokům berberských kmenů. O zničení Kartága se však postarali až Římané, jimž v boji proti Féničanům pomáhalo také numidské království, které za zmíněnou pomoc obdrželo území na úkor poraženého. Tato monarchie byla jedním ze dvou státních útvarů, které se na území dnešního Alžírska v té době vyskytovaly. Jejím prvně doložitelným králem byl Massinissa.\n\nZa vlády krále Masinissa Numidie ekonomicky prosperovala. Udržovala obchodní styky s rovníkovou Afrikou, Iberským poloostrovem a Řeckem. Začínala být konkurentem Římu, který se proto rozhodl pro intervenci. Numidie byla podrobena a rozdělena na Mauretánii a vazalské království okolo města Cirty. Nadvláda Říma zde trvala až do 5. stol.n.l. a typickým rysem bylo přetrvávající napětí mezi Berbery a Římany. Odpor proti Římanům se projevoval četnými kmenovými povstáními i snahou odlišit se v náboženských záležitostech. Díky tomu se v oblasti Maghribu prosadilo křesťanství. Na druhou stranu byla tato nadvláda pro danou oblast přínosem z pohledu rozvoje kultury, měst a dopravních cest.\n\nPočátkem 5. století n.l. začali pro Římskou říši představovat problém kmeny pocházející z oblasti dnešního Slezska, které pro své barbarské chování dostaly název Vandalové. Tyto kmeny v roce 429 n.l. překročili Gibraltarský průliv a následně ovládli pobřeží severní Afriky od dnešního Maroka až po Alžírsko a Tunis. Tito dobyvatelé neprováděli žádné zásadní změny ve správě podrobených oblastí, kromě pozemkové reformy, kterou omezily majetek „velkostatkářů“ ve svůj prospěch. Největším problémem mezi nimi a místními obyvateli se tedy stalo náboženství. Vandalové, jakožto ariáni, neuznávali Kristovo božství a ostatní křesťanská vyznání tvrdě pronásledovali. Paradoxně však omezení moci Římu v dané oblasti znamenalo vzestup moci berberských kmenů, což mělo za následek vznik částečně nezávislých království.\n\nDalšími zájemci o nadvládu nad severní Afrikou se v 6. století stali Byzantinci, kteří využili sporů mezi Vandaly a rozhodli se sem intervenovat. Vybudovali zde stát s hlavním městem Kartágem a dobyté území jimi bylo rozděleno na provincie a vojenské obvody. Numidie, Setifská Mauretánie a Caesarejská Mauretánie vznikly na území dnešního Alžírska. Problémem byly opět vztahy s berberskými kmeny, které nakonec obdržely statut spojenců říše a byla jim vyplácena finanční podpora. Tento systém začal mít trhliny v 7. století pod tlakem rozšiřující se arabské říše.\n\nArabové začali do severní Afriky pronikat koncem 60. let 7. století. V čele arabské armády, která ovládla oblast dnešního Tuniska byl Uqba ibn an-Náfi, v jehož vojsku se poprvé objevili Berbeři obrácení na islám. Arabům se jako prvním dobyvatelům v historii Alžírska podařilo prosadit u místních obyvatel vlastní jazyk, kulturu a náboženství. Dokonce se jim během šesti století podařilo z Maghribu úplně vytlačit křesťanství. Opět se ale objevila nespokojenost obyvatel a berberské kmeny, nesouhlasící s umajjovskou nadvládou vytvořily stát v čele s dynastií Rostemovců na západě dnešního Alžírska. I v ostatních částech Maghribu následně začaly vznikat státní útvary více či méně závislé na chalífátu. Změnu v etnickém složení a fungování v Alžírsku a Tunisku přinesl příchod arabských beduínů v 11. století, kteří osídlili část území dosud obývané usedlými berberskými zemědělci.\n\nAlmorávidé byli silně nábožensky orientovanou dynastií, vládnoucí s Maghribu mezi 11. a 13. stoletím. Jejímu vzniku předcházelo sjednocení berberů v Západní Sahaře, její působnost proto sahala až na území dnešního Maroka a Španělska. V polovině 12. století převzali vládu nad severní Afrikou Almohádové, také nábožensky založená dynastie. Almohádové si podmanili arabské beduíny a své sídlo umístili do španělské Sevilly. Po porážce od křesťanů u Las Navas de Tolosa bylo jejich území následně rozděleno na tři samostatné útvary ovládané dynastiemi Merínovců v Maroku, Zajánovců v Alžírsku a Hafsovců v Tunisku.\n\nMaghrib se na přelomu 15. a 16. století stal třecí plochou zájmů Španělů a Osmanů. Španělům se podařilo získat kontrolu nad severoafrickými přístavy, což se nelíbilo místních oligarchům, kteří byli závislí jednak na obchodu, ale hlavně na pirátství, které Španělé tvrdě potlačovali. Vůdce Alžíru Sálim al-Tsámí proto uzavřel dohodu se severoafrickými korzáry bratry Barbarosy, a společně obsadili město Alžír. Sám Sálim byl následně jedním z pirátů uškrcen. Před Chajruddínem Barbarosou však vyvstal problém. Španělé mu hrozili útokem a bouřily se i kabylské berberské kmeny. Mladší Barbarosa proto požádal o pomoc osmanské Turky a stal se jejich vazalem. Osmanská říše tímto pronikla do severní Afriky.\n\nAlžír se stal významným přístavem a centrem až v době Osmanské nadvlády. Do této doby bylo při pobřeží Středozemního moře mnoho přístavů, které byly používány intenzivněji. Až Chajruddín nechal jednotlivé ostrovy Alžírského zálivu spojit molem, což znamenalo navýšení kapacity i významu Alžíru jako přístavu. Na konci 16. století pak byly vymezeny hranice, které v severní Africe až na nějaké změny platí prakticky dodnes. Po skončení bojů se Španěly se Osmané rozhodli reorganizovat systém správy v severní Africe a do čela státu byli dosazováni pašové vybraní Istanbulem. Tento systém se však neosvědčil, neboť tito pašové se jen velmi obtížně prosazovali proti skupinám jako byl elitní vojenský kontingent zvaný odžak, nebo alžírští piráti, kteří přiváděli nemalé částky do alžírské pokladny. Město Alžír se během 16. století změnilo v centrum oblasti. Kolem roku 1580 mělo 100 mešit a křesťanských kostelů (křesťanům nebylo bráněno vykonávat své rituály) a 12 200 domů ve kterých bydlelo přes 60 000 obyvatel. Přesto byla alžírská ekonomika poměrně zaostalá. Největší zisky jí plynuly z výše zmíněného pirátství a výkupného a prodeje křesťanských otroků. Ve druhé polovině 17. století se hlavní mocenské skupiny dostaly do střetu, během kterého byl nejdříve do čela státu dosazen zástupce odžaku- agh a následně piráti postavili do čela provincie svého zástupce s titulem dej, kterému byl od roku 1711 udělován také titul paša.\n\nNa Vídeňském kongresu roku 1815 se evropské mocnosti rozhodly definitivně zasáhnout proti rozmáhajícímu se pirátství ve Středozemním moři. Zatím ale každá ze zúčastněných zemí postupovala samostatně. Následovaly tedy útoky Spojených států a Británie na Alžír. Oba tyto útoky ale nepředstavovaly pro Alžírsko takové nebezpečí jako rozhodnutí Francie prosadit svoji moci přímou vojenskou intervencí.\n\nBezprostřední záminkou k francouzskému útoku se stala slavná „rána plácačkou na mouchy“. Tu uštědřil v roce 1827 konzulovi Devalovi samotný bej Husajn. Důvodem pro toto bezprecedentní jednání se stalo prohlášení francouzské vlády, že nehodlá zaplatit dodávku pšenice francouzské armádě, kterou Alžírsko poskytlo během Velké francouzské revoluce. Francie tedy tuto 3 roky starou záležitost použila jako záminku k napadení Alžírska. Pravděpodobnější však je, že král Karel X. chtěl touto cestou posílit vojenské a obchodní postavení Francie v severní Africe. Francouzi vypluli k Africkým břehům s 38 000 muži na palubách a k dobytí města Alžíru použili plán, který vypracovali poradci císaře Napoleona roku 1809. Alžírský bej byl na francouzský atak připraven a 4 dny po vylodění Francouzů se rozhodl pro útok u čtvrti zvané Staouli. Tato akce však skončila nezdarem a lze ji považovat za klíčovou bitvu celé války, neboť Alžířané se pak už jen bránili a ustupovali před náporem nepřítele.\n\nPo dobytí Alžíru se takřka okamžitě rekrutovala z řad obyvatelstva opozice proti režimu, kterou tvořili zbylí turečtí úředníci, kabylské kmeny, ale také kmeny v ostatních oblastech země a náboženská bratrstva.\nDe facto prvním novodobým alžírským národním hrdinou se stal člen bratrstva Qádiríja, Abd al-Qádir, snad nejznámější vůdce protifrancouzského odboje. Podařilo se mu sestavit relativně silnou armádu, s kterou se roku 1832 postavil Francouzům u Oranu. Po dvou letech bojů nakonec uzavřel mírovou dohodu s generálem Desmichelsem, která mu vynesla titul beje, a Abd al-Qádir se tímto stal vládcem západního Alžírska. Po dvou letech příměří a následných bojů uzavřel další mírovou smlouvu, tentokrát s generálem Bugeaudem, který byl roku 1840 jmenován generálním guvernérem Alžírska. V té době vypukl nový střet s Abd al- Qádirem. V průběhu bojů byl obsazen Oran a povstalci se museli uchýlit do náhorních plošin na jihu. Odtamtud chtěli přejít do Maroka, což se ale nelíbilo sultánovi, který proti nim vyslal armádu. V prosinci 1847 byly emírovy jednotky obklíčeny. Abd al-Qádir se 20. prosince 1847 Francouzům vzdal. V následujících desetiletích čelili Francouzi ještě několika vzpourám, žádná však nedosáhla intenzity Abd al-Qádirova povstání.\n\nZásadní změny po francouzském vpádu do Alžírska lze shrnout do tří hlavních okruhů: byl zaveden nový systém správy, udály se zásadní změny v pozemkovém vlastnictví (půda přešla do rukou Francouzů) a do oblasti začal přicházet velký počet evropských osadníků, tzv. kolónů. Vlna nových osadníků měla však neblahý dopad na místní společnost. Na konci 19. století platily pro muslimskou a evropskou komunitu jiné zákony (např. Zákon o domorodcích), měly odlišná politická práva i odlišný přístup ke vzdělání. Náboženské školy, běžné v Alžírsku před příchodem Francouzů, byly rušeny a nahrazovány školami s francouzskou výukou, kam chodilo pouze 2-5% muslimského obyvatelstva.\n\nBranná povinnost byla v Alžírsku zavedena roku 1908, ale týkala se jen několika tisíc mužů. Přesto do francouzské armády během 1. světové války narukovalo několik tisíc alžírských muslimů i evropských Alžířanů, kteří také pracovali jako dělníci v továrnách. Tito lidé se pak následně stali základem alžírské komunity ve Francii. V samotném Alžírsku válka spíše prohloubila protifrancouzské nálady mezi alžírskými muslimy, kteří však proti Francii otevřeně nevystoupili.Jedinými legitimními představiteli opozice tak zůstali tzv. Mladoalžířané, organizace vzniklá na konci 19. století mezi mladými muslimskými vzdělanci. Ti požadovali umírněné reformy odměnou za loajalitu během války. Naráželi však na absolutní neústupnost kolónů, která provázela celé dějiny Alžírska.\nMeziválečné období mělo svůj dopad také na ekonomickou situaci v zemi. Hlavními změnami byl výrazný úbytek evropských farmářů a stěhování obyvatel z vesnic do měst. Začal se také měnit poměr mezi evropskou a muslimskou populací. Přirozený přírůstek Evropanů se výrazně zpomalil, kdežto muslimové stále svou populaci posilovali.\nStěžejní však byl obrovský rozvoj národně osvobozeneckých hnutí alžírských muslimů. Vyjma Mladoalžířanů, kteří požadovali rovnost v právech a povinnostech v rámci francouzské republiky, se objevila např. Asociace alžírských ulámů. Ta si za své cíle určila dvě oblasti: boj za prosazení reformního učení salafíje (víra v technický a vzdělanostní pokrok při současném dodržování zásad předků)a prosazení politické a náboženské autonomie země. Opozice se také formovala ve Francii. Vznikla zde organizace nazvaná Severoafrická hvězda (ENA), vedená Ahmedem Mesli, zvaným Messali.Tato strana se stala vůbec první organizací, která požadovala samostatnost Alžírska. Protože ale byla francouzskou správou zakázána, působila v Alžírsku od 30. let pod názvem Strana alžírského lidu (PPA).\n\n2. světová válka významně přispěla k názorovému sblížení jednotlivých stran osvobozeneckého hnutí v Alžírsku. Zatímco někteří muslimové odmítali vstupovat do francouzské armády, francouzští představitelé podporovali režim ustavený ve Vichy. To zapříčinilo následné vylodění amerických jednotek v severní Africe. Vichistický režim byl poražen. Jednalo se o „první velkou porážku francouzské koloniální armády od roku 1830.“\nMoci se chopil generál de Gaulle. Nechal vypracovat soubor reforem, který ale nebyl přijat kladně ani jednou ze zúčastněných stran. Ferhatem Abbasem byl tedy vypracován souhrn požadavků alžírských nacionalistů, tzv. Manifest alžírského lidu. V něm požadovali vytvoření svobodného a demokratického státu a zvolení ústavodárného shromáždění na základě rovného hlasovacího práva. Podporou v prosazování tohoto dokumentu se stala Atlantická charta, přijatá roku 1941, která zaručovala právo na sebeurčení.\nKe konci války se situace začala vyostřovat, což bylo důsledkem ekonomické krize i otevřeným rasistickým chováním. Paradoxem je, že první ozbrojený konflikt propukl dne 8. května.\n\nFrancouzi si uvědomovali, že konflikt, který se rozhořel, není radno ignorovat, a proto se rozhodli udělit Alžírsku tzv. Statut z roku 1947. Díky němu získaly tři alžírské departmenty autonomii v čele s guvernérem. Jakékoliv takové reformy ale narážely na odpor ze strany kolónů a většiny nacionalistů. Radikální nacionalisté mezitím začali vytvářet podzemní organizaci, mezi jejímiž členy přibývalo zastánců ozbrojeného povstání. Z jejich podnětu vznikla roku 1947 první ozbrojená organizace v rámci PPA-MTDL, tzv. Zvláštní organizace (OS). Kolem roku 1950 se navíc v rámci strany dostali do sporu zastánci panarabismu s kabylskými Berbery. V důsledku tohoto sporu se do vedení OS dostal Ahmed Ben Bella. Ozbrojené povstání proti Francii mělo podporu téměř všech členů vedení. V noci na 1. listopadu 1954 byly zahájeny útoky na policejní stanice, autobusové zastávky, továrny a veřejné budovy. Všechny akce byly zjevně koordinovány z jednoho centra a útočníci zanechávali na místech útoků text s podpisem organizace Fronta národního osvobození (FLN), která 1. listopadu vznikla.\n\nAlžírská válka začala 1. listopadu 1954, trvala celých 8 let a skončila v roce 1962. Podle mnohých, byla jedním z nejkrvavějších konfliktů ve 20. století. Její začátek byl charakteristický překvapením Francie, která s podobnou možností téměř nepočítala. Nejprve se rozhodla rozpustit stranu MTDL a zatknout její představitele,což nepřineslo valný výsledek. V další fázi se Francouzi pokusili rozbít rodící se strukturu FLN. To bylo značně komplikované, protože museli operovat v ryze nepřátelské oblasti s hornatým terénem. Během těchto zásahů byly poprvé zbudovány koncentrační tábory, nazývané „bezpečnostní zóny.“ Zároveň se Francouzi pokoušeli zmírnit radikalizaci reformami týkajícími se politické oblasti, školství a ekonomiky. Po událostech z roku 1955 se ale vidina dohody rozplynula. Fronta národního osvobození se rozhodla 20. srpna 1955 rozpoutat masové povstání mezi městy Constantine, Guelma, Philippeville a Collo. Povstání ale bylo krvavě potlačeno. Po tom guvernér Soustelle zrušil vyjednávání s umírněnými nacionalisty.\n\nFrontě národního osvobození se během války podařilo sdružit pod svým vedením téměř všechny opoziční organizace v Alžírsku. Úspěchu dosahovali alžírští povstalci i na mezinárodněpolitické scéně. Exilové FLN se podařilo otevřít svá zastupitelstva v řadě zemí nejen sovětského bloku, a také díky této misi byli povstalci zásobováni zbraněmi např. z Československa.\nNa srpen 1956 byl svolán kongres vůdců FLN. Na tomto kongresu se 16 delegátů snažilo nalézt dohodu o budoucí podobě alžírského odboje. Výsledkem byly 2 teze závěrečného prohlášení. První se týkala převahy vnitřního odboje nad exilovým a druhá podřízení armády politickému vedení. Dále bylo Alžírsko rozděleno na 6 provincií, tzv. wilájetů a ozbrojená složka FLN tzv. ALN se změnila ve skutečnou armádu.\n\nPo zadržení exilových představitelů alžírského odboje v roce 1956 se všechna reálná moc přesunula do rukou domácích politických vůdců, zejména pak CCE a Ramdana Abbana. Díky tomuto mocenskému „přídělu“ se povstalci rozhodli rozšířit své aktivity na město Alžír, kde do té doby neoperovali, přestože již od roku 1954 zde vznikala rozsáhlá a tajná podzemní síť FLN. Tato síť měla pyramidální strukturu a komunikace mezi členy probíhala pomocí tzv. mrtvých schránek. Celkově měla asi 5000 členů. Od poloviny roku 1956 se pak rozběhly akce v samotném městě. Byli likvidováni radikální Evropané, sdružovaní do paramilitantních jednotek typu ORAF, a útoky byly vedeny také proti evropskému obyvatelstvu. Události, dějící se na přelomu let 1956 a 1957, vstoupily do dějin jako bitva o Alžír. Série bombových útoků začala 30. září 1956. Od tohoto data se intenzita útoků neustále zvyšovala. Reakce ozbrojených sil byla zahájena 10. ledna, kdy byl generál Jasquese Massu pověřen zničením komand ALN. Byla obsazena hlavní bašta ALN a následovala vlna zatýkání, represí a výslechů, které se neobešly bez mučení a poprav. Na základě informací získaných od zatčených, pak generál začal sestavovat pravděpodobnou podobu sítě ALN. Rozbití této sítě však bylo velmi obtížné, neboť Francouzi museli čelit dobré organizaci sítě i odhodlaným bojovníkům. Přesto však byl 24. září zatčen jeden z předních představitelů Saadi Yacef, a o několik dní později Francouzi obnovili kontrolu nad městem.\n\nVálka v Alžírsku měla samozřejmě dopad také na samotnou Francii, která se musela vypořádat s narůstající nespokojeností odváděných vojáků, finanční a politickou krizí a tlakem mezinárodního prostředí. Postupné pády jednotlivých vlád a neschopnost progresivně řešit vzniklou situaci byly ale vhod příznivcům generála de Gaulla, kteří čekali na příležitost jak dostat svého „lídra“ k moci. Zrodil se plán na puč, který měl vést k vnitropolitické krizi a nástupu generála k moci. Připravované nepokoje začaly v Alžírsku 13. května 1958. Ve chvíli, kdy alžírští výsadkáři obsadili Korsiku a vyhrožovali útokem na Paříž, začala být připravována obrana metropole. Francie se dostala na pokraj občanské války. Prezident René Coty se proto rozhodl, že pověří de Gaulla sestavením vlády. Předsedou vlády se de Gaulle oficiálně stal 1. června 1958.\nLze se domnívat, že generál zpočátku věřil v možnost zachování vlády nad Alžírskem, což dokládají reformy, které měl v plánu zavést. Jeho vizi „nového Alžírska“ však nesdílela FLN, která 19. září 1958 v Tunisku ustavila Dočasnou vládu Alžírské republiky.\nPřesunutí základen ALN do Tuniska a Maroka změnilo charakter válečných operací. Povstalci byli odtrženi od území Alžírska, čehož záhy využili Francouzi a začali stavět obranou linii podél hranic, nazývanou Muricova linie. Cílem bylo oslabit síly FLN tak, aby začala být ochotná vyjednávat. De Gaulle chtěl v Alžírsku prosadit totožný model jako v ostatních francouzských koloniích. Alžírsku měla být udělena nezávislost, ale zároveň měla být uchována spolupráce a respektování francouzských zájmů. Problémem se ale opět ukázali kolóni, kteří protestovali proti udělení práva na sebeurčení. Zde se velmi jasně projevil postoj de Gaulla, který jako reakci na boje mezi kolóny a policií prohlásil, že o budoucnosti Alžírska se bude rozhodovat v budovách Elysejského paláce a ne na alžírských ulicích. Zahájil tedy jednání se zástupci GPRA. Na těchto jednáních se řešila hlavně tři hlavní problémy: území Sahary, postavení evropské menšiny a rozmístění francouzských základen. Roku 1960 bylo oznámeno že bude připraveno referendum o sebeurčení Alžírska, které se uskutečnilo v lednu 1961. Alžírští Evropané se však s myšlenkou francouzského Alžírska odmítli rozloučit a pokusili se o státní převrat, během něhož v dubnu 1961 obsadili významné budovy v Alžíru. Tato akce však skončila neúspěchem. Většina pučistů byla zatčena, ti, kterým se podařilo uprchnout, vytvořili teroristickou organizaci OAS tj. Organizaci tajné armády.\nJednání Paříže a FLN nejprve dlouho nevedla ke kýženému cíli. Zlom nastal až v únoru 1962, kde se vyjednavačům podařilo dojít ke shodě v otázkách Sahary i vojenských základen. 18. března 1962 byly podepsány tzv. dohody z Evianu. Den nato, 19. března ve 12 hodin, došlo k zastavení palby. Alžírská válka za nezávislost skončila. Zdaleka ale neskončily aktivity vyvíjené OAS. Ta obsáhla široké spektrum činností od tištěné propagandy k atentátům, dokonce se pokoušela zavraždit samotného de Gaulla. Akce OAS ustaly, až když kontrolu nad územím Alžírska začala přebírat ALN. Pro toto období alžírských dějin je také typický masový odchod evropských obyvatel. Alžírsko opustilo celkem kolem 900 000 Evropanů a 40 000 profrancouzských muslimů.\n\nK prvnímu vážnému konfliktu v rámci odboje došlo během tripoliského kongresu CNRA, poradního orgánu FLN. Tento kongres měl schválit evianské dohody a definovat politický program FLN. Jejími hlavními úkoly měla být industrializace země, pozemková reforma, znárodnění peněžnictví, zahraničního obchodu, nerostného bohatství a energetických zdrojů. Sama FLN se měla změnit v regulérní politickou stranu v čele s politbyrem. Problém byl, že posilování její pozice bylo ostatními považováno za formu ohrožení jejich vlastních pozic. Nevyhnutelně muselo dojít ke konfliktu dvou vůdčích skupin GPRA a FLN. Došlo to až tak daleko, že Ben Youssuf Ben Khedda spolu s GPRA opustili kongres a 3. června 1962 se ujali vlády v Alžíru. Na toto reagoval představitel FLN Ahmed Ben Bella zahájením činnosti Politického byra, které mělo podporu řady důležitých politiků a exilových jednotek. 30. srpna pak byl vydán rozkaz k útoky na Alžír. V tomto městě stejně jako na většině území mezitím vládla anarchie, která byla provázena boji mezi jednotlivými frakcemi a zejména hromadnou mstou na muslimských bojovnících francouzské armády. Důvodem k vyhrocení situace bylo kromě probíhajících násilností a politické krize také nebezpečí ekonomického zhroucení země. 9. září vstoupily do města Alžíru jednotky Houari Boumediena, ovládly situaci a Ben Bella se stal předsedou vlády. Dne 25. září byla vyhlášena Alžírská lidově demokratická republika.\n\nV politicky nestabilním Alžírsku nebylo velkým překvapením, že velmi záhy po uchopení moci Ben Bellou začal vznikat autoritativní režim jedné strany. Svou pozici nadále posilovala také armáda. Již v první vládě měli důstojníci 5 křesel a plukovník Houari Boumediene se stal místopředsedou. Sám předseda vlády se choval jako typický autokrat, když během prvním měsíců eliminoval všechny své potenciální odpůrce. V Ústavě byla mimo jiné také zakotvena vedoucí úloha FLN, která se stala jedinou legální stranou a časem splynula se státním aparátem. Do otevřené opozice proti vznikajícímu režimu přešli bývalí bojovníci za nezávislost Mohamed Boudiaf a Hocine Aït Ahmed.\nNová vláda se musela vypořádat s velkým množstvím problémů, z nichž nejzávažnější byla zřejmě správa majetku, který dříve patřil Evropanům. Tento majetek byl často zabírán naprosto nekontrolovaně, čemuž měly zabránit dekrety vydané 20. března 1963, podle kterých tento majetek připadal státu a byla vykonávána jeho správa. Přes tato opatření ale odchod Evropanů představoval pro zemi obrovský problém, protože byli silnou kupní a pracovní silou. Zemědělská výroba zajišťovaná státem nedokázala pokrýt poptávku po potravinách a rolnická povstání, či masová migrace do měst nebyly žádnou výjimkou.\nNa podzim 1963 se konalo ozbrojené povstání proti režimu. 8. října 1963 vypukla tzv. písečná válka se sousedním Marokem, kvůli hranicím. Tento konflikt nakonec skončil dohodou.\nRoku 1964 to vypadalo, že pozice Ahmeda Ben Belly je téměř neotřesitelná. Byl prezidentem, předsedou vlády, šéfem politbyra FLN a ministrem informací. Postupem času však rostl počet jeho odpůrců, kterým nejvíce vadila neschopnost řešit ekonomické problémy země a jeho postoj, přiklánějící se k marxismu. Kritika režimu se naplno rozpoutala na kongresu FLN v Alžíru. Hlavně armádě a jejímu představiteli Houari Boumedinovi se nelíbila rétorika závěrečného aktu kongresu, tzv. Alžírské charty, která počítala s dalšími revolučními změnami a větší kontrolou armády stranou FLN. Prezident se neodvážil odstranit Boumedina, který byl druhým mužem režimu, ale k nátlaku na něj použil odstraňování ostatních vládních představitelů. Toto došlo až tak daleko, že se nespokojení důstojníci rozhodli prezidenta odstranit. V noci na 19. června 1965 v 1:30 byl Ahmed Ben Bella zatčen. Pučisté ohlásili ustanovení tzv. Revoluční rady, které předsedal Houari Boumedine a převzetí moci.\n\nHlavním důvodem puče v roce 1965, byla pravděpodobně obava z přílišného radikalismu Ben Belly. Houari Boumedien chtěl z Alžírska vybudovat moderní a funkční centralizovaný stát, kterému by modelem byla Francie za císaře Napoleona. Nechal vypracovat nový model místní samosprávy, pod názvem Charta o místní samosprávě z roku 1967 a celou přestavbu završil vypracováním Národní charty a schválením nové ústavy dne 22. listopadu 1967. Podle ní měl být zdrojem moci v Alžírsku lid a byl nově ustaven centrální parlament – Národní lidové shromáždění.\nPřes všechna tato opatření měl stát pod kontrolou rozhlas a tištěná média, vysoké školy a vydavatelskou činnost, stejně jako kontroloval obsah kázání v mešitách.\n\nCharakteristickou pro Boumedienův režim byla snaha o co největší kontrolu ekonomiky. Cílem bylo vytvořit moderní, výkonný a soběstačný mechanismus. Toho chtěl prezident dosáhnout jednak agrární reformou, jednak urychlenou industrializací. Aby mohl své plány realizovat, bylo třeba ovládnout obrovské zásoby ropy a zemního plynu, které Alžírsko mělo. Do té doby většinu nalezišť ovládaly zahraniční společnosti, zatímco alžírská společnost Sonatrach těžila jen 5%. Záminkou, která byla použita ke znárodnění podílů těžebních firem se stala tzv. šestidenní válka. Alžírský tisk rozpoutal kampaň proti americkým těžebním společnostem, které údajně z peněz utržených za prodej alžírské ropy podporovaly izraelskou vládu. Vrchol znárodňování přišel v roce 1971, kdy prezident ohlásil tzv. ropnou dekolonizaci a převzal 51% podíl ve všech francouzských společnostech.\nDalší posílení pozice viděl Boumedien v „zemědělské revoluci“. Rozhodl se proto znárodnit půdu velkostatkářů, čímž chtěl napojit sedláky a zemědělce na vnitřní trh a především tak mohl mnohem lépe kontrolovat významnou část společnosti. Sama agrární reforma byla zahájena v listopadu 1971 a spočívala v rozdělení 1,5 milionu ha půdy mezi drobné sedláky a bezzemky, kteří byli nuceni vstupovat do zemědělských družstev.\n\nAlžírská zahraniční politika byla známá díky podpoře národů bojujících za nezávislost. Dalo by se říct, že tento postoj byl charakteristickou tendencí tohoto státu. Alžírsko podporovalo Africký národní kongres v JAR, nebo zprostředkovávalo jednání mezi Irákem a Íránem. Prezident Boumedien byl také mimo jiné iniciátorem vzniku Skupiny 77. Tato organizace spojovala 77 rozvojových zemí a obhajovala jejich právo na znárodňování těžebního průmyslu, jako prostředku pro dosažení lepší životní úrovně obyvatelstva.\nDíky znárodňování se však výrazně zhoršily vztahy mezi Alžírskem a Francií.\n\nPrezident Boumedien zemřel v roce 1978. Jeho nástupcem se stal plukovník Chadli Bendjedid. Jeho zvolení měl „na svědomí“ Kasdi Merbah, který měl pod kontrolou alžírské tajné služby a prosadil Bendjedida na úkor ostatních uchazečů. Chadli Bendjedid se tak stal generálním tajemníkem FLN a 7. února 1979 byl zvolen prezidentem. První léta jeho vlády byla podobně autoritářská jako léta vlády jeho předchůdců. Přesto se na konci 80. let stal iniciátorem jistého uvolnění. Sám Bendjedid byl spíše pragmatik a měl sklony řešit spory dohodou. Pracoval rovněž na zlepšení vztahů s Francií.\n\nAlžírsko bylo prezentováno jako země, která se dynamicky rozvíjí a prosperuje. Na konci 80. let se ale ukázalo, že má také obrovské problémy. Alžírsko zatěžovaly zejména rychle rostoucí zadluženost, neúnosná závislost na vývozu ropy a plynu a nevýkonné zemědělství. Všechny tyto problémy byly ještě násobeny populační explozí a nekontrolovatelným exodem obyvatel do měst.\nChadli Bendjedid řešil vzniklou krizi zastavením industrializace a stavby tzv. socialistických vesnic. Začal také do země zvát zahraniční investory a podpořil privatizaci dříve znárodněné půdy. Země byla však stále závislá na dovozu potravin, léků a spotřebního zboží, protože veškeré finance odcházely na splacení obrovských zahraničních dluhů.\n\nSystém zavedený v Alžírsku přestával uspokojovat základní potřeby. Lidé neměli práci, byl nedostatek bytů, nedostatkové byly základní potraviny a léky. Autoritativní režim rychle ztrácel podporu obyvatel. Východisky z této situace se stávala emigrace, hospodářská kriminalita apod. Prezident Bendjedid se tuto situaci snažil řešit již výše zmíněnými reformami, které podporoval omezenými prvky tržních principů.\nV souvislosti s krizí začala vznikat hnutí a organizace, které se orientovaly na islám nebo byly levicově či berbersky zaměřené. Prezident musel s opozičními silami do jisté míry počítat a islamisty bral spíše jako protiváhu levicovým aktivistům, kteří odmítali jeho reformy. Byly zřejmé jisté ústupky u jeho strany, jako např. Zákon o rodině, který zaváděl mnohoženství a poručnictví i pro dospělé ženy, které měly udržet islamisty v příznivé náladě. Přesto se však tyto snahy nakonec minuly účinkem.\n\nNa konci 80. let došlo k vyostření situace. V ulicích alžírských měst se konaly demonstrace, které hraničily s výtržnostmi. Terčem nespokojených obyvatel se stávaly budovy stáních firem či rezidenční čtvrti. Dne 5. října 1988 vyšly do ulic statisíce lidí. Zřetelná byla snaha jednotlivých hnutí ovládnout tyto demonstrace. 6. října byl vyhlášen výjimečný stav. Demonstranti byli rozháněni gumovými projektily, slzným plynem a také ostrou municí. Pořádek byl obnoven až 10. října a tyto dny, znamenající konec vlády jedné strany v Alžírsku, se do jeho dějin zapsalo jako tzv. černý říjen.\n\nDokument, který byl schválen 23. února 1989 se distancoval od socialismu a byl základem pro reformy, kterými chtěl prezident Bendjedid najít východisko z krize. Nová ústava výslovně a bez dalších podmínek zaručovala svobodu projevu a shromažďování a povolila existenci „sdružení politického charakteru“, politických stran. Byla také zakotvena odpovědnost vlády parlamentu a funkce armády se měla nadále omezit jen na obranu země, nikoli na její řízení.\nNa základě nových ustanovení začaly v Alžírsku vznikat nové politické strany a první nezávislé noviny. Alžírsko bylo jednou z prvních arabských zemí, která zrušila úřad provádějící dohled nad informacemi.\nReformy nemohly minout ani ekonomickou oblast. Roku 1990 byl zrušen státní monopol na provoz bankovních a finančních institucí a zahraniční obchod.\n\nIslám byl v ústavě definován jako státní náboženství, zdroj duchovní síly národního hnutí a strážce morálních hodnot společnosti. Samotní islamisté měli v zemi poměrně silnou pozici, která rostla téměř stejnou rychlostí jako ekonomické a sociální problémy.K jejich radikalizaci však došlo až v 80. letech 20. stol. Ze začátku představovali pouze jakousi protiváhu vůči levicově orientovaným obyvatelům, ale postupem času se část jejich kazatelů začala přiklánět k džihádismu. V této době také došlo k prvnímu ozbrojenému povstání skupiny radikálních muslimů. Schválení nové ústavy pak dalo impuls k prvním snahám o sjednocení islamistického hnutí. Roku 1989 tak byla založena Islámská fronty spásy (FIS), organizace, která měla zastřešovat jednotlivé skupiny a hnutí. Program této fronty žádal hlavně reformu alžírských zákonů, boj proti alkoholu, podporu drobných rolníků, boj proti státním monopolům a spravedlivější rozdělování prostředků plynoucích z exportů ropy a zemního plynu. Díky svému postoji a pravděpodobně také charismatu kazatelů měla FIS stále více příznivců, což vedlo v roce 1990 k jejímu vítězství ve volbách do místních samospráv.\n\nPodle očekávání Islámská fronty spásy také vyhrála první kolo voleb do alžírského parlamentu. To způsobilo rozštěpení alžírské veřejnosti na dva tábory. Podle jedné strany bylo nutné okamžitě zastavit volební proces, protože parlament ovládaný islamisty považovali za přímou hrozbu. Druhá strana trvala na pokračování voleb, které odrážely názor alžírské populace. Armáda byla rozhodnuta zasáhnout, pokud by se ve volbách pokračovalo, což se nakonec uskutečnilo 11. ledna 1991. Generálové donutili Bendjedida rezignovat na prezidentský úřad. Moci ve státě se ujal Hlavní bezpečnostní výbor. Dodnes tento zásah vyvolává rozporuplné reakce. Jeho obhájci jej považují za zabránění vzniku alžírského islámského státu, opozice tvrdí, že tento zásad vyřadil ze hry umírněné islamisty a otevřel prostor pro džihádisty.\nSituace v Alžírsku se začala opět zhoršovat. Radikálové stáli za prvními útoky v listopadu 1991 a svou činnost také začalo Islámské ozbrojené hnutí (MIA). K vrcholu se násilnosti islámských skupin dostaly mezi léty 1994–98. Nejčastějšími cíli byli novináři, cizinci umělci a intelektuálové.\n\nKromě výše zmíněného Islámského ozbrojeného hnutí působily v Alžírsku také Islámské ozbrojené skupiny (GIA), které měly vliv hlavně na venkově, kde prosazovaly specifickou formu islámu. Tyto skupiny se během 90. let stávaly natolik dominantní, že prováděly útoky i na území Francie. Protiváhou těmto radikálním organizacím se stala tzv. AIS, Islámská armáda spásy, vzniklá ze skupin, které byly loajální k FIS.\nAlžírsko bylo od roku 1992 v rukou armády, které nasazovala do boje proti islamistům speciálně vycvičené jednotky. Obě znesvářené strany odmítaly jakákoliv jednání. Až prezident Liamine Zéroual roku 1995 začal vyjednávat s částí islamistů. Jednání přinesla své ovoce a na konci roku 1997 bylo vyhlášeno jednostranné a bezpodmínečné příměří.\n\nV současnosti je prezidentem Alžírska Abdelazíz Buteflika, bývalý ministr zahraničí, který má podporu stran RND a Hamásu. Buduje režim se silnými prezidentskými prvky a omezenými demokratickými pravomocemi.\nAlžírská ekonomika je na vzestupu hlavně díky příjmům z ropy a zahraničním investicím.\n\n"}
{"id": "425093", "url": "https://cs.wikipedia.org/wiki?curid=425093", "title": "Maxim Biller", "text": "Maxim Biller\n\nMaxim Biller (* 25. srpna 1960 Praha) je německý spisovatel a sloupkař.\n\nNarodil se v Praze v rusko-židovské rodině, která roku 1970 emigrovala do Západního Německa. Biller studoval v Hamburku a Mnichově, kde začal přispívat do novin a týdeníků včetně life-stylového časopisu \"Tempo\". Jeho sestra Elena Lappin je rovněž spisovatelkou. Od roku 1990, kdy vyšel povídkový soubor \"Až budu bohatý a mrtvý\", je Biller obecně známým autorem.\n\nBiller žije v Berlíně a pravidelně píše sloupky do \"Frankfurter Allgemeine Zeitung\". Billerovo sarkastické a provokativní dílo opakovaně vzbuzuje kontroverze; vydání románu \"Esra\" (2003) mělo dokonce soudní dohru, kdy autora zažalovali ti, kteří se poznali v románových postavách.\n\nOd roku 2015 vystupoval Biller v diskusním pořadu o literatuře \"Das Literarische Quartett\" (Literární kvartet), který vysílá ZDF. V lednu 2017 však oznámil, že už se kritických diskusí nadále nebude účastnit, neboť se chce opět více věnovat vlastní literární tvorbě.\n\n\n\n\n\n\n\n\n\nKromě výše uvedených knih vyšlo v českém překladu časopisecky též:\n\n\nRecenze v českých médiích\n"}
{"id": "425098", "url": "https://cs.wikipedia.org/wiki?curid=425098", "title": "EDC", "text": "EDC\n\nZkratka EDC může znamenat:\n\n"}
{"id": "425106", "url": "https://cs.wikipedia.org/wiki?curid=425106", "title": "Zelená úsporám", "text": "Zelená úsporám\n\nZelená úsporám je rozsáhlý program Ministerstva životního prostředí ČR spravovaný Státním fondem životního prostředí, který poskytuje dotace pro energetické úspory. Je financován z prostředků získaných z prodeje emisních povolenek na vypouštění skleníkových plynů dle Kjótského protokolu. Povolenky byly prodány převážně do Japonska.\n\nProgram poskytuje nevratné dotace na zavedení vytápění na bázi obnovitelných zdrojů energie a na opatření k energetickým úsporám rekonstrukci nebo stavbě rodinných nebo bytových domů. Dotace jsou konkrétně poskytovány na zateplení domů, výměnu oken, pořízení rekuperace tepla, výměnu neekologického zdroje vytápění či teplé vody za ekologický (kotle na biomasu, solární kolektory, tepelná čerpadla) a pořízení nového pasivního domu.\n\nDotace mohly být čerpány od 22. dubna 2009 až do 31. prosince 2012. O dotaci bylo možné žádat před realizací opatření i po ní, podporu však nemohly získat projekty dokončené před vyhlášením programu. Podporu nemohly získat ani opatření realizovaná na objektech rekreačních a průmyslových. \n\nPřijímání žádostí o podporu bylo zastaveno 29. října 2010. Do té doby program obdržel přes 75 tisíc žádostí (pokrývajících přes 200 tisíc domácností). V prosinci 2010 bylo přes 39 tisíc žádostí za 10,1 miliardy schváleno, 10,5 tisícům žádostí pak již bylo vyplaceno 1,3 miliardy Kč. Díky prodeji emisních povolenek měl k dispozici 18 miliard korun, což je podle odhadů fondu o 3 – 5 miliard méně, než je požadováno. \n\nV srpnu 2013 byl program Zelená úsporám obnoven. Od této doby se mohou podávat žádosti o dotace. K prvním výplatám má poté dojít na podzim 2013. Vyčleněna je více než 1 miliarda a program bude trvat do roku 2021. Finance se čerpají ze zdrojů Státního fondu životního prostředí ČR. Finance se budou opět čerpat z emisních povolenek. Předpokládalo se, že na konci roku 2013 dojde ještě k navýšení rozpočtu. Výše dotace je nejméně 30 % a nejvíce 55 %.\n\nV roce 2014 zaregistroval program Nová zelená úsporám celkem 6 110 žádostí o finanční podporu v celkové výši cca 1,4 miliardy korun. Žádosti bylo možné podávat od 1. dubna do 31. prosince 2014. Nevyčerpané prostředky měly být podle ministra životního prostředí Richarda Brabce převedeny do roku 2015.\n\nStátní dotační program \"Nová zelená úsporám\" přispívá v letech 2015–2021 na zateplení, výměnu oken a kotlů, instalaci tepelných čerpadel nebo i fotovoltaických systémů na střechy rodinných domů. Hlavním cílem je snížit podíl ročních emisí CO2. \n\nOblasti podpory pokrývají:\n\n\nOd konce roku 2015 stát nabízí majitelům rodinných domků investiční dotaci na instalaci fotovoltaické elektrárny (solární elektrárny) na klíč. Předpokládané ukončení příjmu žádostí je nejpozději 31. 12. 2021 nebo vyčerpáním stanovené alokace. Maximální výše podpory na pořízení domácí fotovoltaiky na rodinný dům dosahuje 35 až 155 tisíc ve většině krajů. Žadatelé z Moravskoslezského, Karlovarského a Ústeckého kraje jsou zvýhodněni a ve vybraných podoblastech dotačního programu získají o 10 % finančních prostředků navíc. \n\n"}
{"id": "425107", "url": "https://cs.wikipedia.org/wiki?curid=425107", "title": "Austrálské jazyky", "text": "Austrálské jazyky\n\nAustrálské jazyky jsou skupinou jazyků domorodých obyvatel Austrálie a některých malých přilehlých ostrovů. Jde o skupinu, která pravděpodobně nemá společný původ a netvoří tak jednotnou rodinu.\n\nZ původního počtu 250–600 jazyků, zaznamenaných na konci 18. století, dnes zbývá kolem 150. Jedná se vesměs o jazyky s malým počtem mluvčích, pouze 20 z nich není akutně ohroženo vymřením. Dělí se většinou na 16 jazykových rodin, z nichž největší je rodina pama-nyungan. Hovoří jimi přibližně 43 000 mluvčích, což je kolem 14 % všech Austrálců.\n\n\nVzájemná příbuznost jednotlivých rodin je sporná a je pravděpodobné, že jsou výsledkem několika vzájemně promíšených migračních vln. Mezi austrálské jazyky tradičně nebývají řazeny dnes již vymřelé jazyky původních Tasmánců, které tvoří samostatnou skupinu.\n\n\n"}
{"id": "425108", "url": "https://cs.wikipedia.org/wiki?curid=425108", "title": "Emo", "text": "Emo\n\nEMO (zkratka výrazu „emoce“ - ale z anglického „emotions“) je americký slangový výraz označující subkulturu, která je definována punkově orientovanou módou a emo hudební stylem, vyznačující se mladistvou přecitlivělostí a touhou po romantice. Její příslušníci si často libují v ponuré romantice, melancholii a důrazu na vlastní prožitky odehrávající se v jejich vnitřním světě. Někteří vyznavači jsou okouzleni temnotou a samotou. EMO získalo na popularitě v první dekádě 21. století.\n\nSlovo \"emo\" je používáno ve více významech, bývá např. užíváno k označení depresivních pocitů, pro přehnané melodrama či ublíženost.\n\nEmo bývá médii prezentováno ve spojení s sebepoškozováním a sebevraždami, náklonností ke smrti a temnotě a vášnivé lásce k Emo, Screamo, MetalCore kapelám jako je například My Chemical Romance.\n\nOd poloviny osmdesátých let byl výraz \"emo\" používán výhradně pro hudební styl tehdejší washingtonské punkové scény. Když se hudba koncem devadesátých let dostala do povědomí širšího publika, začalo slovo nabývat dalších významů.\n\nPůvod výrazu samotného je nejasný. Jedním z nejrozšířenějších názorů je, že označení \"emo\" se poprvé objevilo v roce 1985 v rozhovoru s Ianem MacKayem (tehdejším členem skupiny Embrace) v časopise \"Flipside\" (číslo 47). Krátce nato se začal výraz \"emo\" (případně emo-core) používat jako zkratka z „emotive hardcore“ či „emotional hardcore“, stylu hudby, který v té době ovládal Washington, D.C..\n\nPo roce 2000 začaly hudební skupiny jako \"Dashboard Confessional\" popularizovat dramatičtější a osobnější „emo“ styl, jehož texty daleko více oslovovaly mladistvé, poprvé zakoušející životní a vztahovou frustraci. Spolu s tím začala být hudba známější, a „emo“ začalo být okolím používáno jako termín pro přehnané melodrama či ublíženost.\n\nKdyž začala velká vydavatelství zařazovat skupiny jako „emo“, postupně se sjednotily i zpočátku různé styly jejich prezentace( Screamo, Emo, MetalCore ).\n\nMóda vychází z punku, rocku a metalu, je doplněna výrazným barvením vlasů a při vhodných příležitostech také nepřehlédnutelným líčením okolo očí v temných odstínech (často i u mužů). Oblékají se rádi do khaki a černé barvy, které kombinují s růžovou, nosí také nátepníky, náramky, pásky, dále si lakují nehty na černo a jejich účes je střižen tak, aby překrýval jedno oko.\n\nJako EMO jsou označovány dva různé styly oblékání tvrdý styl (EmoCore) a jemný styl (New Generation). První vychází z „indie EMO“ scény devadesátých let, a má vazby na indie rock a punk rock.\n\nDruhý populární styl je mixem stylů a vyznačuje se rovnými nebo natupírovanými vlasy (typicky černou, červenou, blond, růžovou nebo nějaký nepřirozený odstín tmavé nebo naopak výrazné barvy). Muži nosí upnuté kalhoty a ženy sukně.\n\n"}
{"id": "425113", "url": "https://cs.wikipedia.org/wiki?curid=425113", "title": "Epoxid", "text": "Epoxid\n\nEpoxid je cyklický ether se třemi atomy v kruhu. Do tohoto kruhu lze přibližně vepsat rovnostranný trojúhelník, proto má molekula vysoké kruhové napětí. Toto napětí činí epoxidy reaktivnějšími, než jsou jiné ethery. Jednoduché epoxidy mají název podle původní sloučeniny ethylenoxidu neboli oxiranu, například \"chlormethyloxiran\". Jako funkční skupina mají epoxidy prefix epoxy-, například ve sloučenině \"1,2-epoxycyklohepten\", která se nazývá také \"cykloheptenepoxid\" nebo prostě \"cykloheptenoxid\".\n\nPolymer obsahující nezreagované epoxidové jednotky se nazývá \"polyepoxid\" nebo \"epoxidová pryskyřice\" (někdy jen \"epoxid\"). Epoxidové pryskyřice se používají jako lepidla, nátěrové hmoty nebo konstrukční materiály. Polymerizací epoxidu vzniká polyether, například ethylenoxid polymeruje na polyethylenglykol, též známý jako polyethylenoxid.\n\nMezi hlavní průmyslově vyráběné epoxidy patří ethylenoxid a propylenoxid, jichž se vyrábí ročně přibližně 15 milionů, resp. 3 miliony tun. Epoxidace ethenu spočívá v katalytické reakci s kyslíkem podle této stechiometrické rovnice:\n\nPřímá reakce kyslíku s alkeny je použitelná jen pro tento epoxid. U jiných alkenů, ani u propenu, to takto nefunguje.\n\nVětšina epoxidů se vyrábí působením peroxidových reagencií na alkeny, které se tak oxidují atomárním kyslíkem. Mezi typická peroxidová reagencia patří peroxid vodíku, peroxykarboxylové kyseliny (vznikající přímo v místě reakce nebo předem připravené) a alkylhydroperoxidy. Ve specializovaných aplikacích se využívají i jiná peroxidová reagencia, například dimethyldioxiran.\n\nV největším měřítku se tento postup používá při výrobě propylenoxidu z propenu buď pomocí t-butylhydroperoxidu nebo ethylbenzenhydroperoxidu. Pro laboratorní operace se častěji používá Priležajevova reakce. Ta je založena na oxidaci alkenu peroxykyselinou, například kyselinou meta-chlorperoxybenzoovou (m-CPBA). Lze to ilustrovat na epoxidaci styrenu kyselinou perbenzoovou na styrenoxid.\n\nReakce probíhá mechanismem běžně známým jako \"motýlkový mechanismus\". Na peroxid se díváme jako na elektrofil, zatímco alken je nukleofil. Reakci lze považovat za koordinovanou.\nHydroperoxidy se využívají také v katalytických enantioselektivních epoxidacích, například v Sharplessově epoxidaci nebo v Jacobsenově epoxidaci. V takových případech je kyslík dodáván oxidem nebo peroxidem kovu. Společně s Shiovou epoxidací jsou tyto reakce užitečné pro syntézu chirálních epoxidů.\n\nTato metoda je variantou Williamsonovy syntézy etherů. V tomto případě alkoxidový iont intramolekulárně nahradí chlorid. Prekurzory se nazývají halogenhydriny (halohydriny). Například pro 2-chlorpropanol:\n\nPřibližně polovina světové produkce propylenoxidu vzniká touto cestou.\n\nV Johnsonově-Coreyově-Čajkovského reakci vznikají epoxidy z karbonylových skupin a ylidů sulfonia.\n\nNásledující reakce jsou typické pro epoxidy.\n\n\nPerepoxidy jsou epoxidy s jedním atomem kyslíku navíc. Jsou izoelektronové a izostrukturální s příbuznými sulfoxidy odvozenými od episulfidů, které jsou dobře popsány. Perepoxidy jsou navrženy k použití jako meziprodukty pro fotosenzitivní oxidaci alkenů, jako když jsou zasychající oleje (složky některých barev a laků) vystaveny vzduchu a světlu. Tyto meziprodukty vznikají adicí singletového kyslíku ke dvojné vazbě. Perepoxidy se rychle přeuspořádávají na allylhydroperoxidy.\n"}
{"id": "425115", "url": "https://cs.wikipedia.org/wiki?curid=425115", "title": "Janek Kroupa", "text": "Janek Kroupa\n\nJan „Janek“ Kroupa (* 23. června 1974 Praha) je český investigativní novinář, vystupující často po boku svého staršího kolegy, novináře Josefa Klímy. \n\nOd roku 1996 pracoval v TV Nova, a to v pořadech \"Občanské judo\", od roku 1997 \"Na vlastní oči\" a \"Natvrdo \"etc\".\" Jeho reportáže rovněž vysílá Česká televize a otiskuje deník \"Mladá fronta DNES\". \n\nOd roku 2014 pracuje jako investigativní reportér pro Český rozhlas.\n\nJe znám svými investigativními reportážemi o kauzách Berdychova gangu, Zdeňka Doležela „Pět na stole v českých“ – Budišov, poslance Jana Moravy, nevěstince Miloslava Mrštiny, či vládního nákupu transportérů Pandur II.\n\nJanek Kroupa je držitelem ceny Elsa (2005), Novinářské křepelky (2007) a ceny vysokého komisaře OSN pro uprchlíky za válečné reportáže. \n\nV roce 2014 získal společně s polskými kolegy Bertoldem Kittelem a Jaroslawem Jabrzykem polskou novinářskou cenu Grand Press v kategorii investigativní žurnalistika. Oceněná reportáž natočená pro pořad Superwizjer polské televize TVN a pro Radiožurnál se zabývá pašováním zbraní z Česka na východní Ukrajinu. Janek Kroupa, který se vydával za českého obchodníka se zbraněmi, kontaktoval polského překupníka Andreje Izdebského a domlouval s ním prodej zbraní proruským povstalcům. Schůzky byly nahrávány skrytou kamerou.\n\nNovinářská práce Janka Kroupy vyvolala i kontroverze.\n\nRoku 2006 se Janek Kroupa v pořadu Na vlastní oči Televize Nova věnoval tzv. kauze Budišov, kde mělo jít o korupci a dotační podvod při rekonstrukci budišovského zámku. Den před odvysíláním reportáže (10.10.2006) policie zatkla skupinu, kterou podezírala z vydírání a manipulace s dotacemi. Ve skupině je mimo jiné starosta Budišova Ladislav Péťa a Zdeněk Doležel. Tehdejší náměstkyně Věra Jourová mezi nimi není, protože byla na služební cestě v zahraničí. Policie ji zatkla až při návratu přímo na letišti. Kauzu od počátku dozoroval státní zástupce, o vazbách rozhodl soud. Dne 11. 10. 2006 večer vysílá TV NOVA reportáž Hráči, kterou natočil Janek Kroupa. Dlouhá je cca 40 minut a zhruba 4 minuty se týkají účasti Věry Jourové. Jako o Věře o ní mluví skupina v čele se starostou Péťou. \n\nPolicie zatýkala výhradně na základě svých zjištění, TV NOVA žádné dokumenty, nahrávky ani svědectví v té době policii nepředala. Policie si je vyžádala až v týdnu od 12.10. 2006.\n\nRoku 2008 soud pravomocně rozhodl, že údajný skutek se nestal. Nejznámější tvář kauzy, Věra Jourová, následně vysoudila za neoprávněný pobyt ve vazbě odškodnění ve výši 3,6 milionu Kč. Jediným odsouzeným, ale v jiné kauze, se nakonec stal Marek Řičář za dotační podvod a legalizaci výnosů z trestné činnosti. Ten byl zároveň i jedním z hlavních svědků v případu, Řičářovi měl údajně starosta Péťa vyhrožovat zabitím. Řičář byl dlouhou dobu v programu na ochranu svědků a skrýval se i s celou rodinou pod změněnou identitou v zahraničí, protože mu prý hrozilo nebezpečí. \n\nNěkteří kritici považují Kroupův přístup ke kauze za neprofesionální a neetický. Zároveň se však upozorňuje na možné pochybení policie a vyšetřovatelů a skutečnost, že by k neoprávněnému uvěznění nedošlo. Janek Kroupa opakovaně upozorňuje, že nikoho od vazby neposlal, policie konala na základě svých zjištění pod dohledem státního zástupce a vazbu pro zmíněné schválil soud.\n\nV roce 2014 se v Českém rozhlase zabýval internetovými stránkami Československé pedofilní komunity (ČEPEK). Kroupa spolu s kolegyní Markétou Chaloupskou upozornil, že na webu zcela veřejně existuje kupříkladu pedofilní seznamka nebo možnost sdílet a komentovat fotografie dětí. Některé dokonce zcela adresně, se jmény i detaily z jejich života. Web kritizovala přední česká sexuoložka Růžena Hajnová, podle ní byly některé fotografie, které zde byly vystaveny, za hranou zákona. Oproti tomu někteří čeští sexuologové jako Petr Weiss a Ondřej Trojan si myslí, že je takový web v pořádku.Sám ČEPEK se prezentuje jako sdružení pedofilů, které chce mimo jiné ukázat, že být pedofilem neznamená být člověkem, který zneužívá děti. Autoři webu prohlašují, že jsou proti jakémukoli zneužívání dětí. Seznamku ČEPEK hájil tím, že je od svého založení určena výhradně pro osoby nad 15 let života a toto pravidlo musí splňovat všechny zveřejněné příspěvky. Na webu pedofilie-info.cz se ale podle serveru irozhlas.cz objevilo i několik inzerátů - třeba v tomto znění: „Ahoj, jsem člověk s romantickou duší a mám rád procházky přírodou. Hledám holku, která by chtěla se mnou sdílet tyto neobyčejné okamžiky,“ stojí v jednom s inzerátů. Holky na procházky podle něj hledá muž, který preferuje dívky ve věku 5 až 15 let. \n\nNa základě Kroupových reportáží začala web ČEPEKu prověřovat policie. Po roce prošetřování ukončila se závěrem, že nedošlo k žádnému pochybení ve vztahu k českému trestnímu ani přestupkovému právu. Za pochybení ale označila možné porušení autorského práva u profilových obrázků, v sekci Seznamka totiž byly fotky reálných dětí.\n\nV pozadí webu stojí učitel základní školy Karel Žák. On sám se k pedofilii nehlásí, ačkoli stránky jsou registrované na jeho jméno. Zástupci ČEPEKu se zúčastnili rozhovoru s Kroupou. Následně ho ale na svém fóru označili za neseriózně sestříhaný. Zřizovatel stránek, Karel Žák podal na práci Janka Kroupy stížnost na Radu pro rozhlasové a televizní vysílání a Radu Českého rozhlasu.\n\nRada ČRo neshledala žádná závažná pochybení.\n\nRRTV zahájila 1. října 2014 s ČRo správní řízení pro porušení zákona o provozování rozhlasového a televizního vysílání s odůvodněním, že \"osobní domněnky reportéra Janka Kroupy a reportérky Markéty Chaloupské byly vydávány za ověřená fakta, osobní hodnotící komentáře obou reportérů nebyly odděleny od informací zpravodajského charakteru, poskytované informace byly deformovány opomenutím důležitých skutečností, reportáž jako celek byla z hlediska zdrojů informací netransparentní a některé prezentované informace nebyly dostatečně vyvážené pro svobodné vytváření názorů.\" 14. května 2015 bylo správní řízení RRTV s ČRo ukončeno. Výsledkem bylo upozornění ČRo na porušení zákona v jeho vysílání. Vzhledem k tomu, že nešlo o opakované provinění, zůstalo bez dalších sankcí.\n\nNa přelomu let 2017 a 2018 pracoval Janek Kroupa na reportážích zabývajících se hospodařením společnosti Agrofert na 1700 hektarech cizích pozemků. Pro způsob pojetí těchto reportáží se dostal do ostrého konfliktu s ředitelem Českého rozhlasu Reném Zavoralem. Ten kritizoval nedostatečné uvedení tématu do kontextu problematiky. Hospodaření na cizích pozemcích je v českém zemědělství problém strukturální, kdy cca 3-5 % zemědělské půdy v České republice je obhospodařováno neoprávněně, což jsou řádově stovky tisíc hektarů. Podíl Agrofertu na celospolečenském rozsahu této činnosti je tak nesrovnatelně menší než jeho podíl na českém zemědělství jako takovém.\n\nKroupa těmto výtkám oponoval tím, že Andrej Babiš jako majitel Agrofertu je zároveň představitelem státní moci, a proto je jeho činnost předmětem většího společenského zájmu než u ostatních zemědělců.\n\nRada Českého rozhlasu nechala k přijatelnosti zpracování tématu novinářem Kroupou zpracovat tři odborné analýzy. Následně se opírala zejména o jednu z nich s odůvodněním, že zbývající byly obsahem nebo formou nevyhovující. Janek Kroupa tento výběr považoval za pouze účelový s odůvodněním, že zvolená analýza k němu byla nejkritičtější. Celý názorový střet prezentoval jako pokus o cenzuru a zastrašování novinářů a trvá na tom, že předmětem kritiky je ve skutečnosti samotný výběr tématu. Ředitel Zavoral i celá rada ČRo na svém jednání toto obvinění odmítla a trvá na tom, že potíž spočívá pouze ve zpracování tématu. Jeden z jejích členů vyjádřil údiv nad tím, že jednání rady probíhá v atmosféře strachu kvůli řadovému novináři.\n\nNa stranu Kroupy se postavila část kolegů v Českém rozhlase, včetně šéfredaktora zpravodajství Jana Pokorného. Jiní novináři jeho přístup naopak hodnotili kriticky jako znevažování veřejnoprávního média, jeho představitelů, organizační hierarchie a celého vnitřního kontrolního mechanismu.\n\nJe synem politologa Daniela Kroupy. S manželkou Žanetou má dceru Julii.\n\nSpolu se Zdeňkem Čechem napsal v roce 2006 knihu (ISBN 8086983072) s dotiskem v roce 2011 (ISBN 9788087423264)\n\n"}
{"id": "425121", "url": "https://cs.wikipedia.org/wiki?curid=425121", "title": "Lest We Forget", "text": "Lest We Forget\n\nLest We Forget je kompilace americké hudební skupiny Marilyn Manson. Vyšla 28. září 2004 a tvoří ji 17 nejúspěšnějších dosavadních hitů této skupiny. Mezi nimi i coververze hitu „Personal Jesus“ od Depeche Mode.\n\n\n\n"}
{"id": "425135", "url": "https://cs.wikipedia.org/wiki?curid=425135", "title": "Aramidová vlákna", "text": "Aramidová vlákna\n\nAramidová vlákna jsou textilie z polyamidů s dlouhým uhlovodíkovým řetězcem, z jehož peptidických vazeb nejméně 85 % musí být spojeno se dvěma aromatickými jádry. Označení aramid vzniklo ze spojení slov aromatický polyamid. \n\nZpravidla se rozeznávají dvě skupiny: \n\n1967 meta-aramid nomex uveden na trh (DuPont)\n\n1972 komerční výroba para-aramidu kevlar (DuPont)\n\n1982 výroba para-aramidu \"arenka\" (AKZO), 1984 pod názvem twaron\n\n1987 para-aramid \"technora\" (Teijin) uveden na trh\n\n1998 para-aramid \"armos\" (různí výrobci v Rusku) uveden na trh \n\nTechnologie výroby aramidů není veřejně známá. V odborné literatuře se uvádějí jen pravděpodobné výrobní postupy: Výchozí roztok se získává polykondenzací aromatického chloridu kyseliny dikarboxylové s aromatickým diaminem. \n\nK textilnímu zpracování se dodává:\n\n Aramidy se řadí k vláknům s vynikajícími vlastnostmi, tzv. \"high performance fibers\". Porovnání některých vlastností s podobnými materiály:\n\nMimo vysoké pevnosti a odolnosti proti horku se aramidy vyznačují značnou odolností vůči chemikáliím. Vlákna se netaví, teprve při cca 400 °C zuhelnatí.\n\nK nevýhodám patří malá odolnost proti ultrafialovému záření a vlhku a obtížná barvitelnost.\n\n Ochranné oděvy pro horké provozy, osobní pancíře\n\nVýztuž kompozitů na součásti dopravních prostředků a stavebního materiálu.\n\nFiltry, pneumatikové kordy \n\nje varianta aramidu. Vlákno je absolutně nehořlavé, lehce nažloutlé, při 400 °C se rozkládá. Vyrábí se jako filament a stříž. Známé značky jsou \"Lenzing P84\" a Kermel.\n\n\n"}
{"id": "425153", "url": "https://cs.wikipedia.org/wiki?curid=425153", "title": "Erlenmeyerova baňka", "text": "Erlenmeyerova baňka\n\nErlenmeyerova baňka (lidově erlenka) je druh chemického varného skla používaného v chemických a biologických laboratořích. Je to baňka zdánlivě hranatého tvaru s rozšířeným dnem a zúženým hrdlem, její oficiální název je kuželová baňka dle Erlenmeyera. Vyrábí se z čirého varného skla a používá se k míšení chemikálií či ke kultivaci rostlinných explantátů. Vyrábí se v několika velikostech. Erlenmeyerova baňka se vyrábí s kalibrací, či bez kalibrace. Jmenuje se po německém chemiku Emilu Erlenmeyerovi, který ji v roce 1861 vytvořil.\n"}
{"id": "425154", "url": "https://cs.wikipedia.org/wiki?curid=425154", "title": "Credit default swap", "text": "Credit default swap\n\nCredit default swap (swap úvěrového selhání, česky \"výměna nesplaceného úvěru\", nebo eufemisticky \"pojištění proti nesplacení dluhopisu\", zkráceně CDS) je úvěrový derivát, který slouží k přenosu úvěrového rizika z jednoho subjektu na jiný. Strana, která koupila kontrakt CDS, se chce zajistit proti riziku úvěrového selhání podkladového aktiva (např. dluhopisu). Na druhé straně, prodávající se zavazuje uhradit ztrátu v případě zmíněného selhání. Za tuto ochranu si prodávající strana nechává platit určitou prémii.\n\nCDS kontrakty jsou často přirovnávány k pojištění, ale je zde několik zásadních rozdílů:\n\nV důsledku světové finanční krize začal být CDS považován za systémové riziko pro ekonomiku, zejména proto, že původní netransparetní „výměny“ dluhů a nulová regulace vedly dominovým efektem k bankrotu celého řetězu věřitelů. Mnozí ekonomové i politici tak viní CDS ze zhoršení dopadů finanční krize, zejména na příkladu Řecka.\nCredit default swap je swapový kontrakt, podle kterého kupující platí prodávajícímu pravidelně určitou částku (prémii). Naproti tomu se prodávající zaručuje vyrovnat ztrátu, která by vznikla, pokud by nastala kreditní událost (např. platební neschopnost) referenčního emitenta (zjednodušeně subjekt, jímž emitované dluhopisy si chceme zajistit) a závazky vyplývající z podkladového aktiva (např. dluhopisové kupóny) by nebyly řádně placeny. Zajímavostí CDS kontraktu je, že kupující nemusí vlastnit žádné pohledávky za referenčním emitentem a přesto kontrakt může koupit.\n\nKreditní událostí (, ) může být myšleno zpoždění splácení závazků, nesolventnost, propad do konkurzu, úpadek společnosti a často i restrukturalizace dluhů.\n\nPro ujasnění mechanismu si představme příklad, že si investor koupí CDS kontrakt od Citibank, chránící proti kreditní události referenčního emitenta AIG Corp. Investor bude platit pravidelné platby společnosti Citibank, za poskytnutou ochranu. V případě, že se AIG dostane do úpadku nebo nebude platit kupónové platby ze svých dluhopisů, Citibank s investorem toto selhání vypořádá jedinou platbou a CDS kontrakt je ukončen.\nJestliže tento investor vlastní dluhopisy AIG, lze celou operaci považovat za formu zajištění.\nAle CDS kontrakt si investor může koupit i bez toho, že vlastní dluhopisy emitované AIG – jedná se tedy o spekulaci proti solventnosti AIG. Pokud se AIG opravdu dostane do platební neschopnosti, investor bude odměněn vypořádáním od Citibank.\n\nPokud nastane kreditní událost u AIG, Citibank se s investorem vypořádá buď odkupem dluhopisů za hodnotu par (čistá hodnota dluhového cenného papíru) anebo Citibank investorovi zaplatí rozdíl mezi par hodnotou a tržní cenou dluhopisu.\n\nRoční platba za ochranu, kterou platí kupující prodávajícímu je rovna CDS spreadu (prémii), udávanému v bazických bodech (setinách procentních bodů). \nPro představu pokračujme v příkladu: CDS spread AIG Corp je 50 bazických bodů (tedy 0,5%). Investor kupující CDS kontrakt, který chrání prostředky investované např. do dluhopisů AIG ve výši 1 milion dolarů, bude platit společnosti Citibank ročně 5000 dolarů a to do doby vypršení (maturity) kontraktu nebo než nastane kreditní událost.\n\nSrovnáváme-li dva CDS kontrakty, které jsou všemi parametry shodné (včetně likvidity a doby maturity kontraktu), liší se pouze referenčním emitentem, pak je na referenčního emitenta k němuž se váže kontrakt s vyšším spreadem pohlíženo jako na rizikovějšího – s vyšší pravděpodobností, že u něj nastane kreditní událost. Prodávající CDS kontraktu se tedy vyšším spreadem snaží vykompenzovat vyšší riziko možnosti kreditní události a následného vypořádání.\n\nJako většinu finančních derivátů lze i CDS použít ke spekulaci, zajištění nebo arbitráži.\n\nSwap úvěrového selhání lze použít jako nástroj spekulace – v případě, že úvěrové riziko referenčního emitenta roste – CDS spread se zvětšuje (opačně, klesá-li riziko , spread se zmenšuje). Investor (spekulant) bude kupovat CDS takového podniku u kterého předpokládá, že se úvěrové riziko zvýší. A naopak, prodávat bude CDS podniku u kterého očekává snížení úvěrového rizika.\n\nUvažujme příklad – manager hedge fondu předpokládá, že u AIG Corp nastane brzy kreditní událost, proto koupí od Citibank CDS kontrakt (referenční emitentem je AIG) s expirací za 2 roky, chránící částku 1 milion dolarů a CDS spreadem 500 bazických bodů.\nTyto spekulativní operace mohou být prováděny například i na týdenní bázi.\n\nCDS jsou užívány jako nástroj zajištění proti úvěrovému riziku, které vzniká pokud jsme v pozici věřitele. Pokud tedy držíme dluhopis nějakého podniku, můžeme se pomocí těchto kontraktů zajistit proti úvěrovému riziku tak, že v případě jeho naplnění je nám vykompenzována ztráta.\n\nPředstavme si příklad penzijního fondu, který vlastní dluhopisy společnosti Risky Corp. v hodnotě 10 milionů dolarů, splatných za 5 let. Aby se penzijní fond zajistil proti riziku kreditní události společnosti Risky Corp. koupí u Derivátové banky CDS kontrakt v nominální hodnotě 10 milionů dolarů, tento kontrakt se prodává se spreadem 200 bazických bodů. Penzijní fond tedy platí Derivátové bance každý rok 200 tisíc dolarů (0,02 * 10 000 000). \n\n je příkladem arbitráže, která využívá transakce s CDS kontrakty. Tato technika je postavena na předpokladu, že korelace mezi tržní cenou společnosti a jejím spreadem je negativní. Pokud se tedy výhled pro společnost zlepšuje – cena akcií se zvyšuje, naopak CDS spread se snižuje, protože je zde menší pravděpodobnost úvěrového selhání (tento mechanismus samozřejmě pracuje i opačně – při snížení ceny akcií se CDS spread zvyšuje). Capital structure arbitrage využívá nedostatků tržního oceňování vlastních a cizích zdrojů uvnitř jednoho podniku. Řekněme, že společnost oznámila nějakou špatnou zprávu a následně se cena jejích akcií snížila o 25 %, naproti tomu CDS spread se vůbec nezměnil – investor vyhledávající arbitráže odhaduje, že CDS spread by se měl rozšířit (dle výše zmíněné korelace). Investor tedy nakoupí CDS kontrakt a zároveň se zajišťuje nakupováním akcií této společnosti. Tato arbitráž je profitabilní, pokud se vyplní předpoklad a CDS spread se rozšíří (relativně k vlastnímu mění). Pokud by se ale CDS spread snížil, tato technika je ztrátová.\n\nDalší zajímavou situací je pákový odkup akcií () – jedná se o transakci, kdy se zvyšuje CDS spread, protože se očekává zvýšení zadlužení společnosti a za tyto vypůjčené peníze jsou akcie vykupovány. Naproti tomu je zde tlak na růst ceny akcie, protože kupující musí zaplatit určitou prémii nad tržní hodnotu, aby mu byly akcie prodány. \n\nBěžnou arbitráží je využití instrumentů Asset swap (ASW) – tedy nástrojů pro zajištění proti úrokovému riziku (jedná se zjednodušeně o výměnu fixních plateb z určitého aktiva za platby pohyblivé, přičemž výše pohyblivých plateb je dána jako LIBOR plus určité navýšení, které se nazývá Asset swap spread; výše ASW spreadu poté udává určité riziko dluhopisu). Rozdíl mezi ASW spreadem a CDS spreadem se nazývá basis spread a měl by se teoreticky blížit nule - tato arbitráž tedy využívá situací, kdy tomu tak není.\n\nPokud dojde ke koupi (prodeji) CDS kontraktu, kupující i prodávající strana se vystavují riziku protistrany:\n\nCredit default swapy byly vyvinuty v roce 1997 v JPMorgan Chase, za účelem přesunu úvěrového rizika na třetí osobu a snížení nároků na regulatorní kapitál.\n\nDíky zákonu nazvaném CDS nepodléhaly regulaci. Tento zákon byl vytvořen na nátlak lobbistických skupin finančního odvětví. Po schválení parlamentem byl 21. prosince 2000 podepsán prezidentem Clintonem.\n\nKromě deregulace CDS tento zákon dále umožňoval i další obcházení regulace finančních trhů, stalo se tak velmi obtížné určit jakou finanční sílu a stabilitu mají jednotliví prodejci CDS kontraktů. CDS začaly být vytvářeny i pro referenční emitenty jako např. s (SIV, typ speciálního „fondu“, zakládaného především v daňových rájích, kde finanční instituce nejsou příliš regulovány) u nichž je téměř nezjistitelné jakou mají finanční strukturu. Trh se tedy stal nekontrolovatelným, většina operací s CDS nebyla z důvodu zajištění, ale spekulace o „zdraví“ jednotlivých podniků.\n\nPřed prosazením výše zmíněného zákona byla velikost trhu s CDS 900 miliard dolarů, na konci roku 2007 byla velikost tohoto trhu 45 bilionů dolarů. Navíc v roce 2007 byla velikost trhu s dluhopisy 25 bilionů dolarů, to znamená, že spekulativní část trhu CDS byla minimálně 20 bilionů dolarů.\n\nPodle velikosti obchodů na trhu s CDS bychom mohli usuzovat, že zde byly vytvářeny neuvěřitelné zisky díky bankrotům (resp. platebním neschopnostem) společností. Realita je jiná - většina obchodů, která na trhu probíhala byla uskutečněna za účelem vytvořit relativně malý zisk pouze na základě pohybů spreadů.\n\nV roce 2008 zde bylo několik „nehod“ velkých finančních institucí jako Lehman Brothers, a , v selháních těchto institucí sehrály velkou úlohu právě CDS. Kromě toho tady nebyl žádný centralizovaný trh ani clearingové centrum pro operace s CDS, všechny obchody probíhaly přes OTC (Over the counter) trh. Začaly se tedy ozývat hlasy požadující regulaci a transparentnost těchto obchodů.\nV listopadu roku 2008 se společnost , která vede vypořádání 90% obchodů s CDS, rozhodla, že bude týdně uveřejňovat zprávu o velikosti proběhlých obchodů. Dále americká komise pro cenné papíry udělila výjimku společnosti aby vytvořila jednotný trh pro CDS.\n\nDíky událostem roku 2008 USA i Evropa začaly vytvářet vlastní pravidla a postupy pro stabilizaci trhů s deriváty, jsou zde dva body o kterých bylo dohromady rozhodnuto, že je nutné zrealizovat:\n\nV USA již bylo vytvořeno jedno clearingové centrum – vede ho Intercontinental Exchange Inc., pro navození konkurenčního prostředí byla vydána i druhá licence skupině . Mezi požadavky na subjekty, kteří mají zájem mít vedený účet v clearingovém centru společnosti Intercontinental Exchange Inc., patří nutnost mít čisté jmění společnosti alespoň ve výši 5 miliard dolarů a úvěrový rating minimálně „A.“ Riziko protistrany v obchodech s CDS kontrakty je díky clearingovému centru sníženo a byla zlepšena i pozice pro regulátora, protože nyní v clearingovém centru vidí pozice jednotlivých subjektů.\n\nV Evropě je od prosince 2008 clearingové centrum pro CDS indexy. Spadá do systému Bclear, který je clearing centrem pro OTC obchody a je provozován derivátovou burzou .\n\nZ debaty kolem CDS vznikl i návrh pro zamezení velké částí spekulací díky podmínce, že každý kdo kupuje CDS kontrakt by měl mít určitý podíl (dluhový anebo majetkový) na referenčním emitentovi.\n\nPomocí Credit default swap spreadů můžeme vidět, jak se na naši zemi dívají investoři. Vidíme, že před krizí byla Česká republika, Polsko i Slovensko téměř na stejné úrovni, během krize se ale pomyslné \"nůžky\" rozevřely a z hlediska CDS na státní dluhopisy se zdá, že nyní je Slovensko pro spekulanty méně rizikové. Vysvětlení tohoto pohybu můžeme najít v přijetí Eura Slovenskem, což má pozitivní vliv na důvěru investorů. Pro srovnání jsou v grafu uvedeny i údaje o Německu a Maďarsku.\n\nNa druhou stranu, nízký rating snižuje možnost rychlého nabírání nových dluhů, a tím i pravděpodobnost, že se stát dostane do podobné dluhové pasti, jako Řecko. Díky asistenci investiční banky Goldman Sachs totiž řecká vláda pomocí CDS téměř deset let „přenášela“ značnou část státního dluhu, což spolu s dalšími podvody (např. záměrné podhodnocení deficitu rozpočtu) umožnilo opticky splnit kritéria pro přijetí Eura. Vstup do eurozóny pak otevřel přístup k levnějším půjčkám a urychlil růst řeckého zadlužování až do příchodu světové finanční krize.\n\nPožadavky na dokumentaci k CDS kontraktu jsou popsány v definicích , CDS kontrakt by tedy měl obsahovat: \n\nJak již bylo výše uvedeno, pokud nastane kreditní událost, je možné, že se prodávající s kupujícím vypořádá dvěma způsoby:\n\nProdávající zaplatí kupujícímu par hodnotu a kupující mu za to dodá dluhové obligace referenčního emitenta. Představme si, že hedge fond nakoupil od banky CDS ochranu v hodnotě 5 milionů dolarů, vztahující se na senior dluhopisy firmy. Pokud dojde k naplnění úvěrového rizika, banka zaplatí hedge fondu 5 milionů dolarů a hedge fond musí bance dodat dluhopisy v nominální hodnotě 5 milionů dolarů. Je zřejmé, že naplněním úvěrového rizika se cena dluhopisů a jiných dluhů firmy velmi sníží a proto je tato transakce pro fond výhodná.\n\nProdávající se s kupujícím vypořádá výplatou rozdílu mezi nominální a tržní hodnotou dluhové obligace referenčního emitenta. Představme si znovu, že hedge fond nakoupil od banky CDS ochranu v hodnotě 5 milionů dolarů, odkazující se na senior dluhopisy firmy. Tato firma defaultovala a hodnota senior dluhopisů je nyní 25% nominální ceny. To znamená, že banka musí fondu zaplatit 3,75 milionu dolarů (5 000 000 * (1 – 0,25)).\n\nVývoj a růst trhu CDS vytvořil takové podmínky, že pokud se podíváme na některé společnosti – velikost jejich dluhů v nominálním vyjádření je mnohem nižší než velikost CDS kontraktů u nichž jsou referenčním emitentem, znamená to tedy, že probíhá spekulace na selhání těchto společnosti.\nUveďme příklad: 14. září 2008, banka Lehman Brothers vyhlásila bankrot. Její zadluženost byla asi 155 miliard dolarů, ale hodnota CDS, kde vystupovala jako referenční emitent byla 400 miliard dolarů. Je zřejmé, že pokud by se jednalo o fyzickou formu vypořádání, nemohly by být všechny CDS kontrakty vypořádány z důvodu „nedostatku“ dluhů. Vidíme tedy z jakého důvodu bylo vytvořeno peněžní vypořádání.\n\nPokud nastane kreditní událost u společnosti, která je v pozici referenčního emitententa velkého množství CDS kontraktů, používá se často aukce () k peněžnímu vypořádání velkého množství obchodů najednou. Během této aukce dealeři (např. dealeři investičních bank) zveřejňují své poptávky a nabídky dluhopisů referenčního emitenta a také žádají o fyzické vypořádání. \nV následující fázi je uveřejněno jaký je open interest (objem CDS kontraktů s fyzickým vypořádáním, jejichž majitelé nemají dluhové obligace za referenčním emitentem) dluhových instrumentů, které jsou potřeba pro fyzické vypořádání. Z open interestu a počtu zbývajících dluhopisů je vypočtena finální cena dluhopisů. Za tuto cenu účastníci aukce dostanou dluhopisy potřebné k fyzickému vypořádání. Tato cena je následně použita jako tržní (konečná) cena dluhopisu pro peněžní vypořádání.\n\nExistují dvě metody jak oceňovat credit default swapy – první, nazvěme ji „Pravděpodobnostním modelem“ bere v úvahu současnou hodnotu finančních toků v závislosti na pravděpodobnosti, že se uskuteční. Tato metoda naznačuje, že CDS spread by měl být výrazně nižší než spready korporátních dluhopisů.\nDruhý model pracuje na základě přístupu nemožnosti arbitráže, byl navržen Darrellem Duffiem, a dále také dvojicí Hull and White.\n\nPro ocenění CDS tímto modelem je třeba vzít v úvahu 4 faktory:\nPokud se nenaplní úvěrové riziko, cena CDS kontraktu by se měla rovna součtu diskontovaných toků plateb (prémií, udaných spreadem) od kupujícího prodávajícímu. Ale oceňovací model by měl brát v úvahu i riziko selhání referenčního emitenta od efektivního data kontraktu do jeho maturity (vypršení). \n\nPředstavme si tedy, že máme jednoroční CDS s efektivním datem \"t\" a prémie je rozdělena do čtyř plateb v časech \"t\", \"t\", \"t\", \"t\". Pokud je nominální hodnota CDS \"N\" a velikost premia \"c\" pak se velikost platby rovná \"N\".\"c\"/4. Pokud budeme pro zjednodušení předpokládat, že kreditní událost může nastat pouze v časech jednotlivých plateb, kontrakt může skončit pouze pěti způsoby – buď defaultem v čase jedné z plateb anebo vypršením jednoletého období. Abychom tedy ocenili kontrakt musíme ke každé možnosti ukončení kontraktu přiřadit pravděpodobnost. Současné hodnoty peněžních toků vynásobíme jejich pravděpodobnostmi a následně sečteme.\nToto je ilustrováno na diagramu – u každého z okamžiků \"t\" - \"t\" je zobrazena červeně možnost kreditní události (poté kontrakt vyprší platbou ve výši \"N\"(1 − \"R\"), kde \"R\" je recovery rate). Modrým čtvercem je zobrazena možnost pokračování kontraktu platbou ve výši \"N\".\"c\" / 4.\nNa stranách jsou souhrny plateb mezi protistranami pro obě možnosti. Plný čtvereček znamená ukončení kontraktu.\nPravděpodobnost, že na úseku \"t\" − 1 až \"t\" nenastane kreditní událost je rovna \"p\". Je tedy zřejmé, že pravděpodobnost defaultu na stejném úseku je rovna 1 - \"p\". Výpočet současné hodnoty (SH), při diskontních faktorech od δ do δ, je poté\n\nPravděpodobnosti \"p\", \"p\", \"p\", \"p\" mohou být vypočteny použitím křivky úvěrových spreadů. Pravděpodobnost, že nenastane default v období od \"t\" do \"t\" + Δ\"t\" klesá exponenciálně, lze vyjádřit vzorcem \"p\" = exp( − \"s\"(\"t\")Δ\"t\")/(1 − \"R\")), kde \"s\"(\"t\") je úvěrový spread v čase \"t\". Čím rizikovější je referenční emitent, tím větší je i spread a rychleji klesá pravděpodobnost, že nenastane default.\n\nAbychom získali hodnotu CDS kontraktu, musíme každý příjem vynásobit příslušnou pravděpodobností.\n\nV tomto modelu, který byl navržen a zároveň i dvojicí Hullem a Whitem, je předpokládáno,že na trhu neexistuje žádná bezriziková arbitráž. Duffie v tomto modelu používá LIBOR jako bezrizikovou úrokovou míru, naproti tomu Hull a White počítají s výnosem z amerických státních dluhopisů. Obě analýzy mají spoustu zjednodušujících předpokladů, takže i základní předpoklad nemožnosti arbitráže nemusí být v praxi vždy platný. I přesto je tento model často používán lidmi na trhu aby určili teoretickou cenu. Podle Duffieho úvahy, lze cenu CDS odvodit z Asset swap spreadu (ASW spread) dluhopisu referenčního emitenta. Pokud má dluhopis spread 100 (rozdíl mezi bezrizikovou úrokovou mírou a tímto dluhopisem) a ASW spread je 70 bazických bodů, CDS spread by měl odpovídat 30 bazickým bodům. Jak již bylo uvedeno, jedná se pouze o teoretický model, který se někdy méně, někdy více blíží realitě. Rozdíl mezi teoretickou a skutečnou cenou CDS se nazývá jako basis.\n\nKritici Credit default swapů prohlašují, že trh s CDS byl dlouho ponechán bez zájmu regulátorů, díky tomu velmi rychle narostl a stal se netransparentním. Dále se objevily hlasy, že CDS jsou jedním z viníků finanční krize a pomohly urychlit zánik podniků jako např. Lehman Brothers.\n\nPodívejme se tedy na příklad Lehman Brothers - někteří kritici poukazují na rozšiřující se CDS spread této banky, jenž snížil její důvěryhodnost a díky tomu se banka dostala do větších problémů, které nebyla schopna překonat. Naproti tomu, zastánci CDS tvrdí, že změna spreadů nebyla příčinou, ale důsledkem, protože reflektovala pouze prohlubující se potíže této banky. Dále prohlašují, že trh CDS pomohl lidem, kteří měli nějakou pohledávku za Lehman Brothers tím, že se mohli zajistit.\n\nDále bylo uváděno, že těsně před bankrotem byla banka Lehman Brothers referenčním emitentem CDS kontraktů celkem za 400 miliard dolarů. Po bankrotu mělo být držitelům CDS vyplaceno asi 366 miliard dolarů, ozývaly se tedy hlasy, že výplata této vysoké sumy mohla způsobit problémy dalším finančním institucím, které kontrakty CDS prodávaly. Je ale odhadováno, že celkové příjmy z vypořádání těchto kontraktů byly ve výši 7 miliard dolarů a to z důvodu tzv. nettingu – tedy, že většina společností prodané kontrakty zajišťovala stejnými nakoupenými kontrakty – zajišťovaly se tedy proti riziku. \nZkušení bankéři uvádějí, že CDS během finanční krize a vlny bankrotů fungovaly velmi dobře a že regulace Credit default swapů není na místě, měly by se regulovat pouze subjekty, které s nimi obchodují.\n\nRiziko selhání protistran zesílilo během krize v roce 2008, především z důvodu, že AIG a Lehman Brothers byli protistranami v obrovském množství CDS obchodů. Je to příklad systémového rizika, které ohrožuje celý trh. Často bylo uváděno, že ke zvýšení rizika vedla již zmíněná deregulace.\n\nPředstavme si, že jsme v roce 2005 a nějaký fond si koupí dluhopisy společnosti , následně si svou pozici zajistí koupí CDS od Lehman Brothers. Ale poté co banka Lehman Brothers zkrachuje, padne ochrana investice. Později zbankrotuje i Washington Mutual, emitované dluhopisy se stanou bezcennými a i přes původní zajištění náš smyšlený fond může přijít k docela vážné ztrátě. \n\nBěhem finanční krize byla na trhu obava, že default velkých společností, které mezi sebou vytvářely řetězce vztahů pomocí CDS, by mohl způsobit vlnu krachů zainteresovaných společností. Tato obava se nakonec nenaplnila. Pro snížení rizika selhání protistrany (a následného „domino efektu“ celého systému) bylo vytvořeno clearingové centrum, které vystupuje jako protistrana v každé operaci s CDS.\n\nLCDS znamená „loan only“ credit default swap a je modifikací CDS kontraktů. LCDS je svým mechanismem velmi podobný původním CDS, ochrana se ale vztahuje pouze na zajištěné syndikované úvěry referenčního emitenta. Nejčastějším způsobem vypořádání těchto kontraktů je aukce s následným peněžním vypořádáním. Pokud porovnáme „klasické“ CDS a LCDS stejného referenčního emitenta, spread u LCDS bude nižší, protože odkazuje na dluhy, které jsou zajištěné nějakým aktivy.\n\nBasket credit default swap funguje podobně jako CDS, rozdíl je v tom, že \"klasické\" CDS se odkazuje pouze na jednoho referenčního emitenta, BDS chrání proti defaultu kteréhokoliv referenčního emitenta z určitého koše. Podmínkou u BDS je, že aby bylo vyplaceno vyrovnání, je třeba aby zdefaultoval určitý počet referenčních emitentů z koše. Nejběžnější podmínkou je ale default jedné společnosti.\n\nPřeloženo, zkráceno a doplněno z anglické verze Wikipedie.\n\nDalší zdroje:\n\n\n"}
{"id": "425159", "url": "https://cs.wikipedia.org/wiki?curid=425159", "title": "Klimabox", "text": "Klimabox\n\nKlimabox je obdobou růstové komory. Jedná se o zařízení laboratoří rostlinných implantátů. Je to zařízení, které umožňuje definovat kultivační podmínky pro rostliny a vzorky v něm umístěně. Jedná se o regulaci teploty, osvětlení a případně dalších charakteristik.\n"}
{"id": "425160", "url": "https://cs.wikipedia.org/wiki?curid=425160", "title": "Kaňkov", "text": "Kaňkov\n\nKaňkov () je osada, která je součástí obce Braňany v okrese Most v Ústeckém kraji. Nachází se v nadmořské výšce 360 metrů, asi 7 km severovýchodně od města Mostu a 3 km jihozápadně od města Bíliny. Leží na východním úbočí vrchu Kaňkova nad silnicí z Braňan do Bíliny. Od silnice vede do Kaňkova odbočka. Přes osadu vede červeně značená turistická stezka z Bíliny do Braňan s odbočkou na vrch Kaňkov.\n\nPrvní písemná zpráva o Kaňkovu pochází až z roku 1495. Před rokem 1848 byla ves součástí lobkovického panství Bílina. Po roce 1850 se stala osadou obce Želenice v okrese Teplice. V roce 1896-1935 byla součástí okresu Duchcov a poté až do roku 1960 v okrese Bílina. V roce 1960 byla připojena k okresu Most a stala se osadou obce Braňany.\n\n"}
{"id": "425164", "url": "https://cs.wikipedia.org/wiki?curid=425164", "title": "Algické jazyky", "text": "Algické jazyky\n\nAlgické nebo alžské jazyky jsou velkou rodinou indiánských jazyků Severní Ameriky. Zahrnují především tradiční rodinu algonkinských jazyků na severovýchodě kontinentu a dva osamocené jazyky tichomořského pobřeží: jurok (Yurok, Weitspekan) a dnes již vymřelý wijot (Wiyot, Wishosk).\n\nSpolu s jazyky muskogí a osamocenými jazyky tonkawa a atakapa bývá spojována do makro-algonkinského jazykového kmene.\n\nKromě několika málo jazyků, jejichž počet mluvčích roste, je většina algických jazyků v kategorii vymírajících, které se již nepředávají do další generace. Mezi nejrozšířenější algické jazyky patří především kríjština, která je zároveň jedním z nejrozšířenějších severoamerických indiánských jazyků vůbec.\n\n\nVzhledem k tomu, že indiáni, hovořící algickými jazyky, např. Moheganové, Lenapové, Abenakiové či Mikmakové obývali východní pobřeží Severní Ameriky, dostali se do styku s evropskými kolonisty jako první severoameričtí indiáni. Právě proto bylo mnoho algických slov přejato do slovní zásoby evropských jazyků (angličtiny a francouzštiny). Některá algická slova se vžila natolik, že je běloši začali používat v souvislosti se všemi indiány, i když se jednalo o kmeny, hovořící jinými než aglickými jazyky. Takovým případem jsou např. slova squaw, tomahavk, vigvam, mokasíny, totem, pemikan nebo Manitou. Algického původu jsou i jména některých severoamerických rostlin: hickory, sasafras, i živočhců: wapiti, karibu, opossum, skunk, čipmank nebo mink. K algickýcm slovům, která v evropských jazycích zcela změnila význam patří např. tobogán, což bylo původně označení pro ploché sáně, podobné bobům. Také mnoho místních názvů ve Spojených státech a Kanadě má algický původ, např. Massachusetts, Connecticut, Kentucky, Ohio, Saskatchewan, Manitoba, Chicago, Manhattan, Ottawa, Mississippi, Missouri a mnoho dalších.\n\n"}
{"id": "425166", "url": "https://cs.wikipedia.org/wiki?curid=425166", "title": "Termografie", "text": "Termografie\n\nInfračervená termografie je vědní obor, který se zabývá analýzou rozložení teplotního pole na povrchu tělesa, a to bezkontaktním způsobem. Úkolem termografie je analýza infračervené energie vyzařované tělesem. Termografickým měřicím systémem lze zobrazit teplotní pole měřeného objektu, ale pouze na jeho povrchu. Obor termografie se v širším měřítku rozvinul společně s rozšířením infračervených kamer, pro které se obecně vžilo slovo termovizní kamera, resp. termovize. Tento termín vznikl z názvu prvního výrobce infračervených kamer, firmy Thermovision, dnes FLIR. Na princip měření přišel fyzik Max Planck.\n\nTermokamery umožňují zobrazit infračervené záření tělesa tak, aby jej bylo možné vidět (vizualizace). Výstupem z termovizní kamery je infračervený snímek, odborně termogram, resp. termovizní snímek. Radiometrické termokamery pak uživateli umožní určit teplotu v jednotlivých bodech termogramu. Určení teploty však není snadné, protože závisí na několika parametrech. Jeden z hlavních parametrů je emisivita tělesa. Ideálně černé těleso má emisivitu 1, lesklá tělesa mají emisivitu velmi malou (až 0,1). Malá emisivita tělesa většinou znamená menší přesnost měření. Do měřeného zářivého toku tělesa totiž může značným způsobem vstoupit zdánlivá odražená teplota, která ovlivňuje naměřený výsledek.\n\nTermografie se využívá při:\n\nNěkteré termovizní systémy se specifickými funkcemi jsou ale chráněny licencemi. Jedná se o systémy využitelné pro navádění raket a letadel, u nichž existuje potenciál vojenského zneužití.\n\nProtože diagnostika objektu termokamerou odhalí celou řadu vad a poruch, které mají za následek zvýšené tepelné ztráty, je termovizní (nebo také termografické) měření často využíváno u budov. Součástí termodiagnostiky objektu je i odborné vyhodnocení snímků, včetně popisu a návrhu nápravných opatření. Jedná se především o bezkontaktní průzkum nemovitosti, mechanických součástek (např. ložiska motorů) nebo fotovoltaických panelů. Výsledkem termovizního měření je protokol, který by měl být zpracováván dle normy ČSN EN 13187 – Tepelné chování budov – Kvalitativní určení tepelných nepravidelností v pláštích budov – Infračervená metoda.\n\nTermogram, nebo termovizní snímek, resp. infračervený snímek je obraz pořízený termokamerou. Infračervené záření je pro lidské oko neviditelné, a proto se termovizní snímky vizualizují za použití okem viditelných palet, které přiřazují barvu různým teplotám (různému množství tepelného toku). Stejný snímek tak lze zobrazit v odlišných barevných paletách a tím zviditelnit nebo zdůraznit jiná místa.\n\n\nTermovizní snímky mohou být radiometrické a neradiometrické (pouze zobrazující). Radiometrické termovizní systémy umožní vypočítat teplotu na povrchu tělesa. Základem pro výpočet je množství snímaného infračerveného zářivého toku. V plně radiometrickém termogramu lze provádět měření teplot a upravit parametry snímku i po jeho uložení. Těmito parametry jsou např. emisivita a zdánlivá odražená teplota, vzdálenost od měřeného objektu a údaje o okolní atmosféře. Všechny tyto parametry mají vliv na výslednou naměřenou teplotu.\n\nNa naměřenou hodnotu v bodě má však vliv i velikost obrazového bodu. Zajímá-li nás objekt ve větší vzdálenosti, může měření ovlivnit i velikost snímané plochy a plocha detektoru. Bude-li velikost snímaného obrazového bodu větší než měřený objekt, pak bude výsledek měření ovlivněn okolím měřeného objektu. V takovém případě se můžeme s termokamerou např. přiblížit, případně použít jinou optiku (teleobjektiv), nebo zvětšit rozlišení detektoru. Rozlišení detektoru je u nejlevnějších kamer asi 80 × 80 obrazových bodů (pixelů) a u špičkových laboratorních termokamer až 1024 × 1024 bodů. Při hodnocení velikosti plochy detektoru je třeba mít na paměti, že dvojnásobný rozměr detektoru znamená čtyřnásobnou plochu snímku a tím i čtyřnásobný počet obrazových bodů.\n\nDalším důležitým parametrem je teplotní citlivost, která u dobrých kamer může dosahovat až 50 mK (rozliší rozdíl teplot od 0,05 °C).\n\nVyspělé termokamery nabízejí prolínání termogramu a běžné fotografie do jednoho snímku, a to jak ve výřezu (obraz v obraze), tak i dle určeného rozsahu teplot teplotního pole (například lze červeně zobrazit místa s poruchou).\n\n"}
{"id": "425170", "url": "https://cs.wikipedia.org/wiki?curid=425170", "title": "Žuráň", "text": "Žuráň\n\nŽuráň (286 m n. m.) je návrší v katastru obce Podolí v okrese Brno-venkov, z něhož řídil 2. prosince 1805 Napoleon Bonaparte bitvu u Slavkova. Jde také o významné archeologické naleziště doby stěhování národů. Vrchol Žuráně není přírodním jevem, nýbrž na přírodním návrší uměle vybudovanou mohylou z hlíny a kamení, jejíž zachovaná část a archeologické stopy jsou chráněny jako kulturní památka České republiky.\n\nPůvod označení kopce je vysvětlován různě. Může mít základ snad ve slově šour, označujícím křivost, šikmost. Žuráň by tedy mohlo znamenat křivý, šikmý kopec. V místním nářečí se zachoval výraz „chodit šórem“, tedy „nakřivo“. V josefínském katastru je Žuráň uváděna pod názvem Šorajn, připomínající německé Schorain, Schurain, což znamená hraniční kopec či pozemek. Ve francouzských materiálech se v souvislosti s bitvou u Slavkova objevuje i pojmenování Císařovo návrší či Napoleonův stůl.\n\nArcheologická lokalita, návrší mohylovitého tvaru, se nachází na katastru obce Podolí, po pravé straně silnice 1. třídy (bývalé „císařské“ silnice) ve směru na Olomouc. V archeologické literatuře je známa od roku 1853, kdy historik Petr rytíř Chlumecký popsal objev, který byl učiněn při hluboké orbě nedlouho předtím, počátkem 50. let 19. století – narazilo se na množství velkých kamenů, dřevěné trámy a především koňské a lidské kostry, nalezeny byly zvláštní svícnovité železné předměty. Nálezová situace svědčila o tom, že na návrší byla objevena velká kamenná hrobka s dřevěným stropem (některé trámy nesly vyřezávanou výzdobu, např. ornament trojnásobného pletence), překrytá velkou mohylou. Zajímavé je, že mezi nálezy chyběly předměty, které patří ke standardní hrobové výbavě zemřelých – šperky v případě ženského nebo zbraně v případě mužského pohřbu. To vedlo k domněnce, že hrobka byla zřejmě nedlouho po uložení ostatků vyloupena.\n\nK nálezu došlo v době, kdy archeologická disciplina (nejen) na Moravě byla ještě v plenkách. Až v letech 1948–1950 byl na návrší proveden rozsáhlý archeologický výzkum, který vedl Josef Poulík z tehdejšího Státního archeologického ústavu v Brně (nyní Archeologický ústav AV ČR Brno). Při něm byly odkryty celkem tři mohyly a dva komorové hroby (I, II) z doby stěhování národů. Jedna z mohyl skrývala kostrový hrob eneolitické kultury se šňůrovou keramikou, další pak překrývaly žárové pohřby podolské kultury pozdní doby bronzové. Výzkum zjistil i předměty pocházející z keltského žárového hrobu, které však nebyly v původním uložení.\n\nPozornost se ovšem soustředila především na hrobové komory mezi mohylami. Josef Poulík zjistil, že hrobka č. I, nacházející se na východní straně návrší, je hrob popsaný Petrem Chlumeckým. Šlo o impozantní prostor o rozměrech 4,5 x 4,5 m a hloubce 4 m; na jeho dně byly nalezeny kosti pěti až šesti koní, zbytky zpráchnivělého dřeva a další železný svícnovitý předmět, podobný nálezům z poloviny 19. století. Další komorový hrob č. II ve vzdálenosti cca 10 m směrem na SZ měl rozměry 490 x 670 cm a hloubku přes 6 m; při hloubení hrobové jámy byl porušen starší kostrový hrob, který byl zjištěn v její severní stěně. Žlábky při severní a jižní stěně dokládají konstrukci zastřešení, kůlové jamky kolem hrobové jámy pak jsou interpretovány jako pozůstatky konstrukce dřevěného „domu mrtvých“. Nálezy byly roztroušeny i v zásypu hrobu, což svědčí i o jeho vyloupení. Přesto však zde byly nalezeny předměty luxusního charakteru: zlomky pyxidy ze slonoviny s bohatou reliéfní výzdobou s křesťanskou tematikou (postava kráčejícího muže, nesoucího v ruce kříž, postava sedícího muže s knihou v ruce, postava anděla s křídly), vyrobené patrně někde v Sýrii na počátku 6. století; zlomky nádob (dvou pohárů a misky) z modrého a zeleného skla, na jedné z nichž jsou zbytky patrně řeckého nápisu; stříbrné nýty patrně z koňského postroje; zlaté kování, zřejmě z dřevěné misky; zlaté nitě, snad pozůstatky oděvu zlatem protkávaného, patrně brokátu. Tyto předměty tvořily součást bohaté výbavy asi čtyřicetileté ženy, která byla pohřbena spolu se dvěma koňmi, jejichž kostry byly v hrobě nalezeny rovněž. Antropologický průzkum kosterních ostatků pak zjistil, že žena zemřela ve věku asi čtyřiceti let za následky smrtelného zranění v oblasti pánve.\n\nNad oběma hrobovými komorami byla vybudována (za použití zeminy ze vzdálenosti cca 1 km a litavského vápence z ložiska vzdáleného asi 4 km) obrovská kruhová mohyla o průměru 65 m, o výšce asi 10 m a s vnější kamennou zdí, vysokou nejméně 1 m.\n\nCelý tento komplex byl od počátku zařazen do doby stěhování národů; bližší datování bylo dlouho nejasné, neboť nálezy z Poulíkova výzkumu byly podrobně publikovány a vyhodnoceny až v roce 1995. Josef Poulík dospěl v publikaci k závěru, že v hrobce byl pohřben langobardský král Wacho († 539) a že hrobku následně někdy na konci 6. nebo na počátku 7. století vyloupili Slované.\n\nJ. Poulík ovšem svou studii psal ve svých bezmála 85 letech, na závěr své profesní kariéry, kterou věnoval především období Velké Moravy a zvláště pak řízení Archeologického ústavu; novější názory specialistů na dotčené období stěhování národů jsou poněkud odlišné. Podle nich nelze s jistotou říci, kdo vlastně byl v mauzoleu, resp. v obou hrobových komorách pohřben, neboť k tomu nálezový soubor, zdecimovaný vyloupením, neposkytuje dostatek informací.\n\nZávěry nejnovějších výzkumů však ženu, pohřbenou s luxusní výbavou v monumentální hrobce II, spojují se Silingou, třetí manželkou krále Wacha a matkou jeho jediného syna Walthariho, údajně zavražděného v nedospělém věku jeho nástupcem Audoinem.\n\nJednoznačně však lze říci, že zde byli ve dvou časových horizontech pohřbeni příslušníci nejvyšší vrstvy germánské aristokracie, a to do hrobu I v 2. polovině 5. století a do hrobu II v 1. polovině století šestého.\n\nVšechny nalezené předměty jsou uloženy ve sbírkách Archeologického ústavu Moravského zemského muzea v Brně.\n\n2. prosince 1805 došlo v okolí kopce ke střetnutí francouzské armády císaře Napoleona I. se spojeneckými vojsky ruského cara Alexandra I. a rakouského císaře Františka I. Ve štěrkovém lomu v Horce na západním úpatí kopce měl Napoleon v předvečer bitvy, 1. prosince hlavní stan a přenocoval zde ve svém kočáře. V ranních a dopoledních hodinách následujícího dne řídil bitvu z vrcholu kopce. Odtud dal v půl deváté rozkaz k útoku na Pracké výšiny. Zde spatřil legendární vycházející \"\" – slavkovské krvavé slunce.\n\n5. července 1930 byl na vrcholu Žuráně odhalen památník v podobě leštěného žulového kvádru s bronzovou plastickou mapou bojiště. Nechal jej zřídit generální štáb čs. armády z iniciativy francouzského maršála Louise Francheta d'Esperey. Slavnostního odhalení se účastnil čs. ministr národní obrany Vyškovský s generály Syrovým a Podhajským a zástupci francouzské vlády a armády generálové Mittelhauser, Faucher, Duffour a Le Blevec.\n\nAutorem památníku byl pražský architekt Vojtěch Kerhart a bronzové odlitky zhotovil umělecký slévač Karel Barták. Deska s plastickou mapou bojiště o rozměrech 110 x 110 cm zobrazuje bitevní rozložení vojsk 2. prosince 1805 v 7 hodin ráno a obsahuje také citaci z Napoleonovy slavné proklamace po bitvě ve francouzštině a češtině:\n\nKromě reliéfní mapy s nápisem Barták odlil také napoleonský znak na východní straně kvádru – písmeno N s císařskou korunou, lemované vavřínovým věncem se stuhou. Na ostatních stranách kvádru byly další nápisy, z nichž se dochovala jen francouzská verze Napoleonova rozkazu v předvečer bitvy:\n\nJednotlivé kovové prvky z památníku byly několikrát odcizeny. V roce 1995 zmizela celá deska s mapou a později byla nalezena rozřezaná na 13 kusů ve sběrně kovů v Rakousku. Už tehdy se jednalo o kopii původního díla. Nalezené segmenty byly při příležitosti 190. výročí bitvy vystaveny ve šlapanickém muzeu a poté uloženy na Obecním úřadě v Podolí. Při rekonstrukci a dostavbě muzejního pavilonu na Mohyle míru byly roku 2010 instalovány do tamní nové expozice slavkovského bojiště. Na památníku desku roku 1996 nahradila replika z jiného materiálu, která však byla v dubnu 2004 znovu ukradena a opět nahrazena.\n\nVrchol kopce s památníkem je z meziválečného období uváděn jako exteritoriální území Francie.\nPamátník na Žuráni je nemovitou kulturní památkou.\n\n\n"}
{"id": "425184", "url": "https://cs.wikipedia.org/wiki?curid=425184", "title": "Wrightových–Pattersonova letecká základna", "text": "Wrightových–Pattersonova letecká základna\n\nWrightových–Pattersonova letecká základna (: \"Wright-Patterson Air Force Base\") je vojenské zařízení ozbrojených sil Spojených států poblíž města Dayton v Ohiu. Základna je pojmenována po bratřích Wrightových, kteří na území dnešní základny prováděli zkušební lety, a po F.S. Pattersonovi, synovi a vnukovi spoluzakladatelů společnosti National Cash Register (NCR), který na území dnešní základny roku 1918 se svým letadlem havaroval a zemřel.\n\nSoučástí základny je 3841 metrů dlouhá hlavní ranvej, vojenská nemocnice (\"USAF Medical Center\"), vojenská škola (\"Air Force Institute of Technology\") a národní muzeum letectva Spojených států (\"National Museum of the United States Air Force\").\n\nPodle sčítání obyvatelstva roku 2000 měla Wrightových–Pattersonova letecká základna 6656 stálých obyvatel.\n\n"}
{"id": "425188", "url": "https://cs.wikipedia.org/wiki?curid=425188", "title": "Gottfried van Swieten", "text": "Gottfried van Swieten\n\nBaron Gottfried van Swieten (29. října 1733 Leiden – 29. března 1803 Vídeň) byl rakouský diplomat a knihovník nizozemského původu, mecenáš hudby v Habsburské monarchii.\n\nDětství strávil v Holandsku, kde se narodil v rodině lékaře Gerarda van Swietena. Když se roku 1745 jeho otec stal osobním lékařem císařovny Marie Terezie, přiestěhoval se do Vídně. Byl vychován v jezuitských školách, působil jako diplomat v Bruselu, Paříži, Varšavě a v letech 1770-1777 v Berlíně. Po návratu do Vídně byl prefektem Císařské dvorské knihovny a předsedou dvorské cenzurní komise.\n\nSpolupracoval a znal se s řadou skladatelů a hudebníků jako Joseph Haydn, Wolfgang Amadeus Mozart či Ludwig van Beethoven. Swietenovi je věnována Beethovenova Symfonie č. 1 C dur (opus 21).\n\nZásadním způsobem ovlivnil tvorbu W. A. Mozarta, protože ho seznámil s hudbou a kompozicemi barokních mistrů, především Johanna Sebastiana Bacha a Georga Friedricha Händela. Pozdější skladby W. A. Mozarta jsou tak více polyfonní a využívají kontrapunktických forem, jako je například fuga.\n\nSwieten se podílel také na vzniku jednoho z největších děl Josepha Haydna, Rakouské císařské hymny, a napsal text k Haydnovu oratoriu \"Roční období\".\n\n"}
{"id": "425190", "url": "https://cs.wikipedia.org/wiki?curid=425190", "title": "Smil z Obřan", "text": "Smil z Obřan\n\nSmil z Obřan (kolem 1280 − po 1312 nebo 1313, Rakousy) byl moravský šlechtic, který pocházel z rodu pánů z Obřan.\n\nSmil z Obřan se narodil jako syn moravského šlechtice Gerharda ze Zbraslavi a Obřan a jeho manželky Jitky z Feldsbergu kolem roku 1280. Oba Smilovi rodiče zemřeli v roce 1291 a otcovy statky zdědil Smilův starší bratr Boček z Obřan. Když však v roce 1296 zemřel i Boček, rodinných statků se ujal Smil. První písemná zmínka o Smilovi pochází až z roku 1303. Smil se zapojil do bojů o český trůn mezi lety 1306 až 1310, které nastaly po zavraždění posledního Přemyslovce Václava III. V roce 1307 byl Smil podplacen kandidátem na český trůn Jindřichem Korutanským, aby ho podpořil. Roku 1310 se nakrátko stal moravským zemským hejtmanem. Měšťanům Uherského Hradiště Smil slíbil, že od nich nebude vybírat daně a poplatky, pokud budou držet armádu k jeho zájmům. Postavil se totiž na stranu opozice nového českého krále Jana Lucemburského. Král Jan však svojí vládu následně prosadil i na Moravě a vzpoura byla vojensky potlačena. Smil byl nucen se uchýlit pod ochranná křídla rakouského vévody Fridricha I. Sličného a v rakouské emigraci po roce 1313 zemřel. Nezanechal žádného mužského potomka a rod pánů z Obřan proto vymřel po meči. S manželkou Annou z Hradce měl jedinou dceru Annu, která byla jeptiškou. Majetku pánu z Obřan se následně zmocnil Jindřich z Lipé.\n"}
{"id": "425194", "url": "https://cs.wikipedia.org/wiki?curid=425194", "title": "Řád znovuzrozeného Polska", "text": "Řád znovuzrozeného Polska\n\nŘád znovuzrozeného Polska nebo Řád Polonia Restituta či Řád polského znovuzrození (polsky: Order Odrodzenia Polski) je po Řádu bílé orlice druhý nejvyšší polský občanský řád, který je udělovaný za obecné zásluhy o Polskou republiku. Byl založen 4. února 1921, roku 1944 a 1992 znovu obnoven. Je udělován v 5 třídách. Řád byl udělován také v době Polské lidové republiky.\n\nŘádovým odznakem je zlatý, bíle smaltovaný osmihrotý maltézský kříž, zakončený malými kuličkami. V červeném kulatém středu je bílá polská orlice a kolem ní je vepsáno heslo \"Polonia Restituta\" ( obnovené Polsko). Stuha je červená s bílými postranními proužky. Řád fakticky nahrazoval vzhledem i funkcí podobný, starší polský Řád sv. Stanislava.\n\nŘád je udělován celkem v 5 třídách:\n\n\n"}
{"id": "425196", "url": "https://cs.wikipedia.org/wiki?curid=425196", "title": "Baotianmansaurus", "text": "Baotianmansaurus\n\nBaotianmansaurus („ještěr z rezervace Baotianman“) byl rod titanosauriformního sauropodního dinosaura. Fosílie tohoto dinosaura byly objeveny ve spodnokřídových vrstvách v čínské provincii Che-nan. Typový druh \"B. henanensis\" byl popsán v roce 2009.\n\nPodle Gregoryho S. Paula dosahoval tento druh délky asi 20 metrů a hmotnosti kolem 16 000 kilogramů.\n\n\n"}
{"id": "425202", "url": "https://cs.wikipedia.org/wiki?curid=425202", "title": "Helioceratops", "text": "Helioceratops\n\nHelioceratops (\"slunečná rohatá tvář\") byl rod dávno vyhynulého neoceratopsiana (rohatého dinosaura), žijícího v období přelomu spodní a svrchní křídy na území dnešní severovýchodní Číny (provincie Ťi-lin). Typový druh \"H. brachygnathus\" byl formálně popsán v roce 2009. Tento malý rohatý dinosaurus dosahoval délky asi 1,3 metru a hmotnosti kolem 20 kg.\n\n\n"}
{"id": "425204", "url": "https://cs.wikipedia.org/wiki?curid=425204", "title": "Radio France Internationale", "text": "Radio France Internationale\n\nRadio France Internationale (zkratka: RFI) je francouzská rozhlasová stanice vysílající do zahraničí zpravodajské a publicistické relace s důrazem na dění ve Francii a frankofonních státech.\n\nStanice byla založena francouzskou vládou roku 1975 jako součást francouzského rozhlasu (\"Radio France\") určená pro vysílání do francouzské rovníkové Afriky. Od roku 1986 byl její statut změněn novým zákonem který jí umožňuje provoz nezávislý na Radio France.\n\nRFI funguje pod záštitou francouzského Ministerstva zahraničí, které také financuje jeho provoz. Vysílá zejména ve francouzštině, dále v angličtině, khmerštině, portugalštině, rumunštině, ruštině, čínštině, hauštině, svahilštině, perštině, vietnamštině a španělštině. Vysílá na krátkých vlnách, v řadě měst (včetně Prahy) je vysílání též přenášeno v pásmu VKV (Praha 99,3 MHz). Lze ji poslouchat též přes internet a některé pořady stahovat jako podcast.\n\n"}
{"id": "425207", "url": "https://cs.wikipedia.org/wiki?curid=425207", "title": "Seznam postav v Grand Theft Auto III", "text": "Seznam postav v Grand Theft Auto III\n\nZde jsou vyjmenovány postavy ze hry \"Grand Theft Auto III(GTA III)\".\n\nClaude v celé hře nepromluví jediné slovo. Na začátku je zrazen svou přítelkyní Catalinou, hráč v jeho roli se snaží Catalinu najít a zabít. Claude s Catalinou se objevili také v misi \"Farewell, my love\" v \"\".\n\nCatalina je šéfka kolumbijského kartelu ze \"San Andreas\", vykradačka bank, pump nebo všeho co se dá vykrást. Začíná to v roce 1992, kdy se seznámí s Carl Johnsonem ze \"San Andreas\". S ním udělá práci, kterou nikdo v okolí nezažil; za 1 den vykradli banku, sázkovou kancelář, pumpu a dá-li se to tak říct i jeden obchod. Potom se ale Catalina s CJ vsadila, že prohraje závod s Claudem Speedem. Carl však závod vyhrál. Catalina mu dá klíčky od zchátralé pumpy v \"San Fierru\" a odjede s Claudem do Liberty City. Tam spolu vyloupí banku, pak ale Catalina Clauda zradí. Claude však uteče z vězení a pátrá po Catalině, aby se jí pomstil. Nakonec ji zabije.\n\n"}
{"id": "425208", "url": "https://cs.wikipedia.org/wiki?curid=425208", "title": "Mary Cassattová", "text": "Mary Cassattová\n\nMary Stevenson Cassattová (22. května 1844, Pensylvánie, Spojené státy – 14. června 1926, Château de Beaufresne poblíž Paříže, Francie) byla americká malířka. Značnou část svého života strávila ve Francii, kde se také seznámila s Edgarem Degasem a později vystavovala s proslulými impresionisty. V roce 1894 ji Gustave Geffroy zařadil mezi „tři nejvýznamnější impresionistické malířky“ po boku Marie Bracquenmondové a Berthe Morisotové. Jejím nejčastějším uměleckým námětem byly scény z každodenního života žen, zobrazení matek s dětmi a intimní atmosféra rodinného života.\n\nMary Cassattová se narodila v Allegheny City v Pensylvánii do úspěšné rodiny makléře. Cassattová v dětství hodně cestovala, mimo jiné strávila pět let v Evropě a navštívila mnoho významných měst, jako Londýn, Paříž a Berlín. V cizině se naučila německy a francouzsky a také získala své první lekce v kresbě a hudbě. I přes protesty své rodiny se Mary již v 15 letech vydala studovat malířství na Pensylvánskou akademii umění ve Filadelfii. Jelikož jí ale nevyhovovalo pomalé tempo studia a povýšený přístup učitelů a jejích mužských kolegů, rozhodla se v roce 1866 odjet do Paříže studovat staré mistry. Jelikož ženy ještě nemohly studovat v pařížské akademii École des Beaux-Arts, Cassattová začala docházet na soukromé lekce vysoce uznávaného Jean-Léona Gérôma. V roce 1869 byl jeden z jejích obrazů vybrán porotou do pařížského Salonu, kam Cassattová poté posílala svá díla po dalších deset let. V létě 1870 se Cassattová vrátila do Ameriky. Její otec se stále stavěl proti její malířské kariéře a platil jí pouze nejzákladnější životní potřeby. Cassattová kvůli nedostatku financí a závislosti na rodině dokonce zvažovala, že s malířstvím skončí a sežene si nějaké zaměstnání. Brzy ale její dílo získalo pozornost arcibiskupa ve Filadelfii, který ji požádal o vytvoření kopií Correggia v italské Parmě. Mary se tedy znovu vydala do Evropy.\n\nBěhem návštěvy Evropy byl jeden z jejích obrazů přijat do Salonu a navíc také našel kupce. V Parmě získala Cassattová mnoho obdivovatelů a byla podporována tamější uměleckou skupinou. Poté cestovala do Španělska a nakonec se usadila ve Francii. Cassattová sveřepě kritizovala konvenčnost a zastaralost Salonu a způsob vybírání obrazů pro výstavy, který znevýhodňoval ženy. V roce 1877, kdy její obrazy byly odmítnuty Salonem, pozval ji Edgar Degas, aby vystavovala s impresionisty. Cassattová Degase velmi obdivovala a pozvání na výstavu s impresionisty přijala s nadšením. Cassattová propagovala impresionisty a jejich díla v Americe, působila jako poradkyně pro sběratele umění a navíc impresionisty podporovala i finančně. V roce 1886 proběhla 1. impresionistická výstava i v Americe. Cassattová později začala pracovat jednodušším stylem a také experimentovala s různými technikami – mimo jiné například s grafikou.\n\nMary Cassattová byla malířsky aktivní i v devadesátých letech 19. století a i přes rozpad impresionistické skupiny zůstávala s některými malíři v kontaktu. Cassattová ale ke sklonku života onemocněla a roku 1914 téměř oslepla, ale ještě v roce 1915 přispěla patnácti díly sufražetkám na podporu boje žen za volební práva. Mary Cassattová zemřela 14. června 1926 na zámku v Beaufresne poblíž Paříže a pohřbena byla v rodinné hrobce v Mesnil-Théribus.\n\n"}
{"id": "425210", "url": "https://cs.wikipedia.org/wiki?curid=425210", "title": "Seznam postav v Grand Theft Auto: Vice City", "text": "Seznam postav v Grand Theft Auto: Vice City\n\nToto je seznam postav ze hry .\n\nMnoho těchto postav se objevuje také ve hře .\n\n"}
{"id": "425211", "url": "https://cs.wikipedia.org/wiki?curid=425211", "title": "Beishanlong grandis", "text": "Beishanlong grandis\n\nBeishanlong grandis byl druh velkého ornitomimosaurního (\"pštrosího\") dinosaura, žijícího v období spodní křídy na území dnešní Číny. Typovým druhem rodu \"Beishanlong\" je \"B. grandis\", popsaný v roce 2010.\n\nTento ornitomimosaur patřil k největším zástupcům své skupiny. Objevený exemplář vážil zaživa odhadem asi 580 - 630 kg, přitom však ještě nebyl plně dorostlý. Měl také poměrně mohutné přední končetiny, zakončené až kolem 15 cm dlouhými drápy. Jiné odhady udávají délku 7 metrů a hmotnost kolem 550 kilogramů.\n\n\n"}
{"id": "425212", "url": "https://cs.wikipedia.org/wiki?curid=425212", "title": "Amid", "text": "Amid\n\nTermín amid může znamenat:\n\n"}
{"id": "425213", "url": "https://cs.wikipedia.org/wiki?curid=425213", "title": "Gerhard z Kunštátu", "text": "Gerhard z Kunštátu\n\nGerhard z Kunštátu byl moravský šlechtic z rodu pánů z Kunštátu. Jeho otec není bezpečně znám. Gerhardův děd – Kuna ze Zbraslavi a Kunštátu, měl totiž tři syny a pouze v případě Bočka I. z Jevišovic je zřejmé, že založil jevišovickou větev. Gerhardův otec tak mohl být buď Bohuše nebo Kuna z Kunštátu. \n\nPoprvé se Gerhard z Kunštátu uvádí v listinách roku 1318, v diplomatickém materiálu se uvádí roku 1322. Pohyboval se ve vysoké politice českého království i moravského markrabství. V letech 1326–1327 byl brněnským a znojemským komorníkem. Ve stejných funkcích působil i od roku 1337 až do své smrti v roce 1350. Z titulu své funkce připravoval reformu evidence nemovitostí a asistoval při zápisech v zemských deskách. \n\nGerhard po sobě zanechal pět synů, kteří se dožili dospělosti a založili nové, na sobě nezávisle se vyvíjející větve pánů z Kunštátu, a čtyři dcery.\n\n"}
{"id": "425215", "url": "https://cs.wikipedia.org/wiki?curid=425215", "title": "Chlorid fosforečný", "text": "Chlorid fosforečný\n\nChlorid fosforečný je chemická sloučenina se vzorcem PCl. Je to jeden z nejdůležitějších chloridů fosforu, mezi další patří chlorid fosforitý PCl a oxidochlorid fosforečný POCl. PCl nachází využití hlavně jako chlorační činidlo. Jedná se o bezbarvou pevnou látku, komerční produkty však bývají nažloutlé, protože jsou kontaminovány chlorovodíkem.\n\nChlorid fosforečný je rozpustný v nepolárních rozpouštědlech. Je dobře rozpustný v tetrachlormethanu (CCl), sirouhlíku (CS) a kapalných aromatických uhlovodících. S vodou prudce reaguje.\n\nPCl se připravuje chlorací chloridu fosforitého. Tato reakce byla v roce 2000 použita k výrobě cca 10 000 tun chloridu fosforečného.\n\nPCl existuje v rovnováze s PCl a chlorem a při 180 °C je stupeň disociace cca 40 %. Kvůli této rovnováze vzorky PCl často obsahují chlor, který způsobuje nazelenalé zbarvení.\n\nChlorid fosforečný je nebezpečná látka, protože bouřlivě reaguje s vodou. Při reakci vzniká chlorovodík a chlor.\n\n"}
{"id": "425235", "url": "https://cs.wikipedia.org/wiki?curid=425235", "title": "Ч", "text": "Ч\n\nЧ (červь) je jeden ze znaků cyrilice. Vyslovuje se jako české Č, zapsáno mezinárodním systémem IPA: [ʧ] (s výjimkou ruštiny).\n\nЧ se vyskytuje ve všech slovanských jazycích používajících cyrilici (24. znak v bulharštině, 25. v ruštině, 26. v běloruštině,28. v srbštině a ukrajinštině a 29. v makedonštině), ale vyskytuje se i v abecedách některých neslovanských jazyků.\n\nV ruštině, písmeno “Ч” je vyslovován jemně, který odpovídá zvuku [t͡ɕ] přenášenému ve slovanských jazycích (chorvatský a polský) dopisem “Ć” v latině (v chorvatštině a polštině) a dopis “Ћ” v cyrilice (v srbštině).\n\nVe značkovacím jazyce html lze znak Ч zapsat jako &#1063; nebo &#x427;, znak malé ч jako &#1095; nebo &#x447;.\n\nV arménském písmu písmenu Ч odpovídá písmeno Չ (չ), v gruzínském písmu písmeno ჭ.\n\nV hlaholici písmenu Ч odpovídá písmeno Ⱍ.\n"}
{"id": "425240", "url": "https://cs.wikipedia.org/wiki?curid=425240", "title": "Škoda 125", "text": "Škoda 125\n\nŠkoda 125 může znamenat dva různé typy automobilů:\n\n"}
{"id": "425248", "url": "https://cs.wikipedia.org/wiki?curid=425248", "title": "Ethelbald", "text": "Ethelbald\n\nEthelbald (cca 834 – 20. prosince 860) byl anglosaský král Wessexu z rodu Cerdikovců (od roku 858). Byl synem krále Ethelwulfa.\n\nJeho starší bratr Ethelstan zemřel v roce 851 nebo krátce poté. V roce 855 se stal regentem Wessexu, zatímco byl jeho otec v Římě. Ethelwulf se vrátil o rok později se svou druhou manželkou, třináctiletou Juditou Flanderskou. Podle Assera, kronikáře Alfréda Velikého, během královy nepřítomnosti proběhl pokus mu zabránit v návratu. Je pravděpodobné, že Ethelbald v něm byl zapletený, když se doslechl o otcově novém sňatku, ze kterého by mohli vzejít potomci urozenějšího původu než on sám.\n\nJeho otec zemřel v roce 858 a Ethelbald se stal jeho nástupcem jako král Wessexu. Jeho mladší bratr Ethelbert se stal králem Kentu. K Asserově zděšení se Ethelbald oženil s vdovou po svém otci, Juditou. Zemřel 20. prosince 860 ve věku 26 nebo 27 let.\n\nPo úmrtí Ethelbalda ho nahradil jeho bratr Ethelbert.\n\n"}
{"id": "425249", "url": "https://cs.wikipedia.org/wiki?curid=425249", "title": "Pompeu Fabra", "text": "Pompeu Fabra\n\nPompeu Fabra i Poch (20. února 1868, Barcelona – 25. prosince 1948, Prades) byl katalánský jazykovědec, hlavní autor v současnosti používané jazykové normy katalánštiny. \n\nVystudoval strojní inženýrství, od mládí se ale věnoval studiu katalánštiny. V roce 1890 vytvořil skupinu \"L'Avenç\", která usilovala o modernizaci katalánského pravopisu. V roce 1904 vydal spolu s dalšími autory normativní spis o pravopise \"Tractat d'ortografia catalana\", v roce 1912 pak gramatiku \"Gramática de la llengua catalana\". V roce 1911 se stal profesorem katalánštiny v Barceloně, později předsedou Ústavu katalánských studií, který v roce 1913 publikoval pravopisnou normu, v roce 1917 pravopisný slovník a v roce 1918 závaznou gramatiku. V roce 1918 vydal P. Fabra učebnici katalánské gramatiky a v roce 1932 také katalánský slovník. V roce 1934 byl zatčen, později emigroval do Francie. Jeho jméno nese barcelonská univerzita Universitat Pompeu Fabra. Jeho hrob se nachází v klášteře Saint-Michel de Cuxa, který navštíví každoročně tisíce Katalánců.\n\n\n\n\n"}
{"id": "425251", "url": "https://cs.wikipedia.org/wiki?curid=425251", "title": "Motorový vůz M 11.0", "text": "Motorový vůz M 11.0\n\nMotorové vozy řady M 11.0 provozovaly od konce 20. let 20. století Československé státní dráhy. Byly vyrobeny v počtu devíti kusů mezi lety 1928 a 1932 v Tatře Kopřivnice pro úzkorozchodné dráhy Třemešná – Osoblaha, tratě v okolí Jindřichova Hradce a tzv. Boržavskou dráhu na Podkarpatské Rusi.\n\nVozy řady M 11.0 konstrukčně vycházely z motorových vozů řady M 120.3, které byly prvními vozidly v Československu s věžovým stanovištěm strojvedoucího (několika řadám podobné konstrukce se proto přezdívalo „věžáky“). Jednalo se o lehký dvounápravový motorový vůz s benzínovým motorem Tatra 10, který poháněl jedno dvojkolí. Převodovka byla mechanická čtyřstupňová s reverzačním výkyvným bubnem. Kostra vozové skříně, vyrobená z dřevěných hranolů a vyztužená ocelovými úhelníky, byla oplechována. Stanoviště strojvedoucího se nacházelo ve vyvýšené kabině uprostřed vozu společně s palivovou nádrží. Chladiče (na rozdíl od řady 120.3) byly umístěny pod čely vozu a v zimním období proto musely být chráněny sněhovými pluhy. Interiér vozu byl rozdělen na dva krajní oddíly pro cestující (čela vozu byla průchozí) a střední část s několika sedadly a schůdky do kabiny strojvedoucího. Právě do tohoto prostředního oddílu vedly z každé strany vozu jednu dveře. Vůz nebyl vybaven WC.\n\nPrvních pět vozů řady M 11.0 bylo objednáno československým ministerstvem železnic v dubnu 1928, dodány byly ještě koncem téhož roku. Další dva vozy (M 11.006 a 007) byly objednány v létě 1928 a ČSD předány v lednu 1929. Poslední dvojice vozů byla vyrobena na začátku roku 1932. Společně s motorovými vozy řady M 11.0 byly vyrobeny i podobné přípojné vozy: 3 vozy řady CDv/ú (se služebním oddílem) a 2 vozy řady Cv/ú. Vůz CDv/ú 01 jezdil na osoblažské dráze (zničen 1945), ostatní byly v provozu na Boržavské dráze na Podkarpatské Rusi (1939 převzaty maďarskými dráhami).\n\n\n\n"}
{"id": "425254", "url": "https://cs.wikipedia.org/wiki?curid=425254", "title": "Bečváry (starý zámek)", "text": "Bečváry (starý zámek)\n\nZámek Bečváry je barokní zámek a leží ve Středočeském kraji, asi patnáct kilometrů od Kolína v obci Bečváry. Nachází se na mírném návrší, zhruba v nadmořské výšce 330 metrů a vytváří dominantu při pohledu od městečka Zásmuky.\n\nPrvní zmínky o zámku, respektive panském sídle, jsou z roku 1591. V té době se na místě zámku nalézala tvrz Jaroslava Myšky ze Žlunic. Jednalo se patrně o trojkřídlou budovu. Po osamostatnění bečvárského panství v roce 1738 stavěl nový majitel Jan Jiří Hildebrant z Prandau (z Prandova) mezi lety 1745 a 1763 nový zámek, ale nedokončil ho a v stavbě pokračoval i další majitel panství Ernst Gideon Laudon. Byla uskutečněna pravdépodobně podle návrhu architekta Jana Josefa Wircha a provedl ji Ignác Jan Nepomuk Palliardi v letech 1766 až 1774. Současně se zámkem byla zřízena i rozsáhlá zámecká zahrada s vzácnými dřevinami. Teprve potom bylo vytvořeno pozoruhodné východní (zahradní) průčelí s vystupujícím trojosým rizalitem a přímým vstupem do sálu piana nobile venkovním schodištěm, zdobeným sochami Ignáce Františka Platzera (\"Chronos s dětmi\", \"Venuše s Amorem\", postavičky puttů a vázami) z doby kolem roku 1770. V hlavním sále zámku se zachovala významná fresková výzdoba s náměty \"Dobytí Tróje\" a \"Aeneidy\", která jsou signována Josefem Hagerem a Josefem Redelmayerem (1774). Druhý z malířů maloval i oltářní obraz v zámecké kapli sv. Michala.\n\nLaudon roku 1776 odprodal zámek dvorské komoře. Dalšími majiteli zámku byli Liškové ze Stříbra. Klára Lišková (provdaná Frenglová) a její potomci vlastnili zámek až do roku 1948, kdy byl včetně přilehlého statku zkonfiskován. V padesátých letech minulého století se uvažovalo o zřízení inseminační stanice býků, která měla být umístěna do zámku. Úřední průtahy zabránily prohlášení zámku za památku první kategorie. Tato skutečnost zámek podstatně znevýhodnila. Od šedesátých let až do roku 1992 byly v zámku depozitáře Ústředního archivu ČSAV. V roce 2000 koupil zámek hudebník Robert Kodym, který jej postupně rekonstruuje.\n\nVlastní budova zámku je čtyřkřídlé, z větší části jednopatrové stavení. Obklopuje nevelké nádvoří. Původně se jednalo o trojkřídlou stavbu, přičemž reprezentační částí bylo západní křídlo. Zámek byl postaven v renesančním stylu, fasádu zdobilo sgrafito. Laudon přistavěl nové reprezentační křídlo, které je orientováno na východ. Střed tohoto křídla zasahuje až do výšky druhého patra a tvoří dominantu budovy. Za Laudona byl zámek přestavěn ve stylu pozdního baroka. Střechy jsou sedlové, „mansardovité“, zahrnují množství zdobených komínů a výklenků. Na střeše západního křídla je i špičatá plechová věžička. Předchozí oprava fasády se uskutečnila v roce 1933. O té doby až do roku 2003 nebyla fasáda obnovována. Opravy v 70. a 80.letech se soustředily především na okna, interiéry a okapy. Současná fasáda je světle žlutá s bílými římsami a obrubami.\n\nV západním křídle je vchod do zámku – vjezd na nádvoří. Původní „monopol“ křídla je dodnes znát. Nad vjezdem, nad okny 1. patra, jsou hodiny a klasicistní – antický trojúhelníkový štít. Jižní křídlo je stinné, zastiňují ho stromy. Hlavně zde byly prostory archivu ČSAV. Je nejblíže areálu JZD Svoboda Bečváry. Vědecky potvrzený je i fakt, že výpary z blízkého hnojiště způsobovaly vhodnou kyselost a vlhkost vzduchu – pro archiválie je to nutné. Výrazným prvkem severního křídla je kaple sv. Michaela nacházející se v půlkruhovém přístavku – vystupuje mimo hmotu budovy. Pohled na jižní křídlo se naskytne posádkám vozidel projíždějících ve směru od Prahy nebo od Kutné Hory. Východní křídlo je nejzdobnější částí celé budovy. Upoutá dvoustranné, osově souměrné schodiště s kamenným zábradlím, které je tvořeno kruhovou balustrádou (nejedná se o kuželkovou balustrádu). Středem schodiště je terasa, ochoz s podloubím. Na zábradlí terasy jsou umístěny nově rekonstruované plastiky. Střed křídla je tvořen dvoupatrovou částí (zmíněno výše). Tento střed je lomeného půdorysu, vystupuje z budovy a působí plastickým dojmem. Postranní části jednopatrové – na střeše najdete výklenky s kruhovým oknem a barokní „šiškou“. Okna jsou zakryta dřevěnými roletami. Popis „plastického středu“. Nemá obdélníková okna, nábrž okna zaoblená, s obloukem. Celkem 5 oken. Každé okno lemuje kamenná římsa. Připomíná hlavici jónského sloupu. Okna v úrovni druhého patra jsou oválná. Ta jsou opět lemována římsami, najdete zde také prvky připomínající hlavice sloupů, obzvláště na nich vynikají i štukové věnce – stuhy. Na to vše nahlíží trojitá římsa. Při vyšším pohledu vzhůru Vás upoutá kamenný – šedivý erb, Laudonův. Erb byl původně barevný. Trojitá římsa tvoří horizontální osu. Vertikální osy tvoří bílé pruhy, jsou mezi okny. Táhnou se od podlahy terasy až po střechu. Erb je chráněn obloukovitým výstupkem štítu, který zasahuje do střechy. Jako střešní krytina slouží keramické tašky. Architekt jakoby nasadil plastickému středu na střechu korunu. Je to balustráda s většími a menšími kruhovými otvory. Také na této balustrádě spatříte barokní „šišky“. Na samém vršku střechy je pozlacený půlměsíc, který zde byl umístěn na počest Laudonova vítězství nad Turky.\n\nNejkrásnějším interiérem je taneční sál – nachází se v plastickém středu. Ze sálu můžete projít dveřmi na terasu. Výška sálu jsou dvě patra. V sálu se nacházejí dvoje bílá kamna zakončená postavami dívek. Stěny jsou zdobeny římsami a ozdobami. Na stěnách je několik výjevů – putování hrdiny Aenea. Strop zdobí freska – výjev ze stanu Achájců při obléhání Tróje. Lustr pochází z 20. století, jakož i ostatní svítidla v zámku. V prvním patře můžete obejít dvorek prosklenou chodbou. Když byl zámek ještě renesanční, byla to arkádová chodba. Arkády byly zazděny a nahrazeny okny. V prvním patře zámku můžete navštívit celkem 13? pokojů včetně sálu a oratoře kaple. Na rozhraní západního a severního křídla je schodiště vedoucí do přízemí a na půdu. V přízemí je celkem 13 místností, kaple a 5 malých místností – zázemí a příslušenství. Panská kuchyně se nalézala v přízemí.\n\nVeškerý nábytek byl po konfiskaci odvezen předchozími majiteli, část díky nevhodnému skladování shnila, část je dodnes v majetku Frenglových a ta část, kterou majitelé v zámku zanechali, byla za symbolické částky rozprodána.\n\nK zámku přiléhá rozsáhlá zahrada, její větší část však byla přebudována na fotbalové hřiště. Nedílnou součástí zámku je i hospodářský dvůr. K barokním sýpkám a stodolám z pozdější doby (jižní strana) přiléhá od roku 1952 zemědělské družstvo. Vjezd do dvora tvoří barokní brána z roku 1766, opravena byla naposledy roku 1966. Na severní straně dvora byla kolem roku 1800 postavena druhá zámecká budova, tzv. Nový zámek. Byly v ní převážně hostinské pokoje. Asi v roce 1860 byl v části budovy zřízen pivovar, který byl v provozu až do roku 1923. Budova sloužila jako obchod se smíšeným zbožím, ordinace lékaře, byly zde kanceláře JZD, byty, naposledy klubovna SSM. Budova chátrala, nenalézala využití, a tak bylo přistoupeno k vynětí z památkového fondu a následně byla, 10. července 1982, asanována.\n\nZámek Bečváry se objevil také ve filmu \"Zapomenuté světlo\". Roli hlídače ztvárnil potomek majitelů Ladislav Frengl.\n\n\n"}
{"id": "425261", "url": "https://cs.wikipedia.org/wiki?curid=425261", "title": "Erhart ze Skal", "text": "Erhart ze Skal\n\nErhart ze Skal (kolem 1354 – červen 1415) byl moravský šlechtic z rodu pánů z Kunštátu, nejvýznamnější člen stařechovicko-skalské větve.\n\nErhart se narodil z manželství Archleba ze Stařechovic, který se uvádí mezi roky 1347–1388, a jeho první ženy Jitky. První písemná zmínka o Erhartovi ze Skal pochází z roku 1379, kdy byl ženatý s Markétou z Vildenberka, vdovou po Půtovi Šacléřovi z Vildenberka. Markéta měla v té době již dvě dospělé děti (syna Tasa a dceru Markétu, provdanou za Jana z Moravan) a mohla být i o dvacet let starší než Erhart. Sňatek s touto vdovou sice nepřinesl Erhartovi hmotné statky, ale byl důležitým politickým tahem, začleňujícím Stařechovické mezi významnou moravskou šlechtu. Markéta mu již vzhledem ke svému pokročilému věku nedala potomka. \n\nPravděpodobně roku 1384 obdržel od otce hrad Skály, který nebyl ještě dostavěn, a začal se po něm psát. (V době, kdy vedle sebe vystupují až čtyři Erhartové z Kunštátu, je to důležité vodítko k jejich rozlišení.) V roce 1387 propukly na Moravě nepokoje a roku 1388 byl uzavřen landfrýd, ke kterému se připojil na jednom z čelních míst i Erhart ze Skal. O rok později Erhart zasedal u zemského soudu v Olomouci. V roce 1391 prodal svoji rodnou tvrz ve vsi Stařechovice svému příbuznému Erhartovi staršímu z Kunštátu a bydlel již pouze na hradě Skály, který byl v nejistých dobách mnohem bezpečnější, než stařechovická tvrz. Někdy před rokem 1392 zemřela jeho manželka a následně se podruhé oženil. Uvedeného roku nechal zapsat své druhé manželce Kunce věno 250 kop grošů na městečku Jimramov s tvrzí, alodiálním dvorem, mlýnem a rybníky, a na vsi Unčíně. Kunka porodila dceru Jitku, avšak při porodu nebo záhy po něm zemřela. \n\nV době moravských markraběcích válek se postavil na stranu markraběte Jošta. V březnu roku 1396 svěřil Erhartovi olomoucký biskup Mikuláš z Riesenburka správu a obranu hradu Blansek a panství blanenského. Roku 1398 Erhart poprvé vystoupil jako nejvyšší sudí brněnské cúdy. V tomto období, kdy mu zemřela i druhá žena, se Erhart roku 1398 oženil potřetí, a to s Eliškou z Bučovic, jež mu posléze porodila dvě dcery, Žofii a Annu. Erhart se nadále velmi aktivně zúčastnil bojů proti přívržencům mladšího moravského markraběte Prokopa. Roku 1401 velel oddílům brněnských měšťanů při dobývání Šlapanic, dále se mu podařilo dobýt hrad Lelekovice, který později získal jako odměnu za věrné služby. Tvrdě vystupoval proti Prokopovým hlavním hejtmanům, kterými byli Jan Sokol z Lamberka a jeho vzdálený příbuzný Hynek I. Suchý Čert z Kunštátu a Jevišovic. \n\nV roce 1406 opět po dlouhé době zasedaly zemské soudy a Erhart se znovu účastnil jednání v Brně a Olomouci jako nejvyšší sudí. Přesto nepokoje na Moravě neutichly a skončily až roku 1412, kdy byl v Brně sepsán nový landfrýd. Erhart ze Skal využil zasedání zemského soudu a nechal si do zemských desk zapsat Lelekovice, pustý hrad Plankenberk s Biskupicemi a Březinkou, které dříve obdržel od markraběte Jošta. 8. května roku 1415 se Erhart ze Skal zúčastnil mimořádného sněmu v Brně, který byl reakcí na zostření Husova žaláře. V červnu téhož roku je náhle zmiňována vdova po něm. Smrt Erharta ze Skal byla tedy velmi náhlá a byl aktivní do posledních dnů svého života.\n\nErhart ze Skal se téměř třicet let aktivně účastnil dění na Moravě. V jeho osobě vymřela po meči stařechovicko-skalská větev rodu pánů z Kunštátu. Erhart po sobě kromě vdovy zanechal pouze nezaopatřené dcery z třetího manželství, Žofii a Annu; jako jejich sirotčí správce byl ustaven Erhart Puška z Kunštátu. Nejstarší dcera Jitka byla provdána již roku 1412 za Jošta Hechta z Rosic. \n\n"}
{"id": "425262", "url": "https://cs.wikipedia.org/wiki?curid=425262", "title": "MX záznam", "text": "MX záznam\n\nMX záznam je druh položky v DNS. Obsahuje informaci o poštovních serverech obsluhujících e-mailové adresy v dané internetové doméně.\n\nPůvodní koncepce systému elektronické pošty byla založena na tom, že e-mailové adresy byly ve tvaru codice_1. Poštovní servery tak kontaktovaly přímo server příjemce uvedený za zavináčem. Problém nastal v okamžiku, kdy se do Internetu začaly připojovat servery pomocí vytáčeného spojení. Ty pochopitelně nebyly připojeny stále a proto doručování pošty na ně způsobovalo problémy v okamžiku, kdy byly off-line.\n\nJako řešení nastalé situace byl zvolen elegantní způsob, kdy stávající pravidla o doručování přímo na server byla zachována, ale nově bylo povoleno doručování také na doménová jména. Uživatel codice_2 tak mohl používat rovněž adresu codice_3. Podle aktuálně platného RFC 5321 se poštovní server před doručením pošty dotáže DNS, zda pro hledanou doménu existuje \"MX záznam\". Pokud ano, doručí poštu na server s nejvyšší prioritou MX záznamu. Pouze v případě, že MX záznam neexistuje, smí být pošta doručena na adresu (část za zavináčem) podle tzv. \"A záznamu\" (tj. IP adresa).\n\nMX záznamy jsou v DNS uloženy spolu s prioritami, podle kterých se má doručovat. Čím má záznam nižší číslo, tím vyšší prioritu má a proto se veškerá pošta doručuje přednostně na server uvedený v něm. Pokud server není dostupný, zkouší poštovní servery doručit poštu na záložní servery uvedené v MX záznamech s vyšším číslem. Toho někdy zneužívají spammeři, kteří zkouší doručovat spamy přímo přes záložní poštovní server (s nejvyšším číslem) a doufají, že na něm bude slabá antispamová ochrana.\n\nServery uvedené v MX záznamech musí být uvedeny v doménovém tvaru (codice_4), nikoliv jako IP adresy.\n\nPři dotazu na MX záznamy domény codice_5 se objeví:\n\n\n"}
{"id": "425264", "url": "https://cs.wikipedia.org/wiki?curid=425264", "title": "Mafia II", "text": "Mafia II\n\nMafia II (nebo Mafia 2) je pokračování 3D akční počítačové hry , vydané roku 2002. Její vývoj byl oznámen 21. srpna 2007, na herní výstavě Leipzig Games Convention. Scénář hry napsal Daniel Vávra. Hra byla vydána 27. srpna 2010 v Evropě a 24. srpna v Severní Americe. Vývojářem je 2K Czech (dříve Illusion Softworks). Hra je určená pro Mac OS X (Lion a vyšší), PlayStation 3, Windows a Xbox 360. Hra byla na třeboňském festivalu GameDay zvolena za \"Nejlepší český herní titul v českém jazyce\" roku 2010.\n\nMafia II využívá The Illusion Engine, který v 2K Czech vyrobili přímo pro potřeby hry. S jeho pomocí se dle slov vývojářů úspěšně daří minimalizovat hardwarové nároky hry, aniž by tím trpěla kvalita grafického zpracování. O demolici modelů se stará technologie NVIDIA PhysX, která hráči dovoluje zdemolovat karosérii (nejen svého) auta či rozstřílet sklo, přičemž veškerá takováto fyzika působí velice realisticky. Jako první hra bude mít funkci NVIDIA Apex Clothing. Je to simulace látek a oblečení, díky ní budou vypadat modely postav realističtěji. Modely díky ní odpovídají na změny směru větru, zapalují se o oheň, atd.\n\nMafii 2 nejspíš půjde spustit v plně stereoskopickém 3D.\n\nVe hře je použito spoustu efektů, zlepšujících reálnost hry. Mezi efekty které jsou nejnáročnější na výkon počítače patří: odrazy modelů, geometrie a detaily stínů.\nPro spuštění PhysX efektů je nutno mít nainstalovaný ovladač NVIDIA PhysX driver: 10.04.02_9.10.0522. Je také nutno vlastnit grafickou kartu, která podporuje tuto technologii.\n\nOproti je v pokračování zastoupeno automatické obnovování zdraví, které je např. v sérii Call of Duty či ve hře El Matador. Dle hráčem nastavené obtížnosti se pak bude odvíjet, do jaké míry se při zranění hráčovo zdraví obnoví. Ve hře je možno po stisku klávesy se skrýt za okolními předměty a zpoza nich střílet (jako například v Gears of War). Do hry lze stáhnout neoficiální mód volné jízdy.\n\nVe hře je 44 vozidel a dalších 12 se stahovatelným obsahem. Auta lze i různě upravovat - měnit laky, kola, motory, ráfky, tuning atd. - s DLC lze ještě přemalovat vzor a nebo přidat Turbodmychadlo. Vozidla jsou z různých období, a to: předválečná, válečná a poválečná. Auta lze do těchto kategorií rozdělit podle materiálu (v poválečném USA byl nedostatek železa a proto výrobci aut dělali některé části aut ze dřeva - střecha, dveře...) a několika dalších znaků. Ve hře se vyskytuje autobus, nákladní vůz a mnoho dalších vozidel. Ve hře jsou dokonce i tzv. Hot Rody, tedy auta, které si podomácku upravili a vylepšili obyčejní lidé. Tato auta skutečně existovala, bohužel evropané o nich často nikdy neslyšeli, a proto si myslí, že je to výmysl. Takové auto můžete vidět zde.\n\nAuta, stejně jako v prvním dílu, je možné krást. Na výběr jsou dva způsoby: Smash the window (Rozbít okénko) a Pick lock (vypáčit zámek), případně lze zámek rozstřílet. Přičemž rozbití je mnohem rychlejší, ale hlasitější a páčení delší a tišší, rozstřílení zámku je rozhodně nejhlasitější, ale i nejrychlejší.\n\nVe hře se opět vyskytují zbraně z prvního dílu, několik je jich však přidáno. Mezi \"staré\" patří: Colt 1911 (ve hře je možné pořídit \"vylepšená\" verze s prodlouženým, a tím pádem větším, zásobníkem), revolver Smith & Wesson Model 38, Smith & Wesson Model 29, Thompson M1928, Thompson M1A1 a opakovací (pumpovací) brokovnice. Mezi \"nové\" patří: brokovnice Remington 870, MP40 (německý válečný samopal), M3 Grease Gun (americký válečný samopal - tzv. olejnička) a MP 28 (samopal) případně MG42 (německý válečný kulomet - americkými vojáky často nazýván Hitler's Buzzsaw - Hitlerova Pila), Mauser C 96 (německá válečná pistole - častý suvenýr amerických vojáků), Beretta Model 38 (italský samopal), M1 Garand (americká puška), samopal.33, Kar 98k (německá puška). Ze \"studených\" zbraní jsou tu pouze pěsti. V dřívějších trailerech byla zobrazena baseballová pálka a nůž. Ty byly později ze hry odebrány.\n\nHra obsahuje dvě hodiny in-game cutscén. Předchozí hra, , měla scénář dlouhý 400 stránek, oproti tomu scénář Mafie II má 700 stran. Daniel Vávra, scenárista, designér a režisér předchozí hry, srovnal tyto dvě hry \"Mafia byla úctou ke gangsterským filmům a jejich romantické vizi. Mafia II je odvážnější, reálnější, temnější a s efekty založenými na realitě. \"\n\nVito Scaletta se narodil roku 1925 na Sicílii (Messina), ale už jako malý chlapec emigroval s otcem, matkou a sestrou Francescou do USA. Vitův otec zde začal pracovat v přístavu a jednoho dne se nešťastnou náhodou utopil. Aby si Vito pomohl k penězům, začal s kamarádem Joem vykrádat auta a obchody. V roce 1943 byl však Vito při jedné z krádeží chycen. Jelikož však v té době zuří v Evropě válka a armáda potřebuje na invazi na Sicílii vojáky, co se dokážou domluvit italsky, dostane Vito možnost stát se místo vězněm výsadkářem 82. výsadkové divize (82nd Airborne). Vito je později v boji zraněn a s Purpurovým srdcem a válečným křížem se po dvou letech vrací na měsíc do Ameriky.\n\nNa nádraží v Empire Bay potká Vito Joea, který tenkrát stačil uprchnout. Joe Vitovi zařídí přes zloděje Giuseppeho falešné propouštěcí doklady, takže se Vito nemusí vrátit do Evropy, a také ho zasvětí do svých nekalých kšeftů. Takřka hned po svém příjezdu se Vito zúčastní krádeže auta pro Joeova přítele Mika Bruskiho. Matka ale po Vitovi chce, aby pracoval poctivě. Vito tedy navštíví Dereka, zaměstnavatele svého otce, a jeho pravou ruku Steva. Po krátkém pokusu o poctivou práci Vito zjistí, že Derek se také zná s Joem, a díky tomu získá dobře placenou, i když opět ne zrovna poctivou práci.\n\nZanedlouho se Vito přes Joea seznámí s mafiánem Henrym. Dostane od něj „pořádný kšeft“, musí ukrást cenné přídělové lístky na benzin ze střežené federální budovy. Po úspěšném Vitově vloupání ale Henry zjistí, že lístky už mají vyplněné datum splatnosti, a lze je využít jen do půlnoci. Vito je tedy musí co nejrychleji rozprodat po benzinových stanicích.\nPozději dostanou Vito s Joem od Henryho další úkol - vykrást klenotnictví, které patří jistému podnikateli, jenž nesplácí Henryho mafii své dluhy. Během vloupání se však na scéně objeví zlodějská banda Ira O’Neilla a po krátce šarvátce s hlavními hrdiny i policie. Vitovi s Joem se však podaří utéci a policie zatkne jen O'Neilla a jeho kumpány.\n\nPozději se Vito seznámí s Lucou Gurinem, consiglierim rodiny Clemente. Ten Vita i s Joem a Henrym zaúkoluje, že je nutné zlikvidovat tlouštíka, jenž vlastní lihovar na Clementeho území a nechce mafii platit výpalné. Tlouštík je zastřelen a Vito za odměnu získá dost peněz na to, aby splatili otcův dluh, jenž trápí jeho matku a sestru.\n\nZanedlouho je však Vito zatčen za onu krádež přídělových lístků a je odsouzen na 10 let do vězení. Zde potká O'Neilla, který je ve vězení právě kvůli Vitovi, ale díky této události se také spřátelí s mužem jménem Leo Galante. Díky němu se Vito dostane do skupiny rváčů, která pořádá souboje s jinými skupinami, např. čínskou, černošskou nebo irskou. Peppé, hlavní člen Vitovy skupiny, se má utkat s O'Neillem, Irové jej však v přesile napadnou a zmlátí ještě před utkáním. Vitovi se naskytne možnost vrátit to O'Neillovi samotnému v prázdné tělocvičně; tento souboj již O'Neill nepřežije. Během Vitova pobytu ve vězení také zemře jeho matka a jeho sestra Francesca se vdá za jistého Ira.\n\nPo 6 letech je Vito (díky vlivu Lea Galanteho) předčasně propuštěn. Píšou se 50. léta a mnohé se změnilo. Joe Vita rád vidí a pronajímá mu byt. Také představí Vita Eddiemu, který je Joeovým novým nadřízeným. Posléze se Vito od Joea dozvídá, že oba dva Clementeho rodina zradila a právě Clementeho rodina Vita udala, a Joe proto přešel k rodině Falcone.\n\nPoté se Vito seznámí také s Martym, mladíkem, jenž se touží stát mafiánem. Společně s Joem dělá Vito lehkou, ale výdělečnou práci - prodává po městě kradené cigarety. Prodej se však zvrtne, jelikož jeden gang ze čtvrti, kde chtějí Vito s Joem vydělávat, si přijde pro svůj podíl. Následuje přestřelka, při níž je sice několik členů gangu zastřeleno, ale Vito s Joem přijdou o své zboží. Společně se Stevem, který je také napojený na klan Falcone a jeho muže, se však gangsterům krvavě pomstí, když zapálí jejich hospodu a poté je všechny zastřelí ve staré slévárně.\n\nV restauraci Maltese Falcon se Vito poprvé setká se samotným Donem Falconem. Zde dostane úkol zachránit tři Falconovy lidi, kteří byli zajati Clementeho mafií (konkrétně Lucem, který Vita kdysi nechal zatknout). Vito sleduje Lucu a zjistí, že zajatci jsou drženi, krvavě mučeni a vyslýcháni na Clementeho jatkách. Jeden z Falconeho lidí je sice již mrtev, zbylé dva však Vito zachrání a Lucu zabije. Po této akci si vyslouží takový respekt, že jej chce Falcone spolu s Joem přibrat do rodiny. Konečně je z Vita „Někdo“.\n\nVito zbohatne a vydobude si úctu. V té době dostane společně s Joem přes Eddieho další úkol - atentát na samotného Dona Clementeho, který je šéfem rodiny, jež brání té Falconeho k ovládnutí takřka celého města. Joe na akci přibere i Martyho. Mají přpravený rafinovaný plán, jak Clementeho zabít - umístit do místnosti, kde se má konat konference mafie, bombu, a poté ji z bezpečí odpálit. To se sice povede, ale bomba vybuchne zrovna v době, kdy Clemente v místnosti na okamžik není. Joe a Vito se pustí do jeho pronásledování, které je sice úspěšné, je však při něm zabit Marty, což zvlášť Joe nese velmi těžce. Večer jde zapít Martyho smrt do hospody Lone Star a opije se. Vito jede za ním, aby ho mohl odvézt domů, ale při odchodu z hospody opilý Joe omylem zastřelí barmana, z čehož naštěstí nemají větší problémy.\n\nKrátce po atentátu navštíví Vita Henry, který díky smrti svého šéfa a pádu rodiny Clemente ztratil práci. Vito jej tedy představí Eddiemu. Eddie Henryho přijme do party, ale jako první úkol mu dá zavraždit Lea Galanteho, jenž je consiglierem poslední konkurenční mafie, rodiny Vinci. Vito se rozhodne Lea zachránit, neboť je to jeho dobrý přítel a právě díky němu se Vito vůbec dostal z vězení. Henry Lea sice nezabije, protože ho předtím Vito varuje, přesto je Henry do rodiny přijat. Leo odchází z Empire Bay.\n\nPři návratu domů potká Vito před svým domem plačící sestru Francescu. Ta mu řekne že její manžel Eric je ochlasta a bije ji. Vito proto vtrhne na večírek, kterého se Eric účastní, a zmlátí ho. Eric se sice polepší, ale Francesca vlastního bratra zavrhne.\nNásledující noc vypálí Irové Vitovi dům, zřejmě kvůli vraždě O'Neilla. Vito jim naštěstí unikne a dostane se k Joeovi. Společně napadnou irský bar Hill of Tara, celý jej vystřílí a zabijí vůdce irského gangu, O'Neillova nástupce.\n\nVito je bez peněz i veškerého majetku, ale Joe mu přenechá starý byt po zesnulém Martym. Zanedlouho se oběma ozve Henry, který pro ně má připraven velmi dobrý kšeft. Jde o nakoupení a rozprodání drog. Vito i Joe souhlasí, přestože dobře ví, že kdyby to zjistil Falcone, tak jim to jen tak neprojde. Vypůjčí si proto u lichváře Bruna 35 tisíc dolarů a zakoupí od čínského mafiána Wonga drogy. Je na ně ale přichystána léčka, objeví se falešní policisté. Trojice však šťastně vyvázne a podaří se jí drogy rozprodat a vydělat obrovský balík.\n\nStane se však to, čeho se Henry obával - Carlo Falcone na jejich kšeft přijde a dožaduje se svého podílu. Henry se chce s Vitem a Joem setkat v parku a projednat, co budou dělat dále; když však na místo schůzky oba dorazí, uvidí skupinu Číňanů, jež v kaluži krve mordují Henryho sekáčky na maso. Spustí se přestřelka, většina čínských gangsterů však stihne uprchnout a Henry je mrtvý. Vito s Joem si ale všimnou, že vrahy vedl Wong, jenž jim prodal drogy, a pustí se do jeho pronásledování. To je zavede až do Čínské čtvrti do Wongovy restaurace Rudý drak. Vito s Joem celý podnik vystřílí a zabijí i Wonga, který ještě před smrtí tvrdí, že Henry byl práskač a informátor FBI. Peníze z prodeje drog, které měl mít Henry na schůzce u sebe, a které mu Číňané sebrali, jsou pryč.\n\nJoe s Vitem jsou ve velké šlamastice, od Eddieho však dostanou jednoduchou, ale dobře placenou práci - zabití jistého člověka, který zradil celou svou mafii a napráskal ji FBI. Tím člověkem je , hlavní hrdina prvního dílu hry, a scéna, ve které ho Vito s Joem luparou usmrtí, je se závěrečnou scénou prvního dílu.\n\nPřestože si touto špinavou prací něco málo vydělali, potřebují Vito s Joem ještě mnoho peněz, aby mohli splatit dluh Brunovi. Vito proto navštíví Dereka; ten má problém se stávkujícími dělníky, takže slíbí Vitovi odměnu za to, že mu je pomůže zastrašit. Mezi dělníky a vůdci přístavu se strhne horlivá hádka, při níž jeden z dělníků Vitovi prozradí, že to byl právě Derek, kdo nechal utopit Vitova otce. Derek to sice popírá, ale Vito poté, co se Steve prozradí, dělníkům uvěří. V přestřelce, která se strhne, pak Vito Dereka i jeho pravou ruku Steva zastřelí, a k tomu získá jeho nemalé úspory.\n\nKdyž Vito nasbírá svoji polovinu peněz na splacení dluhu, jde za Joem. Ten však není doma. Vito ho hledá všude po městě; nakonec se zastaví v restauraci Mona Lisa patřící rodině Vinci, zde je však zajat. Na střeše mrakodrapu je pak i s Joem šéfem mafie vyslýchán kvůli záležitosti s drogami, kvůli které proteklo více krve, než si kdokoli původně dokázal představit. Oběma se však podaří ze zajetí dostat a prostřílet se na svobodu. Vito pak odveze polomrtvého Joa k lékaři El Grecovi a následně jde se svými i Joeovými úsporami splatit dluh Brunovi. Po úspěšném vrácení peněz se také dozví, že právě u Bruna se zadlužil i jeho otec.\n\nDalší den Vitovi zavolá Eddie. Carlo se s ním prý chce setkat ve své observatoři. Po cestě tam však Vita odchytne Leo (jehož návratem do města je Vito pochopitelně velmi překvapen). Vito se od Lea dozví, že Henry skutečně byl práskač, a že Joeovi s Vitem, kteří rozpoutali válku Mafií, jež zachvátila celé město, jdou po krku doslova všichni. Od Lea však dostává Vito ještě jednu šanci, jak to všechno odčinit - zabít Carla Falcona. Jen co přijede do observatoře, začnou po něm Falconovi lidi střílet. Nakonec se Vito probojuje až do hlavního sálu, kde spatří Carla. Chce jej samozřejmě zastřelit, náhle se však objeví Joe, který zase dostal poslední šanci od Carla a přidal se na jeho stranu. Carlo Joeovi nařídí, aby Vita zastřelil, ten však na poslední chvíli svůj revolver obrátí proti Carlovi. Po krátké přestřelce je nakonec Falcone mrtev.\n\nPřed planetáriem již na Vita s Joem čeká Leo Galante. Vito nastoupí k němu do auta, Joe nastoupí do druhého. Chvíli jedou oba automobily pospolu, ale později se auto, v němž jede Joe, oddělí. Vita to silně znepokojí.\n\nPříběh se odehrává ve fiktivním americkém přístavním městě Empire Bay, jehož předlohou se staly San Francisco a New York, s vlivy Chicaga a Detroitu. Na ploše přibližně 16 čtverečních kilometrů může hráč potkat známé monumenty nového světa - např. Woolworth Building, Empire State Building, Brooklyn Bridge nebo Golden Gate Bridge. Dále je Empire Bay rozděleno na několik městských čtvrtí, z nichž každá má svou charakteristickou kulturu a zajímavosti. Hráč tak může navštívit například Čínskou nebo Italskou čtvrť, ve kterých organizovaný zločin jen kvete. Hráč může rovněž navštívit několik desítek interiérů, a to bez jakéhokoliv načítání, při pobytu v interiérech tedy bude moci sledovat, co se právě děje v exteriérech a naopak.\n\nVe městě je asi 25 000 stromů a keřů, 100 telefonních budek, 14 000 interaktivních objektů (plot, který jde zničit, odpadkový koš, jenž jde převrátit) a 3000 statických objektů.\n\nMěsto i jednotlivé lokace se během hry mění. Jako příklad je často uváděn Joeův byt. Ve hře projde celkem třemi změnami.\n\nHlavní postavou v Mafii 2 je mladý Vito Scaletta, jenž bojoval ve druhé světové válce. Jeho dlouholetý přítel, Joe Barbaro, mu ze začátku pomůže dostat se natrvalo z armády. Dalšími dvěma důležitými postavami jsou Henry Tomasino a Eddie Scarpa. V DLC Jimmyho zrada a Vendetta je zabiják Jimmy.\n\nVe hře je přes 200 postav a průměrně práce na jedné z nich, trvaly přes dva týdny.\n\nV první řadě je nutné podotknout, že díky dabingu se Mafia 2 \"proslavila\" jako hra s nejvíce sprostými slovy na světě (předčila i GTA). V kontextu hry to ovšem nevyznívá tak nepřijatelně.\n\nSpolečnost Cenega Czech coby český distributor hry potvrdila, že na domácí trh uvede kompletní českou lokalizaci. Lokalizovaná verze hry je pro PC, Xbox 360 a dokonce i pro Playstation 3.\n\nCenega Czech také nedávno uvolnila informaci, že verze s českým dabingem má mít v sobě zabudovaný i anglický dabing, nejde ale s anglickým dabingem použít české titulky.\n\nVittorio Antonio Scaletta je hlavní postava hry. Narodil se v Sicílii v roce 1925, v dětství se přistěhoval s rodiči a sestrou Francescou do USA, kvuli práci a tak zvaný \"Americký sen\".Vito asi tak v šesti letech potkal Joa Barbaru a začali vykrádat auta a obchody. V roce 1943 ho ale chytili a poslali jako výsadkáře do Itálie (Operace Husky). Následně byl zraněn a s vyznamenáními poslán na měsíc do Spojených států. Sešel se s Joem a ten mu sehnal propouštěcí doklady z armády. Přes Joa se Vito také seznámil s mafiánem Henrym. Po několika akcích pro něj je však Vito zatčen policií a poslán na 10 let do vězení. Ve vězení potká Lea Galanteho, díky kterému se dostane do rváčského klubu. Díky Leově vlivu je ve vězení nakonec jen šest let. Po propuštění se spolu s Joem přidává do rodiny Carla Falcona. Během práce pro něj se také pomstí rodině Clemente, která jej zradila a nechala zatknout. Po úspěšném atentátu na dona Clementeho se k Vitovi a Joeovi přidá ještě Henry, se kterým začnou za Falconeho zády kšeftovat s drogami. Falcone na to přijde a sebere jim peníze. To ale není všechno, Henry je brutálním způsobem zabit Číňany a kvůli jeho pomstě nakonec vyvolají Vito s Joem v celém městě obrovskou válku mezi mafiemi. Joea kvůli tomu zajme a mučí Don Vinci a vyslýchá ho. Vito mu pomůže utéct. Poté se znovu setká s Leem Galantem. Ten Vita upozorní o tom, že on a Joe jsou na černé listině všech mafiánu, ale dá mu také poslední šanci, jak to všechno odčinit - zabít Dona Falcona. Vito svého šéfa tedy zastřelí a zůstane naživu. Výška 184 cm\n\nJoe Barbaro je nejlepší kamarád Vita. Už zamlada s Vitem vykrádal auta a obchody, a poté, co byl Vito odveden do mise husky, začal pracovat pro mafii, konkrétně rodinu Clemente. Poté, co se Vito vrátí z války,Joe chce přibrat do svých kšeftů, po jedné z akcí je však Vito zatčen a díky zradě od Clementevo rodiny poslán do vězení. Během Vitova pobytu zde Joe přestoupí k rodině Falcone, a když se Vito vrátí, tak oba opět pracují u této rodiny spolu. Oba dva se dostanou do mafie, nicméně začnou si zahrávat s obchodem s drogami a nakonec rozpoutají válku, jež uchvátí celé město. Joe je posléze zajat a mučen rodinou Vinci, ale Vito jej osvobodí. Poté se, ve Vitově nepřítomnosti, za Joem zastaví Falcone, a nabídne mu odpuštění jeho zločinů proti mafii, za to, že jej bude Joe plnit jejich přání a zabije Vita. Když se ale Joe setká s Vitem a má ho zabít, Vito Joa přemluví, aby spolu zabili Falcona. To se jim také podaří, po zastřelení Dona Falconeho však Joe nastoupí do jednoho z aut Lea Galanteho, které jej odveze neznámo kam.\nJe zde spekulace, že Joea nezabil a Joe je Galanteho řidič v Mafii 3.\nNa konci této hry je spatřena postava velmi podobná Joeovi, když Galante přijede za Lincolnem.\n\nHenry Tomasino hraje roli Vitova a Joeova dobrého kamaráda. Původně pracoval pro Clementeho, ale po pádu jeho mafie se nakonec na zkoušku přidal k Falconemu, jemuž slouží i Vito s Joem. Od Falconeho dostal úkol zabít Lea Galanteho, což se mu sice díky Vitovi nepodařilo, ale stejně byl do mafie přijat. Spolu s Vitem a Joem začne obchodovat s drogami, pro což je později také čínskou mafií brutálně zavražděn - uprostřed parku za denního světla je rozsekán sekáčky na kung pao (maso) . Jak se ukáže po jeho smrti, byl to po celou dobu federální agent (práskač).\n\nEddie Scarpa je jedním z nejdůležitějších členů rodiny Falcone a Joeův a Vitův nadřízený. Má dost ostrý smysl pro humor a velice rád a velice často se opije, i když je potom jak utržený z řetězu a zapomíná na věci, které má udělat. Po smrti Carla Falconeho je horkým kandidátem na nového šéfa rodiny Falcone.\n\nLeo Galante je consiglierem rodiny Vinci. Za podvody v hazardních hrách byl na nedlouho poslán do vězení, kde se setkal s Vitem. Stal se zde Vitovým patronem a něco jako otcem. Po svém propuštění také zajistil Vitovi zkrácení trestu, později také Vita dohodil Falconemu. Po atentátu na Alberta Clementeho dostal Henry Tomasino za úkol Lea zabít. Leo však přežil díky pevnému přátelství Vita a Henryho a utekl do Lost Heaven. Po vypuknutí války mezi gangy se do Empire Bay vrátil, vyhledal Vita a dal mu nabídku. Buď smrt jako trest ze spáchané zločiny proti mafii, nebo život, pokud Vito zabije Carla Falconeho. Vražda se nakonec podaří a mafie Lea Galanteho tak ovládne celé město.\n\nFrancesca Scalettová je Vitova sestra. Navštěvovala ho ve vězení. Její manžel, irský pouliční grázl Eric Reilly, ji podváděl a bil, proto ho Vito zmlátil a pohrozil mu smrtí. Francesca pak Vitovi řekla, že ho nepoznává, a že ho nechce už nikdy vidět.\n\nMartin Santorelli byl Joeův kamarád. Když byli Vito s Joem malí, tak se kolem nich Marty motal, ale oni ho nechtěli brát mezi sebe. Později, v době, kdy byl Vito ve vězení, ho Joe vzal pod svá křídla a začal jej zaučovat na mafiána. Marty se s Vitem a Joem zúčastní několika akcí, při jedné z nich, atentátu na Alberta Clementeho, je však zastřelen.\n\nLuca Gurino je jedním z nejvýznamnějších členů rodiny Clemente. Za vstup Vita a Joa do mafie požadoval 5000 dolarů, což byla ovšem nehoráznost, neboť za přijetí do rodiny se podle nepsaných zákonů neplatí nic. Byl nadřízeným Henryho a přes něj úkoloval Vita a Joa. Díky jednomu z jeho rozkazů je Vito zatčen. Luca jej však nechá hnít ve vězení. Po návratu Vita z vězení se Luca zviditelní tím, že zajme a mučí na jatkách tři lidi Carla Falcona (Harveyho Beanse - účetního Carla Falcona, a dva jeho \"bodyguardy\" Tonyho Ballse a Frankieho Micka). Micka nakonec umučí k smrti, ale Ballse a Beanse se Vitovi podaří zachránit. Ze msty za Mickovu smrt pak Balls s Beansem Lucu na jatkách brutálně umučí a pravděpodobně i zabije (i když to ve hře není nějak zvýrazněno).\n\nCarlo Falcone je šéfem jedné ze tří nejmocnějších rodin ve městě a majitelem restaurace Maltese Falcon a empirebayské observatoře. Za zády svého spojence, Franka Vinciho, tajně obchodoval s drogami, pro což nechal zabít Alberta Clementeho, čímž zároveň přispěl k rozpoutání obrovské války. Nechá zabít Vita, jenž je členem jeho mafie, nakonec je ale zrazen Joem a ten ho s Vitem zastřelí.\n\nFrank Vinci je šéfem jedné ze tří nejmocnějších rodin ve městě a majitel restaurace Mona Lisa. Je známý dodržováním starých tradic a velkým odporem k drogám. Původně byl spojencem Carla Falcona, později zajal dva Falconeho mafiány, Vita a Joa, a vyslýchal je kvůli válce, kterou rozpoutali.\n\nAlberto Clemente je šéfem jedné ze tří nejmocnější rodin ve městě a majitel restaurace Freddyho bar. Kvůli tomu, že se Alberto snaží přimíchat do kšeftů s drogami Falconeho rodiny, na něj Carlo Falcone nechá spáchat atentát, který provádí Vito s Joem. Alberto sice přežije výbuch na něj směřované bomby, je však zabit po automobilové honičce - Joe ho zblízka rozstřílí Thompsonem 1928.\n\nWong je jedním z nejvýznamnějších členů čínské mafie a majitel firmy Mořský dar a restaurace Rudý drak. Prodá Henrymu, Vitovi a Joeovi drogy, nedlouho poté nechá Henryho brutálně zabít. V pomstě je pak Vitem a Joem zastřelen.\n\nPan Ču je vůbec nejvyšším vůdcem čínské mafiánské sítě, která se nazývá Triáda. Společně s Leem zosnuje prostřednictvím Vita atentát na Carla Falcona.\n\nHudba je ve hře velmi důležitým prvkem pro navození atmosféry. 2K Games se nechalo slyšet, že právě Mafia 2 je titulem, který má zatím největší soundtrack ze všech jejích dosavadních titulů. Setkáme se jak s dobovou hudbou počátků dvacátého století, tak s originálními díly přímo z dílen 2K Czech, které v listopadu 2009 začal nahrávat Pražský filharmonický orchestr. Hlavním skladatelem a autorem hudby v 2K Czech je Matúš Široký, který na ozvučení pracuje společně s externistou, kterým je Adam Koruc. Celkem nahráli přes 3 hodiny orchestrální hudby.\n\nVe hře jsou tři rádia (Empire Central Radio, Empire Classic, Delta Radio), které mají mít přes sto skladeb a písní, ze čtyřicátých a padesátých let. Rádia se vyskytují nejen v autech, ale i v domácnostech, garážích atd. V soundtracku je pak přes 200 dobových skladeb, např. \"Boom Boom\" od Johna Lee Hookera, \"Rave On\" od Buddy Hollyho, \"Ain't that a Kick in the Head\"' od Deana Martina, \"Mambo Italiano\" od Rosemary Clooney, \"It Don't Mean a Thing\" od Dukea Ellingtona, \"Long tall sally \"od Little Richarda.\n\n26. května 2010 byla oznámena sběratelská edice ke hře. Tato edice není dostupná v české lokalizaci. Edice obsahuje:\n\nKe hře, stejně jako k mnoha dalším hrám, bude postupně dodáván dodatečně stahovatelný obsah. Budou to další auta a oblečení. Malé DLC jsou přidávány podle toho, ve kterém obchodě si hru hráč pořídil.\n\n\n\n\n15. června 2010 Sony na E3 oznámila, že vlastníci Playstationové verze hry, budou moci zdarma stahovat bonusový obsah po vydání. Pro Playstation 3 se dokonce vyrobí verze pro český trh, která bude kompletně nadabovaná.\n\nDemoverze byla uvolněna 10. srpna 2010 pro PC, Xbox (pouze majitelé Gold účtu na Xbox Live) a PlayStation 3 (pouze pro majitele PlayStation Plus), pro ostatní (zbytek majitelů Xboxu a PS3) byla demoverze uvolněna 11. srpna 2010. Hratelná ukázka obsahuje misi Buzzsaw (Pila), která je pátou misí kampaně. V demu je zvláštní to, že ačkoliv v plné verzi bude tato mise umístěna do zimy 1945, demo se odehrává v létě 1950. Demo je nyní volně přístupné na Steamu.\n\nDo vily v Greenfieldu Vitovi zavolá jeho kamarád Joe Barbaro. Pošle Vita do bytu naproti lihovaru, kde se má zbavit problémové osoby. Ve skříni si může zvolit mezi koženou bundou, oblekem na míru nebo košilí. Hned poté, co vyjde z domu, má deset minut na to, aby dojel na místo určení, případně na průzkum města. Po doražení do bytu začnete vykládat s Henrym zatímco Joe chrápe.Potom dojede Špekoun a vy popadnete kulomet MG-42 a snažíte se ho zabít.\n\nV demu je okolo čtyřiceti skladeb:\n\nV prosinci roku 2010 vyšla v České republice, Polsku a v Rusku rozšířená edice. Obsahovala hru a všechny obyčejné a malé DLC.\n\nTato edice má naprosto stejný obsah jako Extended Edition. Edice vyšla jak pro konzole Playstation 3, Xbox 360 tak i pro osobní počítače. Tato edice vychází pro Playstion pod hlavičkou Greatest Hits a pro Xbox 360 pod hlavičkou Platinum Hits, a proto se edice jmenuje Mafia 2: Greatest Hits pro Playstion 3 a Mafia 2: Platinum Hits pro Xbox 360 (pro PC se jmenuje edice Mafia II: Directors Cut Edition).\n\nS blížícím se vydáním se očekával narůstající počet marketingových akcí či materiálů, jak je to ostatně u 2K a 2K Games zvykem. Marketing byl také hlavní důvod odkladu vydání hry. Konkrétně v březnu 2010 vycházelo mnoho kvalitních her, a proto by hra zapadla. V červnu byla moc drahá reklama v Evropě, a to díky mistrovství světa ve fotbale, a tak hra vyšla až v srpnu 2010, po obvyklé mediální kampani. Stejnými problémy trpěl i předchozí díl. V seznamu níže je uveden výběr videí, jež byly uveřejněny.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPro hru Mafia II oficiální multiplayer není, ale existují i neoficiální módy. S prvním multiplayerovým modem přišli krátce po vydání hry modaři z Modmywhat. Krátce po nich pak přišli na scénu nezávislí vývojáři, kteří 12. června 2012 vydali betaverzi svého multiplayer modu Mafie 2. Zatím existuje asi 7 serverů.\n\n\n"}
{"id": "425265", "url": "https://cs.wikipedia.org/wiki?curid=425265", "title": "Chlorid vápenatý", "text": "Chlorid vápenatý\n\nChlorid vápenatý (CaCl, v potravinářství E509) je bílá, jemně krystalická až práškovitá látka. Je velice hygroskopický, na vzduchu přechází nejprve v dihydrát, poté v tetrahydrát a hexahydrát. Je rozpustný ve vodě, methanolu, ethanolu a acetonu.\n\nLze jej připravit reakcí uhličitanu vápenatého (vápence) a kyseliny chlorovodíkové nebo reakcí oxidu vápenatého s chloridem amonným\n\nChlorid vápenatý se velmi dobře rozpouští ve vodě. Bezvodý se rozpouští za uvolňování velkého množství tepla a voda se zahřívá (uvolňuje se hydratační teplo), zatímco hexahydrát naopak teplo spotřebovává a voda se ochlazuje (tuto vlastnost má také například thiosíran sodný). Dále se chlorid vápenatý dobře rozpouští v ethanolu a methanolu, nepatrně také v acetonu a glycerolu.\n\nBezvodý chlorid vápenatý poutá velmi silně vzdušnou vlhkost ze vzduchu za vzniku hydrátu a řadí se tak mezi hygroskopické látky.\n\nElektrolýzou taveniny chloridu vápenatého lze připravit kovový vápník a plynný chlor.\n\nBezvodý chlorid vápenatý se používá jako sušicí činidlo do exsikátoru pro látky, které slabě vážou vodu. Směs ledu a hexahydrátu chloridu vápenatého v hmotnostním poměru 1:1,5 dosahuje teploty -49 °C, proto se používá jako chladicí směs do chladicích lázní. 30% vodný roztok chloridu vápenatého tuhne při teplotě -55 °C, proto se využívá pro ochranu uhlí, hornin a jiných sypkých materiálů před zamrzáním.\n\nRoztokem CaCl (koncentrace závisí na povětrnostních podmínkách) se při zimní údržbě komunikací při větších mrazech zkrápí posypové soli na bázi NaCl při posypu vozovek technologií „vlhčené soli“ (při slabších mrazech se sůl vlhčí jen roztokem NaCl). CaCl pro posyp byl v roce 2001 asi 6× dražší než posypová sůl NaCl, má však rychlejší účinek a působí do nižší teploty. Podle švédských výzkumů však více narušuje beton, a proto Švédsko od jeho užívání zcela ustoupilo. Eutektický bod vodního roztoku s ideální koncentrací asi 30 % je −50 °C, pro běžné potřeby zimního ošetřování komunikací je chlorid vápenatý velmi účinný až do −35 °C (chlorid sodný jen do zhruba −5 °C, maximálně −7 °C). Při údržbě silniční sítě v ČR v sezóně 2000/2001 tvořil podíl CaCl necelá 2 % z použité posypové soli.\n\nV potravinářském a farmaceutickém průmyslu se používá jako látka upravující pH, protispékavá a zpevňující látka, dále slouží k výrobě doplňků stravy a dialyzačních a infúzních roztoků. V ČR je používání chloridu vápenatého povoleno v nezbytném množství ke všem potravinám s výjimkou dětské výživy. V USA je používání této látky povoleno.\n"}
{"id": "425272", "url": "https://cs.wikipedia.org/wiki?curid=425272", "title": "Mistrovství Evropy v ledním hokeji žen", "text": "Mistrovství Evropy v ledním hokeji žen\n\nMistrovství Evropy v ledním hokeji žen byla soutěž ženských reprezentačních mužstev evropských členských zemí IIHF. Soutěž byla zrušena v důsledku zařazení ženského hokeje na Zimní olympijské hry 1998 a následného pořádání mistrovství světa v ledním hokeji žen každý rok (kromě olympijského roku).\n\n"}
{"id": "425280", "url": "https://cs.wikipedia.org/wiki?curid=425280", "title": "Panna Maria Vítězná", "text": "Panna Maria Vítězná\n\nPanna Maria Vítězná je jeden z přídomků Marie, matky Ježíšovy. Přídomek Vítězná pochází z vítězství katolíků na Bílé hoře, jehož bylo údajně dosaženo za přispění obrazu \"Adorace narozeného Krista\" (zobrazujícího Svatou Rodinu), který byl nalezen bosým karmelitánem Dominikem à Jesu Maria na zámku ve Štěnovicích u Plzně. Obrázek byl znesvěcený, kromě Ježíška měly postavy vypíchané oči. Tento mnich doprovázel na podzim roku 1620 katolické vojsko vedené bavorským vévodou Maxmiliánem I. Karmelitán jím žehnal před bitvou katolickým vojákům a později se zasloužil o rozšíření jeho kultu v Římě.\n\nŠtěnovická renesanční tvrz Henygarů ze Seebergu se nedochovala a její lokalizace dosud nebyla objasněna. Mj. se předpokládá v okolí staré panské sýpky, která byla po roce 1753 přebudována na trinitářský klášter, dnes barokní objekt fary s kostelem sv. Prokopa.\n\n"}
{"id": "425282", "url": "https://cs.wikipedia.org/wiki?curid=425282", "title": "Smil z Kunštátu", "text": "Smil z Kunštátu\n\nSmil z Kunštátu byl moravský šlechtic, který pocházel z rodu pánů z Kunštátu, pokračovatel kunštátské větve.\n\nPrvní písemná zmínka o Smilovi pochází z roku 1349. Byl jedním z pěti synů Gerharda z Kunštátu. Samotný Smil nebyl zajímavou postavou, spíše se neprojevoval. V historických pramenech se uvádí vlastně jen dvakrát. Naposledy vystupuje v roce 1353 a v roce 1360 se připomíná jako nebožtík. \n\nJediným Smilovým synem byl Erhart starší z Kunštátu, jedinou dcerou Kunka. \n\nSmil z Kunštátu (1349-1360)\n"}
{"id": "425289", "url": "https://cs.wikipedia.org/wiki?curid=425289", "title": "Erhart starší z Kunštátu", "text": "Erhart starší z Kunštátu\n\nErhart z Kunštátu (též \"Erhard\") byl moravský šlechtic z rodu pánů z Kunštátu a pokračovatel kunštátské větve.\n\nJeho otcem byl Smil z Kunštátu. První písemná zmínka o Erhartovi pochází z roku 1360. Do veřejného života vstoupil nenápadně, ovšem na přelomu 14. a 15. století začala jeho hvězda stoupat. \n\nV roce 1377 vystupoval jako pověřenec markraběte a v roce 1398 jako brněnský komorník. Jeho aktivní podpora markraběte Jošta mu přinesla ohromné zbohatnutí. Již roku 1384 získal hrad Pyšolec. Roku 1385 se účastnil tažení moravských markrabat do Uher, jehož cílem bylo prosazení Zikmunda Lucemburského, bratrance markrabích, na uherský trůn. \n\nV roce 1386 získal tvrz a městečko Napajedla a další zboží. Erhart se účastnil i bojů na straně Jošta v moravských markraběcích válkách, byl i Joštovým vyjednávačem. Roku 1389 se účastnil tažení proti Janovi Ozorovi z Boskovic a získal jeho konfiskované statky. V roce 1396 získal od markraběte Jošta hrad Bouzov, který byl důležitým opěrným bodem v kraji, ovládaném Prokopovou stranou. V roce 1391 koupil od svého příbuzného Erharta ze Skal tvrz a ves Stařechovice. Postupně se mu podařilo získávat další majetky, stal se i věřitelem olomouckého biskupství. Roku 1404 získal jihočeskou Bechyni, zanedlouho získal hrad Malenovice s podhradním městečkem a 14 vesnicemi. V roce 1406 došlo ve Vodňanech k incidentu, na jehož konci byli Erhart a jeho syn Erhart mladší označeni jako zemští škůdci. Král však zanedlouho uznal i svoje určité zavinění a oběma odpustil. Erhart starší z Kunštátu zemřel na podzim roku 1406.\n\nSvému synovi Erhartovi mladšímu z Kunštátu odkázal osm hradů, tři města, osm městeček a 160 vesnic. Kromě stejnojmenného syna měl Erhart ještě další dva syny. Jan však zemřel již roku 1402, takže otec ho přežil, Jiří (Jurg) sdílel majetky s Erhartem mladším a nebyl společensky nijak aktivní. V roce 1410 se psal s predikátem \"z Boskovic\" a krátce na to zemřel, aniž by se stačil oženit a mít potomstvo. Erhart starší měl dále dcery Žofku, Elišku, Jitku a Markétu.\n"}
{"id": "425292", "url": "https://cs.wikipedia.org/wiki?curid=425292", "title": "Brněnská vrchovina", "text": "Brněnská vrchovina\n\nBrněnská vrchovina je geomorfologická oblast na střední a jižní Moravě. Leží především severně, zčásti západně a jihozápadně od Brna. Je to soustava vrchovin, pahorkatin a brázd z vyvřelin brněnského masivu, dále devonských, spodnokarbonských a permokarbonských sedimentů, ve sníženinách též s miocenními uloženinami.\n\nPatří pod Česko-moravskou subprovincii. Dělí se na 3 celky, z nichž turisticky nejpřitažlivější je Drahanská vrchovina, ve které leží Moravský kras. Dalšími celky jsou Bobravská vrchovina a Boskovická brázda. Nejvyšším vrcholem Brněnské vrchoviny jsou Skalky (735 m n. m.).\n\n"}
{"id": "425303", "url": "https://cs.wikipedia.org/wiki?curid=425303", "title": "Astrildovití", "text": "Astrildovití\n\nAstrildovití (\"Estrildidae\", Bonaparte 1850) je čeleď zahrnující drobné exotické ptactvo, jehož charakteristickým rysem je výrazné a pestré zbarvení peří, díky němuž jsou tito ptáci často obdivováni a chováni jako okrasní. Astrildovití žijí v oblastech jižní Asie, Afriky, Austrálie, na Indoaustralských ostrovech, v Nové Guineji a Mikronésii. Můžeme je dělit na tenkozobé astrildy, pocházející z Afriky, a tlustozobé amadiny, žijící v jižní Asii, Austrálii i Africe. Astrildovití ptáci žijí ve velkých hejnech. Jsou to hlavně zrnožravci, živí se semeny různých trav, případně i drobným hmyzem.\n\nV minulosti byl do této čeledi řazen i rod \"Padda\", který měl dva zástupce, rýžovníky. Jejich taxonomie byla ale pozměněna a tyto druhy se zařadily do rodu Lonchura, čímž rod \"Padda\" zanikl.\n\n\n\n\n\n\n\n\n"}
{"id": "425310", "url": "https://cs.wikipedia.org/wiki?curid=425310", "title": "Hercynský systém", "text": "Hercynský systém\n\nHercynský systém je jeden ze dvou geomorfologických systémů, které se podílejí na geomorfologickém členění Česka. Druhý je Alpsko-himálajský systém. Hercynský systém dělíme na Hercynská pohoří a Epihercynské (vněhercynské) nížiny. Na českém území leží především Hercynská pohoří (Česká vysočina), Epihercynské nížiny sem zasahují jen nepatrnými výběžky na severu.\n\nPřestože Hercynský systém podle české koncepce geomorfologického členění zemského povrchu zasahuje na území řady dalších evropských států (Francie, Německo, Polsko aj.), geografické autority v těchto zemích používají jiné koncepce fyzickogeografického členění, které s pojmem Hercynský systém nemusí pracovat. Hercynský systém je ale založen na hercynském vrásnění, které je pojmem s mezinárodní platností. Hercynský systém zahrnuje evropskou část pohoří budovaných materiály pocházejícími z doby hercynského vrásnění (zbytek těchto pohoří se po oddělení Severní Ameriky od Eurasie ocitl za Atlantským oceánem).\n\n"}
{"id": "425317", "url": "https://cs.wikipedia.org/wiki?curid=425317", "title": "Eduard Havel", "text": "Eduard Havel\n\nEduard Havel (* 1944) je český regionální politik, podnikatel v oblasti projektování staveb a bývalý vysoký státní úředník. Je členem Strany zelených. V dubnu 2009 se stal náměstkem ministra dopravy. Odvolán byl v červenci 2010 ministrem Vítem Bártou.\n\nHavel je absolvent stavební fakulty ČVUT. Před rokem 1989 byl projektantem velkých dopravních staveb a obytných celků. Od roku 1990 je soukromým podnikatelem v oblasti projekčních služeb. \n\nEduard Havel je členem řady občanských sdružení, které se zabývají územním plánováním a hledáním alternativních dopravních řešení. Výrazným způsobem se angažuje v boji proti tzv. jižní variantě Pražského okruhu a proti rozšíření letiště v Ruzyni o novou paralelní přistávací dráhu. Je ve správní radě koalice Spojených občanských sdružení Praha (SOS Praha). \n\nOd roku 2004 je členem Strany zelených. Byl předsedou základní organizace strany v Praze 8 a Republikové rady SZ. Patří k nejbližším spolupracovníkům předsedy strany Martina Bursíka.\n\nHavel byl v letech 2008–2012 členem finančního výboru zastupitelstva Městské části Praha 8. V dubnu 2009 byl jmenován náměstkem ministra dopravy za odvolaného Petra Šlegra, odvolán byl o rok a tři měsíce později.\n\n"}
{"id": "425318", "url": "https://cs.wikipedia.org/wiki?curid=425318", "title": "Vzdutí", "text": "Vzdutí\n\nVzdutí je umělé zvýšení, vzedmutí hladiny vodního toku pomocí vodního díla, nejčastěji přehrady nebo jezu.\n\nParametrem těchto vodních děl je délka vzdutí, tedy vzdálenost od hráze do místa, kde končí volná hladina vodního toku. Například délka vzdutí vodní nádrže Orlík je 68 km.\n\nPojem zpětné (hydrodynamické) vzdutí popisuje jev, kdy je při velkých průtocích vyšší hydrodynamická hladina vody, než by odpovídalo hydrostatické úrovni hladiny, a to zejména v horních částech vodních děl. To pak vede ke zvětšení rozsahu zatopeného území .\n"}
{"id": "425320", "url": "https://cs.wikipedia.org/wiki?curid=425320", "title": "Michaela Fukačová", "text": "Michaela Fukačová\n\nMichaela Fukačová (* 27. března 1959 v Brně) je česká violoncellistka, laureátka významných mezinárodních soutěží, žijící trvale v Dánsku.\n\nAbsolvovala Konzervatoř Brno u Bedřicha Havlíka, pražskou Hudební fakultu AMU u Alexandra Večtomova a po přestěhování do Dánska též sólistickou třídu Královské konzervatoře v Kodani u E. Bløndal-Bengtssona. Soukromě studovala i u Mstislava Rostropoviče. Jako sólistka je zvána ke spolupráci předními orchestry (Česká filharmonie, Berlínský symfonický orchestr, Hamburger Mozart Orchester, Danish Radio Orchestra, Orquesta Sinfónica de Radio Televisión Española, Orchestre Philharmonique du Luxembourg, The NHK Orchestra Tokyo, English Symphony Orchestra, BBC Symphony Orchestra, Orchestra de Radio France, atd.) a s renomovanými dirigenty (Gerd Albrecht, Petr Altrichter, Jiří Bělohlávek, Aldo Ceccato, Sixten Ehrling, Valerij Gergijev, Hans Graff, Sir Charles Groves, Elijahu Inbal, Jorma Panula, Libor Pešek, Edvard Serov, David Shallon, Heinz Wallberg a další).\n\nMnoho let spolupracovala s houslistou Josefem Sukem. S klavíristou Ivanem Klánským natočila řadu desek, například oceňovanou nahrávku kompletního díla pro violoncello a klavír Bohuslava Martinů. Za svoji interpretaci Myslivečkova koncertu obdržela cenu za nejlepší sólový výkon u příležitosti prvního ročníku Grammy Clasic 1996 v Praze. Spolupracuje také s Českou filharmonií – mimo jiné pozvala Michaelu Fukačovou v roce 1996 jako sólistku na jubilejní japonské turné, pořádané u příležitosti 100 let jejího výročí založení.\n\n"}
{"id": "425322", "url": "https://cs.wikipedia.org/wiki?curid=425322", "title": "Transfluthrin", "text": "Transfluthrin\n\nTransfluthrin (systematický název (2,3,5,6-tetrafluorfenyl)methylester kyseliny (1\"R\",3\"S\")-3-(2,2-dichlorvinyl)-2,2-dimethyl-1-cyklopropankarboxylové, sumární vzorec CHClFO) je pyrethroid, používaný jako rychle účinkující insekticid s nízkou perzistencí.\n\nPoužívá se ve vnitřním prostředí proti mouchám, komárům, švábům a molům. Je to relativně těkavá látka a účinkuje kontaktním a inhalačním způsobem. Doporučená koncentrace je 0,02 - 0,04 % proti létajícímu hmyzu a 0,04 - 0,08 % proti lezoucímu hmyzu. Účinnost může být zvýšena kombinací s jinou účinnou látkou, například piperonylbutoxidem.\n\nTransfluthrin je bezbarvá až hnědá kapalina nebo pevná krystalická látka. Ve vodě se rozpouští jen nepatrně, výbornou rozpustnost má v organických rozpouštědlech, například minerálních olejích.\n\nTransfluthrin je extrémně toxický pro ryby a další vodní živočichy. EC (48 h) pro dafnii (\"Daphnia magna\") je 1,7 μg/l, LC (96 h) pro pstruha duhového (\"Oncorhynchus mykiss\") 0,7 μg/l.\n\nLD u potkana je nad 5 000 mg/kg pro orální i dermální cestu, inhalační je nad 513 mg/m. Nebyla prokázána karcinogenita, mutagenita ani teratogenita transfluthrinu.\n"}
{"id": "425323", "url": "https://cs.wikipedia.org/wiki?curid=425323", "title": "Stoječín", "text": "Stoječín\n\nVesnice Stoječín (německy \"Stoitzen\") byla dříve samostatnou obcí vzdálenou 3 km jihozápadně od Českého Rudolce v nadmořské výšce 605 m. Leží ve východní části Novobystřické vrchoviny. Malá obec s německým obyvatelstvem, po roce 1918 s českou menšinou. Po osvobození v roce 1945 bylo německé obyvatelstvo odsunuto a obec byla dosídlena českým obyvatelstvem.\nV roce 1843 žilo v obci 222 obyvatel v 34 domech a 50 domácnostech. V roce 1960 byl Stoječín v rámci integrace obcí připojen pod Matějovec a v roce 1974 pod Český Rudolec, jehož je nyní místní částí. Ve vesnici je v současnosti 27 obytných domů. V roce 2011 zde trvale žilo 24 obyvatel.\n\nV historických pramenech je ves poprvé uváděna v roce 1369 (uváděn je také rok 1368), kdy Mikšík z Horní Vsi prodal Stoječín Svanovi a Kunšovi z Olešné. Vlastníci se poté hojně střídali, až v roce 1597 jej přikoupil Václav Hodický k rudoleckému panství a jeho osudy sdílel až do roku 1849. Na katastru vsi byl vrchnostenský dvůr a mlýn. Desátky byly odváděny faře v Matějovci a panství Český Rudolec. Na týdenní pondělní trhy se jezdilo z Markvarce do Slavonic. V roce 1900 byl ve vsi lihovar majitele velkostatku. Elektrifikována byla ves až v roce 1948 připojením na síť ZME Brno.\n\nDo roku 1849 byl Stoječín součástí panství Český Rudolec v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byl vletech 1855 až 1868 podřízen Okresnímu úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Od roku 1911 byl podřízen Okresnímu soudu ve Slavonicích do roku 1938. Po okupaci pohraničí nacistickým Německem byl podřízen Landratu ve Waidhofenu a. d. T., říšská župa Dolní Dunaj a v soudnictví Amtsgerichtu ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byl Stoječín s moravským Slavonickem přidělen pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V rámci integrace obcí byl Stoječín roku 1960 připojen pod Matějovec a roku 1974 pod Český Rudolec. Od roku 2003 spadá pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 39 domů a 209 obyvatel, roku 1900 37 domů a 204 obyvatel, roku 1921 37 domů a 173 obyvatel, roku 1930 36 domů a 162 obyvatel, roku 1947 40 domů a 85 obyvatel, roku 1950 26 domů a 85 obyvatel, roku 1970 15 domů a 50 obyvatel, roku 1982 12 domů a 30 obyvatel.\n\nV místní škole, která vznikla v roce 1909 jako jednotřídní, se do roku 1945 učilo německy, po roce 1945 česky. Záhy však byla škola pro malý počet žáků zrušena a žactvo bylo převedeno do školy v Českém Rudolci.\n\n\n"}
{"id": "425327", "url": "https://cs.wikipedia.org/wiki?curid=425327", "title": "Český underground", "text": "Český underground\n\nPod označením český underground se rozumí neoficiální kulturní proud (subkultura), který se jasněji vydělil v době normalizace v sedmdesátých letech 20. století. Jeho představitelé byli spojeni zásadou tvořit zcela svobodně a neuzavírat žádné kompromisy s režimem a jeho kulturními institucemi.\n\nV 50. letech se underground realizuje v literární tvorbě (Egon Bondy, Ivo Vodseďálek, Bohumil Hrabal). V 60. letech přibývají výtvarné, hudební a jiné aktivity a performance. V 70. letech se členové a sympatizanti undergroundu stávají terčem policejní a soudní perzekuce. Perzekuce skupiny The Plastic People of the Universe stala jedním z podnětů k založení Charty 77 a vedla také k tomu, že se underground stal známějším i mezi širším disentem.\n\nK oblíbeným výrazovým prostředkům patřila nadsázka, humor, groteska, ironie, parodie, happening.\n\n\n\n\n\nČasopisy:\n\nVycházely většinou samizdatem.\n\n\n"}
{"id": "425330", "url": "https://cs.wikipedia.org/wiki?curid=425330", "title": "Walther PPS", "text": "Walther PPS\n\nWalther PPS (Police Pistol Slim) je samonabíjecí pistole vyráběná německou firmou Walther Sportwaffen. Poprvé byla předvedena v roce 2007, se svým tenkým polymerovým rámem se podobá zbrani Walther PPK. \n\nJe tak vybavena systémem jako Walther P99 Quick Action model. Tato konkrétní varianta se nazývá QuickSafe a hlavní změnou je, že od QA vypne zbraň pro bezpečné skladování.\n\nMomentálně jsou uvedeny 3 modely pro velkoobchodní nákup. Jeden z nich je komorován v 9 mm Luger s číslem dílu WAWAP10001FC. Dalším je 40 S & W s číslem dílu WAWAP10002FC a třetí je \"First Edition\" 9 mm s číslem dílu WAWAP10003FC.\n\nWalther USA vydala prohlášení o dostupnosti zbraní s názvem \"Walther Begins Shipping PPS Pistols\" ke dni 5. listopadu 2007. Toto prohlášení zní takto: \"Smith & Wesson Corp., dnes oznámil, že zahájil nové námořní pistole Walther PPS 9 mm spolu s PPS First Edition model. Walther PPS budou také k dispozici v ráži .40 S&W Očekává se, že přeprava začne na začátku roku 2008.\"\n\n"}
{"id": "425332", "url": "https://cs.wikipedia.org/wiki?curid=425332", "title": "Seznam českých rekordů v ploutvovém plavání v bazénu", "text": "Seznam českých rekordů v ploutvovém plavání v bazénu\n\nToto je seznam českých rekordů v ploutvovém plavání v bazénu.\n\nV tomto sportu pravidla umožňují tři techniky plavání:\n\nRekordy jsou platné k 20.7.2015\n\nRekordy jsou platné k 12.4.2015\n\nRekordy v krátkém bazénu nejsou SPČR evidovány. \n\n"}
{"id": "425336", "url": "https://cs.wikipedia.org/wiki?curid=425336", "title": "Průhon", "text": "Průhon\n\nPrůhon (draha) je cesta pro vyhánění („prohánění“ a usměrnění) dobytka například na pastvu nebo k napajedlu, tedy pruh území ohrazený proti pronikání dobytka na okolní pozemky, zpravidla dřevěnou ohradou. Někdy je z obou stran uzavíratelný.\n\nI po ústupu zemědělské malovýroby zůstalo slovo průhon zachováno v mnoha pomístních názvech, jménech ulic (U Průhonu, Na Drahách apod.) či názvech sídelních útvarů (nejznámější Průhonice).\n\nZ českého slova \"draha\" pochází i slovo dráha, které získalo řadu dalších významů, od abstraktního fyzikálního (trasa pohybu) až po technologie dopravy s pevnou dopravní cestou (kolejová, lanová nebo trolejbusová dráha). V němčině je jedním z mnoha výrazů pro průhon slovo ', které označuje jak průhon, tak pastvinu, z nějž pocházejí příjmení ' a ' (z toho odvozeno i příjmení spisovatele Michala Viewegha). Stejný původ má i příjmení Fibich, pocházející z německého nářečního synonyma '.\n\n"}
{"id": "425338", "url": "https://cs.wikipedia.org/wiki?curid=425338", "title": "Coppersmithův–Winogradův algoritmus", "text": "Coppersmithův–Winogradův algoritmus\n\nCoppersmithův–Winogradův algoritmus, pojmenovaný po Donovi Coppersmithovi a Shmuelovi Winogradovi, je asymptoticky nejrychlejší známý algoritmus pro násobení matic. Lze s ním vynásobit dvě matice formula_1 v čase formula_2. Jde o zlepšení oproti formula_3 u triviálního algoritmu a formula_4 u Strassenova algoritmu. Mohlo by být možné exponent dále zlepšit, nicméně exponent musí být alespoň 2 (protože matice formula_1 má formula_6 hodnot a každou z nich je nutné alespoň jednou přečíst, aby bylo možné spočítat přesný výsledek).\n\nCoppersmithův–Winogradův algoritmus se často používá jako stavební prvek v jiných algoritmech k dokázání jejich teoretické časové náročnosti. Nicméně na rozdíl od Strassenova algoritmu se příliš nepoužívá v praxi, protože je výhodnější až pro matice velmi velkých řádů.\n\n"}
{"id": "425339", "url": "https://cs.wikipedia.org/wiki?curid=425339", "title": "Motel", "text": "Motel\n\nMotel (složenina ze slov motor a hotel) je hotel, který se nachází u dálnic a silnic vyšších kategorií. Slouží ke krátkodobému ubytování (přespání) motoristů. Často bývá doplněn o další doprovodné služby pro motoristy a cestující po dané silniční komunikaci, např. o restauraci, bufet, obchod s drobným zbožím, hygienické zařízení, čerpací stanici apod.\n\n"}
{"id": "425342", "url": "https://cs.wikipedia.org/wiki?curid=425342", "title": "Tanzanský šilink", "text": "Tanzanský šilink\n\nTanzanský šilink (svahilsky \"shilingi\", \"shilling\") je zákonným platidlem východoafrického státu Tanzanie. Název \"šilink\" má tanzanská měna společný s dalšími měnami okolních států (Uganda, Keňa, Somálsko). ISO 4217 kód šilinků je TZS. Jedna setina šilinku se nazývá \"senti\", ale pro svoji nízkou kupní hodnotu se v praxi žádné mince o nominálních hodnotách senti nevyskytují.\n\nTanzanský šilink se do oběhu dostal 14. září 1967, kdy nahradil do té doby používaný východoafrický šilink. V současnosti existují snahy o znovuzavedení východoafrického šilinku ve Východoafrickém společenství (členské státy Keňa, Uganda, Tanzanie, Burundi, Rwanda, Jižní Súdán), čímž by vznikla měnová unie.\n\nStatu zákonného platidla mají mince nominální hodnoty 5, 10, 20, 50 senti, 1, 5, 10, 20, 50, 100, 200 šilinků. V praxi se v oběhu však vyskytují jen mince nejvyšších hodnot - 50, 100, 200 šilinků. Mince nižších hodnot zůstávají zákonným platidlem přestože se již téměř nepoužívají.\n\nSoučasné bankovky se do oběhu dostaly v roce 2003. Mají nominální hodnoty 500, 1000, 2000, 5000, 10000 šilinků.\n\n"}
