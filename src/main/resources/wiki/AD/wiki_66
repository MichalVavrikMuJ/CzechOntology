{"id": "489239", "url": "https://cs.wikipedia.org/wiki?curid=489239", "title": "Paul Vidal de la Blache", "text": "Paul Vidal de la Blache\n\nPaul Vidal de la Blache (22. ledna 1845, Pézenas, Hérault – 5. dubna 1918, Tamaris-sur-Mer, Provence-Alpes-Côte d'Azur) byl francouzský geograf. Je považován za zakladatele moderní francouzské geografie a rovněž za zakladatele francouzské geopolitické školy. Je autorem myšlenky , jejímž předpokladem je, že životní styl nějakého konkrétního regionu odráží ekonomické, sociálné, ideologické a psychologické identity vtisknuté krajině. Je rovněž představitelem geografického determinismu a měl vliv na meziválečnou československou geografickou školu.\n\nPodle Otakara Čerby ze Západočeské univerzity „můžeme názory Paula Vidal de La Blache zjednodušeně interpretovat jako ovlivňování přírody člověkem – geografické prostředí je jen rámcem pro rozvoj společnosti, hybnou silou je člověk obdařený svobodnou vůlí a iniciativou a záleží jen na něm, jak geografické prostředí využije.“\n\nVidal de la Blache byl jako mladý poslán do internátní školy Institution Favard při Lycée Charlemagne v Paříži. Po absolvování této instituce studoval na École normale supérieure. Po absolvování získal učitelské oprávnění a odjel z Francie do Athén, kde studoval tři roky starořeckou archeologii na 'École française d'Athènes.\n\nPo návratu do Francie se v roce 1870 oženil s Laurou Marie Elizabeth a vyučoval na Lycee d'Angers a na École Préparatoire de l'Enseignment Supérieur des Lettres et des Sciences. Doktorát získal v roce 1872 a poté začal pracovat na Nancy-Université. V roce 1877 se jako profesor geografie vrátil na École Normale Supérieure, kde přednášel 21 let. Poté odešel na Université de Paris, kde přednášel až do svého odchodu do penze v roce 1909, kdy mu bylo 64 let.\n\nVidal de la Blache založil École française de géographie („Francouzská škola geografie“) a, společně s Lucienem Gallois, \"Annales de Géographie\" (1893), jehož byl až do své smrti editorem. \"Annales de Géographie\" se stal vlivným akademickým periodikem, jež podporovalo pojetí humánní geografie, jakožto studia člověka a jeho vztahu k prostředí.\n\nVidal de la Blache napsal velké množství publikací: celkem 17 knih, 107 odborných článků a 240 zpráv a hodnocení. Pouze část jeho děl však byla přeložena do angličtiny. Jeho nejvýznamnější díla zahrnovala základní učebnice \"Collection de Cartes Murales Accompagnées de Notices\" společně s \"Histoire et Géographie: Atlas General\" a \"La France de l'Est\". Dva z jeho nejznámějších spisů jsou \"Tableau de la Géographie de la France (1903)\" a \"Principles of Human Geography (1918)\".\n\n"}
{"id": "489244", "url": "https://cs.wikipedia.org/wiki?curid=489244", "title": "Debbie Fergusonová-McKenzieová", "text": "Debbie Fergusonová-McKenzieová\n\nDebbie Fergusonová, provdaná McKenzieová (* 16. ledna 1976, Nassau) je bahamská atletka, sprinterka.\n\nNejvětších úspěchů dosáhla na trati 200 metrů, věnuje se však také běhu na 100 metrů a štafetě na 4x100 metrů. V roce 2001 doběhla ve finále dvoustovky na mistrovství světa v Edmontonu druhá. Poté co se americká sprinterka Marion Jonesová přiznala k užití dopingu ji však byla dodatečně přidělena zlatá medaile.\n\nZúčastnila se čtyř letních olympiád. Na své první, v roce 1996 v Atlantě získala stříbrnou medaili ve štafetovém běhu na 4x100 m. Samotné finále však neběžela, místo ni nastoupila Chandra Sturrupová. V Sydney 2000 již finále štafety běžela a vybojovala společně se Savathedou Fynesovou, Chandrou Sturrupovou a Pauline Davisovou zlaté medaile. Individuálního úspěchu dosáhla v Athénách 2004, kde na dvoustovce vybojovala bronz. S Bahamskou štafetou skončila čtvrtá. O čtyři roky později v Pekingu doběhla ve finále stovky a dvoustovky shodně na sedmých místech.\n\n\n"}
{"id": "489245", "url": "https://cs.wikipedia.org/wiki?curid=489245", "title": "Bnej Acmon", "text": "Bnej Acmon\n\nBnej Acmon též Acmona (: בְּנֵי עַצְמוֹן, nebo עצמונה, doslova „\"Synové Acmony\"“,: Bnei Atzmon nebo Atzmona) byla izraelská osada v pásmu Gazy, v bloku izraelských osad Guš Katif a v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 40 metrů v jižní části pásma Gazy. Bnej Acmon ležel cca 30 kilometrů jihozápadně od centra města Gaza, cca 95 kilometrů jihozápadně od centra Tel Avivu a cca 105 kilometrů jihozápadně od historického jádra Jeruzalému. Bnej Acmon byl na dopravní síť napojen pomocí hlavní komunikace v bloku Guš Katif, která pak umožňovala výjezd z pásma Gazy, a to buď přes hraniční přechod Sufa na jihu nebo hraniční přechod Kisufim na severu.\n\nVesnice byla součástí územně souvislého pásu izraelských zemědělských osad Guš Katif, které se táhly podél pobřeží v jižní části pásma Gazy. Na východní straně byl ovšem tento blok lemován lidnatými palestinskými městy Rafah a Chán Junis.\n\nBnej Acmon ležela v pásmu Gazy, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jižní část pásma Gazy poblíž hranic s Egyptem patřila mezi oblasti, kde mělo dojít k zakládání izraelských osad s cílem budoucí anexe tohoto území. Bnej Acmon byl založen v roce 1982 lidmi, kteří předtím roku 1979 založili osadu Acmona na Sinajském poloostrově a museli ji po pár letech vyklidit v důsledku podpisu egyptsko-izraelské mírové smlouvy. Zatímco oficiálně byla tato nová osada v pásmu Gazy nazvána Bnej Acmon, místní obyvatelé používali o nadále název Acmona upomínající na původní vesnici na Sinajském poloostrově. V osadě fungovaly mateřské školy, velká náboženská základní škola s 550 žáky a vojenská přípravka (mechina) עצם – Ocem.\n\nBnej Acmon postavený v písečných dunách v pásmu Gazy fungoval jako zemědělský mošav s tím, že část zde usazených obyvatel se nepodílela na družstevním režimu mošavu. Obec obhospodařovala přes 5 000 dunamů (5 kilometrů čtverečních) polností. Kromě toho zde fungovala rostlinářská školka a taky živočišná výroba. V roce 2001 vyrostla poblíž vesnice nová skupina domů nazvaná Kerem Acmona – šlo o izraelskou vládou oficiálně neuznanou novou osadu. Během Druhé intifády se bezpečnostní situace v celé oblasti Guš Katif výrazně zhoršila. 7. března 2002 pronikl do vojenské přípravky v Bnej Acmon palestinský útočník a zabil pět zdejších studentů. Dalších 23 lidí bylo zraněno z toho čtyři vážně. K útoku se přihlásilo hnutí Hamás.\n\nBěhem vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v pásmu Gazy. Plán byl i přes protesty obyvatel Guš Katif v létě roku 2005 proveden. Zdejší osady včetně Bnej Acmon byly vystěhovány a jejich zástavba zbořena. Po vystěhování se část osadníků z Bnej Acmon přestěhovala do vlastního Izraele, do vesnice Jated na severozápadním okraji pouště Negev. Tito vysídlenci zde pobývali v provizorní čtvrti Acmona be-Jated (עצמונה ביתד) do roku 2009. Společně s osadníky z Bnej Acmon se do Jatedu přestěhovala i zdejší vojenská přípravka (mechina). Další skupina původních obyvatel Bnej Acmon přesídlila do do té doby se vylidňujícího kibucu Šomrija, kde jim dosavadní nepočetní obyvatelé uvolnili své domy.\n\nObyvatelstvo obce Bnej Acmona bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 646 lidí. Během roku 2004 populace obce vzrostla o 9,1 %.\n\n\n"}
{"id": "489250", "url": "https://cs.wikipedia.org/wiki?curid=489250", "title": "Ledárna", "text": "Ledárna\n\nLedárna nebo ledovna je podzemní nebo částečně podzemní stavba, používaná dříve k uchovávání ledu, využívaného k chlazení zejména potravin. S nástupem chladicích technologií od konce 19. století začalo využívání ledáren ustupovat. Ojediněle se ledárny užívaly až do 50. let 20. století. Dnes je většina bývalých ledáren zničena, jen některé z nich byly restaurovány, nebo se používají k jiným účelům.\n\n"}
{"id": "489255", "url": "https://cs.wikipedia.org/wiki?curid=489255", "title": "Hasso von Wedel", "text": "Hasso von Wedel\n\nHasso von Wedel (20. listopadu 1898 – 3. ledna 1961) byl německý důstojník za druhé světové války, který dosáhl hodnosti Generalmajor (\"Generálmajor\"). Známým se stal díky svému působení jako velitel oddělení pro propagandu Wehrmachtu (\"Abteilung für Wehrmachtpropaganda\") na vrchním velení Wehrmachtu (OKW). Mimo jiné byl i držitelem rytířského kříže válečného záslužného kříže.\n\n\n\n"}
{"id": "489256", "url": "https://cs.wikipedia.org/wiki?curid=489256", "title": "HTML5 canvas", "text": "HTML5 canvas\n\nHTML5 canvas je HTML prvek zahrnutý ve specifikaci HTML5. Slouží k dynamickému skriptovatelnému vykreslování bitmap a grafických primitiv, podobně jako je to známo např. z vývojového prostředí VCL Delphi nebo programovacího jazyka C++.\n\nPrvek canvas sestává z regionu, na který lze kreslit, definovaného v HTML kódu šířkou a výškou. Po zadefinování k němu lze přistupovat pomocí JavaScriptu za použití mnoha kreslících funkcí podobných jiným běžným 2D API. To umožňuje dynamicky generovat grafiku. Případné využití je v oblasti vykreslování grafů, animací, her (i 3D) a úpravy obrázků.\n\nPůvodně byl představen společností Apple pro použití v operačním systému OS X pro WebKit komponenty, kterými jsou realizovány např. dashboard widgety (miniaplikace rozmístitelné na pracovní ploše, známé také z Windows Vista) nebo prohlížeč Safari. Později byl implementován do prohlížečů s jádrem Gecko (např. Mozilla Firefox), do prohlížeče Opera a také standardizován WHATWG pro nově navržené specifikace next-gen webových technologií.\n\nNovell poskytuje XForms plugin pro Internet Explorer, který také poskytuje podporu pro Canvas. Je rovněž vyvíjeno nemalé nezávislé úsilí pro podporu canvas v IE, které nevyžaduje pluginy a funguje čistě na VML a JavaScriptu.\n\nVykreslení dvou překrývajících se obdélníků (jeden částečně průhledný).\n<html>\n\n</html>\n\n"}
{"id": "489257", "url": "https://cs.wikipedia.org/wiki?curid=489257", "title": "Hlavica", "text": "Hlavica\n\nPříjmení Hlavica nosí více různých osobností:\n\n\n"}
{"id": "489258", "url": "https://cs.wikipedia.org/wiki?curid=489258", "title": "Boyle", "text": "Boyle\n\nBoyle může být:\n\n\n\n"}
{"id": "489259", "url": "https://cs.wikipedia.org/wiki?curid=489259", "title": "Model lodi", "text": "Model lodi\n\nModel lodi patří k modelům. Alternativní označení pro model lodi je \"lodní model\". Oficiální soutěžní pravidla pro lodní modely upravuje mezinárodní organizace NAVIGA. V České republice činnost zastřešuje Svaz modelářů ČR oddílem KLoM ČR.\n\nStatické modely lodí se někdy nazývají též \"stolní\", a to proto, že je modeláři stavějí jako neplovoucí. Jejich kategorie spadají pod sekci C podle organizace NAVIGA. \n\nJedná se o modely skutečných plachetnic, jejichž hlavní vlastností je to, že se předlohy nějakým způsobem zapsaly do dějin, např. svou účastí v námořních bitvách, přepravou strategických materiálů a důležitých osob.\nČasto se předlohy nedochovaly, a proto modeláři při stavbě využívají monografie, dobové kresby a záznamy námořních muzeí. Méně nároční modeláři, kteří tolik nedbají o historickou věrnost, mohou vycházet z plánů v modelářských časopisech a z modelářských stavebnic. \n\nAč jsou historické plachetnice velmi oblíbené, tak se lodní modeláři věnují i všem ostatním druhům modelů. \n\nJedná se o plovoucí model lodi, který se může vyznačovat řadou funkcí. Model je ovládán pomocí RC soupravy. V ČR Český telekomunikační úřad povoluje pro modely lodí použití modelářských pásem 27 MHz, 40 MHz a lze též využít pásmo 2,4 GHz.\n\nPodle organizace NAVIGA spadají RC modely lodí do těchto kategorií:\n\nSpeciálním případem RC modelu lodi je RC model ponorky, který se vyznačuje schopností jízdy pod hladinou, avšak organizace NAVIGA pravidla pro RC model ponorky neřeší.\n\n\nŘada modelů lodí se blíží svým předlohám též funkčností dalších prvků: \n\nZdaleka ne všechny funkce naleznou reálné uplatnění na jednom druhu lodního modelu, protože rozdílně se chovají plachetnice, remorkéry či vojenské čluny.\n\n\n\n\nLodní modeláři, kteří nepreferují soutěže podle organizace NAVIGA, naleznou uplatnění u méně oficiálních akcí. Příkladem jsou soutěže lodních modelů remorkérů v Tug Towingu.\n\nModel lodi je vypuštěn ze břehu, poté bez zásahu modeláře projede stanovenou trať, po níž následuje vyzvednutí modelu z vody. Podle organizace NAVIGA spadá do sekce EX. V ČR se dnes této sekci věnuje především řada dětí z kroužků pro lodní modeláře. Po roce 1989 však mnohem vzrostla dostupnost levných modelářských RC souprav, proto dnes není velkým problémem i u dětí lodní model sekce EX vynechat a začít rovnou s RC modelem lodi. \n\n\n\n"}
{"id": "489260", "url": "https://cs.wikipedia.org/wiki?curid=489260", "title": "Neve Dekalim", "text": "Neve Dekalim\n\nNeve Dekalim ( נְוֵה דְּקָלִים nebo נווה דקלים, doslova \"Palmová oáza\") byla izraelská osada v Pásmu Gazy, v bloku izraelských osad Guš Katif a v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 30 metrů v jižní části Pásma Gazy. Neve Dekalim ležela cca 25 kilometrů jihozápadně od centra města Gaza, cca 90 kilometrů jihozápadně od centra Tel Avivu a cca 100 kilometrů jihozápadně od historického jádra Jeruzalému. Osada Neve Dekalim byla na dopravní síť napojena pomocí hlavní komunikace v bloku Guš Katif, která pak umožňovala výjezd z Pásma Gazy, a to buď přes hraniční přechod Sufa na jihu nebo hraniční přechod Kisufim na severu. Osada měla městský charakter a sloužila jako demografické a správní centrum celého územně souvislého pásu izraelských zemědělských osad Guš Katif, které se táhly podél pobřeží v jižní části Pásma Gazy. Na východní straně byl ovšem tento blok lemován lidnatými palestinskými městy Rafáh a Chán Junis.\n\nNeve Dekalim ležela v Pásmu Gazy, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Jižní část Pásma Gazy poblíž hranic s Egyptem patřila mezi oblasti, kde mělo dojít k zakládání izraelských osad s cílem budoucí anexe tohoto území. Osada Neve Dekalim byla založena v roce 1983 na hřbetu písečných dun s výhledem na Středozemní moře. Od počátku byla plánovaná jako středisková obec, ve které sídlily úřady Oblastní rady Chof Aza, hlavní náboženské instituce, regionální průmysl a obchod. Fungovala zde veřejná knihovna, zdravotní klinika, mateřské školy, základní školy a ješivy.\n\nBěhem Druhé intifády se bezpečnostní situace v celé oblasti Guš Katif výrazně zhoršila. 24. listopadu 2000 byl poblíž Neve Dekalim zastřelen major izraelské armády. 24. září 2004 pak byla přímo v osadě zabita granátem vystřeleným z palestinských území jedna mladá žena. Za vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v Pásmu Gazy. Plán byl i přes protesty obyvatel Guš Katif v létě roku 2005 proveden. Zdejší osady včetně Neve Dekalim byly vystěhovány a jejich zástavba zbořena. Krátce po vyklizení osady do ní vtrhli Palestinci a vyrabovali zařízení zdejších skleníků, které podle původních plánů měly sloužit potřebám palestinského zemědělství.\n\nObyvatelé Neve Dekalim pak po několik let pobývali v provizorních podmínkách. Po roce 2010 začalo v jižním Izraeli, v regionu Chevel Lachiš, budování nové vesnice Bnej Dekalim, do níž se pak začaly stěhovat první rodiny bývalých osadníků z Neve Dekalim.\n\nObyvatelstvo obce Neve Dekalim bylo v databázi rady Ješa popisováno jako nábožensky založené. Šlo o středně velké sídlo městského rezidenčního rázu. K 31. prosinci 2004 zde žilo 2636 lidí. Během roku 2004 populace obce vzrostla o 2,8 %.\n\n\n"}
{"id": "489261", "url": "https://cs.wikipedia.org/wiki?curid=489261", "title": "Maxmilián III. Josef", "text": "Maxmilián III. Josef\n\nMaxmilián III. Josef Karel (28. března 1727 Mnichov – 30. prosince 1777 Mnichov) byl bavorským kurfiřtem v letech 1745–1777, poslední z rodu Wittelsbachů v tomto úřadu.\n\nMaxmilián byl syn císaře Karla VII. Albrechta. Po zkušenostech s neslavnou účastí Bavorského kurfiřtství ve válce o rakouské dědictví, v níž se angažoval jeho otec, se Maxmilián zřekl velké politiky a zaměřil se spíše na rozvoj vlastních území. Výrazně se zasloužil o hospodářský rozmach Bavorska v této době. \n\nPodporoval umění, obzvláště literaturu (založil Akademii výtvarných umění v Mnichově), zavedl povinnost všeobecné školní docházky a založil Bavorskou akademii věd. V roce 1747 založil nymphenburskou porcelánku, která se brzy stala světoznámou, především díky práci Franze Astona Bustelliho. \n\nJako zajímavost stojí za povšimnutí, že i přes svou podporu a oblibu hudby (sám se aktivně věnoval hře n ahudební nástroje i komponování), odmítl uspořádat Mozartovo vystoupení jako příliš nákladné. \n\nKdyž v roce 1770 způsobila velká neúroda hladomor, Maxmilián si k zmírnění této pohromy vzal půjčku v Holandsku, prodal dokonce část klenotů z pokladnice a nechal rozdělit obilí z dvorských sýpek. Ve stejném roce nechal skrze svého duchovního rádce zakázat oberammergauerské pašijové hry s odůvodněním, \"„že toto největší tajemství naší svaté víry na jeviště nepatří“\".\n\nMaxmilián III. Josef se oženil 9. července 1747 v Mnichově s princeznou Marií Annou Saskou (1728-1797), dcerou polského krále Augusta III. a jeho ženy Marie Josefy Habsburské, jejich manželství však zůstalo bezdětné.\n\nV roce 1777 Maxmilián zemřel na neštovice. Brzy nato propuká válka o bavorské dědictví, v jejímž důsledku Bavorsko ztrácí Innskou čtvrť. S jeho smrtí také vymírají bavorští Wittelsbachové a v Bavorsku nastupuje falcká linie tohoto rodu.\n"}
{"id": "489262", "url": "https://cs.wikipedia.org/wiki?curid=489262", "title": "Peat Sade", "text": "Peat Sade\n\nPeat Sade (: פְּאַת שָׂדֶה, podle starého židovského zvyku ponechávat úrodu na části pole zvané \"Pea\" -פאה -nesklizenou a k dispozici pro potřebné, : Pe'at Sadeh) byla izraelská osada v Pásmu Gazy, v bloku izraelských osad Guš Katif a v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 20 metrů v jižní části Pásma Gazy. Peat Sade ležela cca 29 kilometrů jihozápadně od centra města Gaza, cca 97 kilometrů jihozápadně od centra Tel Avivu a cca 105 kilometrů jihozápadně od historického jádra Jeruzalému. Osada Peat Sade byla na dopravní síť napojena pomocí hlavní komunikace v bloku Guš Katif, která pak umožňovala výjezd z Pásma Gazy, a to buď přes hraniční přechod Sufa na jihu nebo hraniční přechod Kisufim na severu. Vesnice byla součástí územně souvislého pásu izraelských zemědělských osad Guš Katif, které se táhly podél pobřeží v jižní části Pásma Gazy. Na východní straně byl ovšem tento blok lemován lidnatými palestinskými městy Rafáh a Chán Junis.\n\nPeat Sade ležela v Pásmu Gazy, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Jižní část Pásma Gazy poblíž hranic s Egyptem patřila mezi oblasti, kde mělo dojít k zakládání izraelských osad s cílem budoucí anexe tohoto území. Vesnice Peat Sade byla založena v roce 1989 jako provizorní osada, která se do své pozdější polohy přemístila v roce 1993. Šlo o malou převážně zemědělskou komunitu.\n\nBěhem Druhé intifády se bezpečnostní situace v celé oblasti Guš Katif výrazně zhoršila. 12. května 2002 byl zastřelen jeden obyvatel osady při útoku, který spáchal palestinský dělník. podobný scénář se opakoval i 6. listopadu 2002, kdy v zdejším skleníku a textilní firmě začal střílet palestinský útočník a zabil 2 lidi. K této akci se přihlásilo hnutí Hamas. Během vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v Pásmu Gazy. Plán byl i přes protesty obyvatel Guš Katif v létě roku 2005 proveden. Zdejší osady včetně Peat Sade byly vystěhovány a jejich zástavba zbořena.\n\nObyvatelstvo obce Peat Sade bylo v databázi rady Ješa popisováno jako smíšené, tedy složené ze sekulárních i nábožensky založených Izraelců. Šlo o malé sídlo vesnického typu. K 31. prosinci 2004 zde žilo 119 lidí. Během roku 2004 populace obce vzrostla o 1,7 %.\n\n\n"}
{"id": "489264", "url": "https://cs.wikipedia.org/wiki?curid=489264", "title": "Jasuna Kozono", "text": "Jasuna Kozono\n\nJasuna Kozono (: 小園安名 \"Kozono Jasuna\"; 1. listopadu 1902 – 5. listopadu 1960) byl důstojníkem a pilotem japonského císařského námořního letectva. \n\nJako \"hikótaičó\" (飛行隊長 ~ velitel palubní skupiny) na \"Rjúdžó\" se zúčastnil druhé čínsko–japonské války. Jako velitel \"kókútai 251\" se stal duchovním otcem japonských nočních stíhačů. Na konci druhé světové války odmítl japonskou kapitulaci a vyzýval k pokračování v boji, za což byl po válce uvězněn.\n\nPřihlásil se do 51. běhu japonské císařské námořní akademie (海軍兵学校, \"Kaigun heigakkó\"), kterou ukončil v roce 1923.\n\nOd října 1935 až do prosince 1937 zastával nejprve jako \"tai'i\" (大尉 ~ poručík) funkci \"hikótaičó\" na letadlové lodi \"Rjúdžó\". V září 1937, když \"Rjúdžó\" prodělávala svůj druhý turnus u čínských břehů za druhé čínsko–japonské války, je Kozono zmiňován již jako \"šósa\" (少佐 ~ korvetní kapitán). Dne 21. září vedl první ranní útok na letiště Tchien-che (天河) a Paj-jün (白云) v provincii Kuang-tung (viz Zastávka v Sasebu a druhý turnus u čínských břehů (září–prosinec 1937)).\n\nPravděpodobně v listopadu odeslala \"Rjúdžó\" svoje letouny na letiště Kunda u Šanghaje a odplula do Japonska. V březnu 1938 se Kozono stal \"hikótaičó\" u 12. \"kókútai\" (航空隊 ~ letecký pluk/skupina), která v té době působila z letiště Daikódžó v Nankingu a po reorganizaci v tomtéž měsíci z letiště Anking. U této jednotky Kozono působil až do prosince 1938.\n\nNa počátku druhé světové války v Pacifiku působil Kozono již jako \"čúsa\" (中佐 ~ fregatní kapitán) ve funkci \"fukučó\" (副長 ~ výkonný důstojník) u nově zřízené \"Tainan kókútai\" na Formose. S \"Tainan kókútai\" se Kozono dostal i do Rabaulu, který byl hlavní japonskou základnou pro operace v Šalamounových ostrovech a proti Nové Guineji. Zde Kozono zvažoval možnosti nočního stíhání amerických bombardérů, které na podzim 1942 relativně beztrestně operovaly nad Rabaulem. Dne 1. listopadu 1942 byla \"Tainan kókútai\" přeznačena na \"kókútai\" 251 a v prosinci se vrátila do Japonska na letiště Tojohaši k doplnění a reorganizaci. Kozono se stal novým velitelem \"kókútai\" 251. V Japonsku se mu také podařilo přesvědčit velení námořního letectva a dostal svolení modifikovat dva J1N1-C Gekkó pro noční stíhání. Úprava spočívala v zástavbě čtyř šikmo dopředu (dva nahoru a dva dolů) střílejících kanonů (obdoba německé „Schräge Musik“) a tak se Kozono stal otcem japonských nočních stíhačů. Počátkem května 1943 se Kozono i se svojí jednotkou a oběma modifikovanými Gekkó přesunul zpět do Rabaulu. Již 21. května sestřelil \"džótó hikó heisó\" (上等飛行兵曹) Šigetoši Kudó na jednom z Gekkó dvě B-17. Kozono velel \"kókútai\" 251 až do září 1943.\n\nOd 1. března až do konce války velel jako \"taisa\" (大佐 ~ námořní kapitán) \"kókútai\" 302 a také námořní letecké základně Acugi (), na které byla \"kókútai\" 302 umístěna. Když se Kozono ujal velení, nechal k původní vzletové a přistávací dráze vybudovat několik dalších. Kozono cvičil \"kókútai\" 302 pro útoky na B-29 pomocí šikmo vzhůru střílejícího kanónu, který byl tentokrát zabudován do jednomístných jednomotorových stíhaček (A6M Reisen/Zero a J2M Raiden/„Jack“) a dalších letadel, které měla \"kókútai\" 302 k dispozici.\n\nKdyž 15. srpna císař Hirohito oznámil rozhlasem rozhodnutí o kapitulaci, byl Kozono jedním z důstojníků, kteří odmítli zprávu o kapitulaci Japonska a vystoupili proti ní. Kozono a další piloti ze základny Acugi se vzbouřili. Pod Kozonovým velením natiskli letáky vyzývající k odmítnutí kapitulace a pokračování ve válce. Ty pak byly rozhazovány z letadel nad Tokiem, Jokohamou, Jokosukou a dalšími městy v okolí základny. Vedle rozhazování letáků se \"kókútai\" 302 (spolu s \"Jokosuka kókútai\") i nadále věnovala operacím proti spojeneckým letounům nad oblastí Tokia. Když vzbouřenci po sedmi dnech poznali, že odpor je marný, vzlétli mnozí z nich k poslednímu letu bez návratu a se svými letadly se schválně zřítili do moře. Kozono jejich příkladu nenásledoval, neboť byl od 20. srpna hospitalizován – podle Hata & Izawa „z mentálních důvodů“.\n\nPo válce byl Kozono souzen, odsouzen a uvězněn v jokohamské věznici za vzpouru. Propuštěn byl roku 1952 a roku 1960 zemřel ve svém rodišti v prefektuře Kagošima.\n"}
{"id": "489265", "url": "https://cs.wikipedia.org/wiki?curid=489265", "title": "Sylva Lauerová", "text": "Sylva Lauerová\n\nSylva Lauerová, občanským jménem Markéta Elisabeth Kühn,rodným jménem Markéta Skrčená (* 10. června 1962 v Brně) je česká spisovatelka a básnířka.\n\nVystudovala Právnickou fakultu Masarykovy univerzity, získala titul doktora práv, právní praxi se však nikdy aktivně nevěnovala. Je vdaná za německého architekta, odborníka na tropickou residenční architekturu. Od roku 1997 žije převážně na Seychelských ostrovech.\n\nJejí tvorba osciluje mezi literaturou ryze komerční a projekty uměleckými. Její díla mají sugestivní styl, typický svou dynamikou, moderním a velmi osobitým přístupem k jazyku, nechybějí prvky autenticity, otevřenost při popisu intimní scény anebo nahlížení do psychiky hlavních postav. Snaží se vtáhnout čtenáře do děje a nechává ho být jakýmsi zúčastněným, tichým pozorovatelem, který vnímá a cítí to samé jako hlavní postavy příběhu.\n\n\nISBN 978-80-254-0394-5, kniha se 2krát objevila v žebříčku TOP 10 nejprodávanějších knih v ČR, jedná se o komerční erotický román.\n\nFilozoficko-religiózní rébus s andělskou tematikou, v sobě spojuje prózu s poezií, úvahy nad světem reálným a světem nehmotným. V prozaické části nazvané „Manuál pro velké opeřence“ Lauerová seznamuje čtenáře s „teorií“ – principy práce andělských bytostí zde na Zemi. V druhé části nabízí v kontrastu k teorii „praxi“ – dva příběhy psané ve verších, a zde ponechává čtenářům prostor, aby si celý příběh, v básních pouze naznačený, poskládali sami.\n\nKniha se stala inspirací pro Projekt Michael2007 – výstavu výtvarných děl, která proběhla v září 2008 v karlínských továrních halách. Sedm mladých umělců zde vystavovalo díla inspirováno devíti klíčovými básněmi z knihy. ISBN 978-80-254-2340-0\n\nRomán z prostředí české BDSM scény. Jedná se o intimní psychologické drama, kde se touha ovládat druhé mísí s touhou být ovládán a ponižován. ISBN 978-80-254-5275-2\n\n\"44 básnířek, 421 básní, 1 láska\" Ed. Sylva Lauerová. ISBN 978-80-254-7069-5\nBásnický almanach ženské milostné poezie 21. století. Jedná se o jednu z nejobsáhlejších publikací (560 stran) prezentující současnou poezii psanou ženami - profesionálkami i amatérkami - která v ČR za poslední desetiletí vyšla.\n\nMystický román, který v sobě spojuje prvky detektivního příběhu a cestopisu. ISBN 978-80-904933-0-8.\nV exotickém prostředí povodí amazonské delty se odehrává téměř mystický příběh s překvapivým vyvrcholením.\nRomán Jumaroro v sobě spojuje napětí, exotiku a tajemno. S postupujícím dějem před čtenářem vyvstává spousta otázek, stupňuje se jeho představivost, zvědavost a očekávání, stejně jako pocit čehosi nepojmenovatelného, aby se mu ve finále zatajil dech, když na své otázky získá odpověď.\nRomán Jumaroro je označován za román, kterým Lauerová poprvé oslovuje širokou čtenářskou veřejnost.\n\nDruhá samostatná básnická sbírka je výběrem poezie z let 2010 až 2012. Již sám paradoxní název dává tušit směr a obsah veršů, které v sobě nesou bolestná a depresivní témata. Ve svých básních přehlíží povrchní světské náměty, objektem její poezie se stává lidská duše a jako již v první básnické sbírce \"Michael2007\" v ní nacházíme hluboký duchovní podtext. Sbírka je doplněna plnobarevnými ilustracemi mladé české výtvarnice Moniky Sedlářové. Jedná se o limitovanou signovanou edici. ISBN 978-80-904933-2-2\n\nKomorní thriller, odehrávající se zčásti v podzemních prostorách pražského metra, nabízí delikátní, mrazivý a lidský příběh tajemného a ošklivého muže bez minulosti. Pointa příběhu je opět překvapivá a čtenáři se setkávají s autorčinou fascinací hlubinami lidské mysli a jejím empatickým vhledem do cítění druhých. Autorka si ponechává svůj autentický literární styl, obohacuje jej však o nový, pozvolný a temný poetizující odstín, který dává románu Tichošlap zcela osobitý ráz. ISBN 978-80-904933-3-9\n\nPo třech letech odmlky přichází Sylva Lauerová se svou SEXY strategií. Pod hlavičkou vydavatelství Mladá fronta vnáší na českou literární scénu opět něco zcela nového. Svěží a vtipné čtení nahlížející do zákoutí ženské duše a nabízející řadu originálních rad, které je současně chytrou knihou pro moderní ženu. Lauerová trefně střílí do vlastních řad, bere si na mušku nejen slabosti ženské psychiky, ale i současného muže (Experimentální atlas mužů), opět se nevyhýbá ani těm nejintimnějším tématům a přímočaře míří vždy do černého. Již dva týdny po svém vydání se kniha stala bestsellerem a zařadila se mezi 10 nejprodávanějších knih v ČR. ISBN 978-80-204-3878-2\n\nKomiks Tichošlap je inspirován komorním thrillerem téhož jména, vydaným v roce 2012. Nabízí zcela nový typ superhrdiny, jiný, než jaký známe z populárních Marvelových komiksů. Atraktivita mystického příběhu je umocněna prostředím kouzelné Prahy, anonymní divoké metropole, kde je metro nejoblíbenějším dopravním prostředkem a osou, na které se prolínají osudy jejích obyvatel. Osudy těch, kteří ještě netuší, co jim přinese jedno jediné krátké setkání „tváří v tvář“ s podivným, nemluvným a odpudivým mužem. ISBN 978-80-87801-06-2\n\nVtipnou, odvážnou a genderově odvázanou knihu pro své čtenáře připravila Sylva Lauerová ve spolupráci s nakladatelstvím CPress z mediální skupiny ALBATROS. Bohatě ilustrovaný Experimentální atlas mužů v rámci devíti čeledí nabízí několik desítek druhů mužů vyskytujících se na našem území. Kniha úspěšně parodující vědeckou publikaci se zaměřuje na výskyt a signifikantní rysy zkoumaných endemických druhů mužů a chovatelkám či chovatelům poskytuje cenné rady pro domácí péči. Autorem ilustrací je přední český kreslíř Tomáš Kučerovský. ISBN 978-80-264-2818-3\n\nSylva Lauerová pravidelně publikuje v českých periodikách (např. \"Marianne\", \"Psychologie dnes\"), moderuje umělecké akce (např. Shooting Fashion Stars, Fatamorgana – Bruselský sen) a zároveň stojí u zrodu a podpory celé řady uměleckých projektů (výstavy, výtvarné happeningy, experimentální módní show atd.).\n\n\n"}
{"id": "489266", "url": "https://cs.wikipedia.org/wiki?curid=489266", "title": "Pahorek", "text": "Pahorek\n\nPahorek může být:\n\n\n\n\n"}
{"id": "489267", "url": "https://cs.wikipedia.org/wiki?curid=489267", "title": "Širat ha-Jam", "text": "Širat ha-Jam\n\nŠirat ha-Jam (: שירת הים, doslova \"\"Píseň moře\"\", : Shirat HaYam) byla malá izraelská osada v Pásmu Gazy, v bloku izraelských osad Guš Katif a v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 2 metry v jižní části Pásma Gazy na písečné pláži u Středozemního moře. Širat ha-Jam ležela západně od Neve Dekalim, cca 25 kilometrů jihozápadně od centra města Gaza, cca 90 kilometrů jihozápadně od centra Tel Avivu a cca 102 kilometrů jihozápadně od historického jádra Jeruzalému. Osada Širat ha-Jam byla na dopravní síť napojena pomocí hlavní komunikace v bloku Guš Katif, která pak umožňovala výjezd z Pásma Gazy, a to buď přes hraniční přechod Sufa na jihu nebo hraniční přechod Kisufim na severu. Vesnice byla součástí územně souvislého pásu izraelských zemědělských osad Guš Katif, které se táhly podél pobřeží v jižní části Pásma Gazy. Byla od něj ale oddělena pásem řídkého palestinského osídlení přímo na pobřeží Středozemního moře.\n\nŠirat ha-Jam ležela v Pásmu Gazy, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Jižní část Pásma Gazy poblíž hranic s Egyptem patřila mezi oblasti, kde mělo podle takzvaného Alonova plánu dojít k zakládání izraelských osad s cílem budoucí anexe tohoto území. Vesnice Širat ha-Jam ale byla založena až velmi pozdě, jako jedna z posledních izraelských osad v této oblasti, a to v roce 2000. Její vznik byl reakcí na teroristický útok v nedalekém Kfar Darom, při kterém palestinští ozbrojenci 20. listopadu 2000 napadli školní autobus. Už na pohřbu obětí tohoto útoku se utvořila skupina 14 aktivistů, kteří se rozhodli odpovědět na teroristické útoky protiakcí - založením nové osady. Širat ha-Jam byla malá vesnice rozložená přímo v písečném pruhu u pláže Středozemního moře. Její obyvatelé se částečně zabývali zemědělstvím. Zdejší zástavba nikdy nepřekonala provizorní fázi. Během Druhé intifády se bezpečnostní situace v celé oblasti Guš Katif výrazně zhoršila.\n\nBěhem vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v Pásmu Gazy. Plán byl i přes protesty obyvatel Guš Katif v létě roku 2005 proveden. Zdejší osady včetně Širat ha-Jam byly vystěhovány a jejich zástavba zbořena. Skupina zdejších obyvatel se pak hromadně přesunula do Jordánského údolí, kde nově osídlili lokalitu Maskijot, v které zřídili religiozní a ekologickou komunitu.\n\nObyvatelstvo obce Širat ha-Jam bylo v databázi rady Ješa popisováno jako nábožensky založené. Přesné údaje o počtu demografickém vývoji nejsou k dispozici, protože nešlo o oficiálně uznanou samostatnou obec. Databáze Yesha zde patrně k roku 2004 uvádí 40 obyvatel.\n\n\n"}
{"id": "489269", "url": "https://cs.wikipedia.org/wiki?curid=489269", "title": "ITunes", "text": "ITunes\n\niTunes je aplikace určená pro organizaci a přehrávání multimediálních souborů. Program je také rozhraním pro správu mobilních zařízení iPhone, iPad a iPod společnosti Apple. Dále je možné se prostřednictvím iTunes připojit v některých státech k iTunes Store, internetovému obchodu s hudbou, filmy, televizními pořady, hrami, podcasty a dalším obsahem. V současnosti je funkce iTunes Store podporována již i v České republice . iTunes je také používán ke stahování aplikací skrze App Store pro iOS (iPhone, iPod a iPad).\n\niTunes byl představen společností Apple 9. ledna 2001 na konferenci Macworld Expo v San Franciscu. Verze iTunes 9, byla ohlášena v září 2009.\n\n29. listopadu 2012 byla vydána nová, velmi přepracovaná verze 11. Mezi hlavní změny je zjednodušení uživatelského rozhraní, \"Up Next\" funkce pro správu následujících písní (nahrazuje iTunes DJ) a \"Expanded View\" pro zobrazování podrobností o hudebních albech a dalších položkách v iTunes. \n\n21. července 2014 byla představena nová, významně přepracovaná verze 12. Přišla společně s vydáním OS X Yosemite.\n\nNejnovější verze aplikace iTunes je volně dostupná na webu Apple.com pro operační systémy macOS 10.8.5 a vyšší, a na Windows 7 a vyšší.\n\nVerze iTunes 12.2.0.145 byla vydána 30. června 2015 s podporou nové služby Apple Music, dostupná pro operační systémy OS X 10.8.5 a novější a pro Windows 7 a novější.\n\niTunes je aplikace umožňující uživateli organizaci a přehrávání audio- a videosouborů na osobním počítači. Oficiálně je nástroj iTunes potřebný pro správu obsahu přenosných multimediálních zařízení Apple iPhone, iPad a iPod. Uživatelé mohou třídit hudbu do seznamů k přehrání (playlists), upravovat informace o nahrávkách, importovat Audio CD, kopírovat soubory do kapesních přehrávačů, kupovat hudbu a video prostřednictvím vestavěného hudebního e-shopu iTunes Store, stahovat podcasty, zálohovat hudbu na kompaktní disky, překódovat soubory do formátů AAC, AIFF, Apple Lossless, MP3 a WAV a poslouchat internetová rádia.\n\n"}
{"id": "489270", "url": "https://cs.wikipedia.org/wiki?curid=489270", "title": "Nádvoří", "text": "Nádvoří\n\nNádvoří je nezastřešené volné prostranství náležející k budově nebo komplexu budov, které je obklopují.\n\nS nádvořími se nejčastěji setkáváme u historických budov a paláců, u běžných obytných domů a hospodářských objektů označujeme vnitřní prostranství termínem dvůr, dvorek, vnitroblok apod.\n\n"}
{"id": "489273", "url": "https://cs.wikipedia.org/wiki?curid=489273", "title": "Dugit", "text": "Dugit\n\nDugit (: דּוּגִית, doslova „\"Loďka\"“) byla izraelská osada v pásmu Gazy, v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 30 metrů v severní části pásma Gazy, cca 7 kilometrů severovýchodně centra města Gaza, cca 60 kilometrů jihozápadně od centra Tel Avivu a cca 73 kilometrů jihozápadně od historického jádra Jeruzalému. Vesnice byla součástí územně souvislého pásu izraelských osad na severním konci pásma Gazy, tvořeného dále ještě osadami Elej Sinaj a Nisanit. Tyto osady byly od vlastního pásma Gazy odděleny bezpečnostním plotem a územně souvisely s přilehlými částmi vlastního Izraele. Nebyly tudíž součástí bloku Guš Katif.\n\nDugit ležela v pásmu Gazy, jehož osidlování bylo zahájeno Izraelem po jeho dobytí izraelskou armádou, tedy po roce 1967. V roce 1982 rozhodla izraelská vláda, že v severní části pásma založí tři nové vesnice. Vesnice Dugit byla zřízena až v roce 1990 jako malá zemědělská osada poblíž břehu Středozemního moře. První lidé se tu usadili v květnu 1990. Obyvatelé se živili turistickým ruchem a zemědělstvím, zejména chovem ryb v umělých nádržích. Zástavbu obce tvořily převážně mobilní karavany. Těsně před zánikem osady ale ještě několik místních rodin obdrželo povolení k výstavbě zděných vil. V databázi Yesha se Dugit popisuje jako rybářská vesnice. V obci byla k dispozici předškolní péče o děti. Základní a vyšší školství bylo zajištěno v okolních obcích, zejména ve městě Aškelon.\n\nBěhem Druhé intifády se bezpečnostní situace v celé oblasti výrazně zhoršila. 22. června 2001 byli poblíž vesnice Dugit zabiti dva izraelští vojáci při sebevražedném útoku. 15. června 2002 pak v této oblasti při potyčce s palestinskými ozbrojenci zemřeli tři izraelští vojáci. K této akci se přihlásilo hnutí Hamas. Během vlády Ariela Šarona byl zformulován jednostranného stažení, podle kterého měl Izrael vyklidit všechny osady v pásmu Gazy. Plán byl i přes protesty obyvatel Guš Katif v létě roku 2005 proveden. Zdejší osady včetně Dugit byly vystěhovány a jejich zástavba zbořena. Vyvýšenou plochu zdemolované osady později využívali palestinští ozbrojenci z hnutí Hamas a odpalují odtud rakety kassám směrem na Izrael.\n\nObyvatelstvo Dugit bylo popisováno jako sekulární. Šlo o malé sídlo vesnického typu. K 31. prosinci 2004 zde žilo 68 lidí. Během roku 2004 populace obce vzrostla o 3,1 %.\n\n\n"}
{"id": "489275", "url": "https://cs.wikipedia.org/wiki?curid=489275", "title": "Álvaro Cunhal", "text": "Álvaro Cunhal\n\nÁlvaro Barreirinhas Cunhal [\"a\"lvaru barreir\"i\"ňaš kuň\"a\"l] (10. listopadu 1913 Coimbra – 13. června 2005 Lisabon) byl portugalský politik a spisovatel, přední funkcionář Portugalské komunistické strany (PCP) a jeden z hlavních odpůrců Salazarovy diktatury.\n\nCunhal, jehož rodina se přestěhovala do Lisabonu, se stal aktivním členem PCP roku 1931. Ve 30. letech byl předsedou komunistické mládeže a navštívil Sovětský svaz. Současně studoval právo, které dokončil licenciátem na téma legality a ilegality potratu.\n\nCoby komunista byl Cunhal od roku 1937 zatýkán, případně se skrýval. Roku 1960 se mu za pomoci druhů podařilo prchnout z vězení v pevnosti v Peniche a odejít do Moskvy a posléze do Paříže; v letech 1961—1992 byl generálním tajemníkem PCP, která za salazarovského režimu (do r. 1974) působila ilegálně a byla řízena z exilu. V koloniálních válkách podporovala Cunhalova PCP antikoloniální odboj; v roce 1968 Cunhal výslovně podpořil vstup vojsk Varšavské smlouvy do Československa.\n\nPo Karafiátové revoluci se mohl vrátit do Portugalska a stát se členem parlamentu (do 1992). Pod pseudonymem Manuel Tiago napsal několik historických románů, kromě toho maloval a překládal. Ke stáru trpěl zeleným zákalem a postupně slepl. Jeho pohřeb v roce 2005 byl masovou událostí. O dva roky později byl v televizní show \"Os Grandes Portugueses\" zvolen 2. největším Portugalcem v dějinách (1. byl ovšem jeho protivník Salazar); podle mnoha historiků a pozorovatelů nemá tato show přílišnou vypovídací hodnotu. Cunhal je však dosud živým symbolem portugalské radikální levice.\n"}
{"id": "489282", "url": "https://cs.wikipedia.org/wiki?curid=489282", "title": "Dálnice", "text": "Dálnice\n\nDálnice (ze slov dálková silnice, zastarale autostráda) je rychlostní komunikace pro motorová silniční vozidla a je to nejvyšší typ pozemní komunikace, která se staví na nejzatíženějších dálkových vnitrostátních a mezinárodních tazích. Oproti silnicím je na dálnicích obecně povolena vyšší rychlost a jsou zde použity vyšší technické parametry. Na dálnici je přísně zakázán pohyb pěších osob, a to včetně stopování, které bývá povoleno nejvýše na dálničních nájezdech.\n\nDne 5. listopadu 1938 bylo rozhodnuto postavit „dálkovou silnici“ z Prahy až na hranici s Rumunskem a stavba byla svěřena Velitelství stavby dálkových silnic. Sousloví dálková silnice bylo ještě téhož roku nahrazeno slovem dálnice: 23. prosince 1938 bylo vydáno „vládní nařízení č. 372 o česko-slovenských dálnicích“ a Velitelství stavby dálkových silníc bylo přejmenováno na Generální ředitelství stavby dálnic. Slovo dálnice navrhl štábní kapitán Ing. Karel Chmel, který stavbu první československé dálnice zahajoval.\n\nV jednotlivých zemích světa se trasy dálnic značí různým písmenem:\n\nDálnice je všeobecně charakterizována svými vlastnostmi:\n\nKaždá země má pro výstavbu dálnic na svém území mírně odlišné parametry, ale tento základ musí splňovat všechny. Od počátku prošly dálnice přirozeným vývojem a proto ty starší nemusejí některé současné parametry splňovat, např. chybějící odstavné pruhy, prudká stoupání apod.\n\nVe většině zemí světa je používání dálnic kvůli nákladné výstavbě a údržbě zpoplatněno i pro osobní vozidla, např. v Česku, Francii nebo Itálii. Ale jsou i země, kde je pro osobní vozidla používání dálnic zdarma, např. Belgie, Německo nebo Dánsko. Dálniční poplatky se mohou platit buď dálničními známkami (vydávají se na 1 rok a obvykle i na kratší časové úseky, např. na 1 měsíc), elektronickým mýtem nebo klasickým mýtem.\n\nPrvní úsek nejstarší a nejvýznamnější z dálnic v Česku, dálnice D1 spojující Prahu a Brno, byl uveden do provozu v roce 1971.\n\nDálnice se začaly budovat po první světové válce v Itálii (Milán-Varese) a Německu.\n\nDálnice je liniová stavba, která má na životní prostředí poměrně zásadní negativní vliv. Vozovka a její příslušenství zabírá velkou plochu (pouhá vozovka 100 km dálnice se standardní šířkou 28 metrů zabírá prostor 2,8 km²) a také rozděluje krajinu na dvě poloviny, což komplikuje např. migraci zvířat. Alespoň v biokoridorech se proto stavějí tzv. ekotunely neboli přesypávané mosty. Jiným aspektem je vysoká rychlost, kterou se zvyšují nejen zplodiny, ale i hluk, což je největší negativum dálnic, kvůli kterému se obce brání jejich blízké přítomnosti. Kvůli velkému provozu hrozí na dálnici teoreticky i vyšší riziko ekologické havárie způsobené palivem nebo nákladem vozu, ale oproti běžným silnicím jsou nové dálnice lépe zabezpečeny např. kanalizací, která odvadí veškerou vodu z vozovek nejprve do jímek se základními čističkami.\n\n\n"}
{"id": "489285", "url": "https://cs.wikipedia.org/wiki?curid=489285", "title": "Hryzely", "text": "Hryzely\n\nHryzely jsou vesnice v okrese Kolín, která je součástí obce Barchovice. Nachází se asi 1,3 km na jihovýchod od Barchovic. V roce 2011 zde bylo evidováno 138 adres, převážně rekreačních chat. Východním okrajem vsi protéká řeka Výrovka, která je levostranným přítokem Labe.\n\nHryzely je také název katastrálního území o rozloze 2,8 km².\n\nJižně od vesnice se nachází pozůstatky rozsáhlého slovanského hradiště zvaného též Na Starých šancích.\n\n"}
{"id": "489288", "url": "https://cs.wikipedia.org/wiki?curid=489288", "title": "Radlice (Barchovice)", "text": "Radlice (Barchovice)\n\nRadlice je vesnice v okrese Kolín, je součástí obce Barchovice. Nachází se asi 2 km na jihozápad od Barchovic. Leží na silnici  II/334. V roce 2011 zde bylo evidováno 48 adres. V blízkosti obce se nachází Čertova brázda.\n\nRadlice leží v katastrálním území Radlice u Barchovic o rozloze 11,46 km.\nV katastrálním území Radlice u Barchovic leží i část obce Výžerky, Komorce.\n\nO značném stáří této osady svědčí rodové, neboli patronimické jméno. Obec založil Radla (tj. Radislav). Osadě se zpočátku říkalo Radlici a teprve později, rozlišením rodového a místního jména vzniklo osadní jméno Radlice.\n\n\n"}
{"id": "489290", "url": "https://cs.wikipedia.org/wiki?curid=489290", "title": "Hatě (Bečváry)", "text": "Hatě (Bečváry)\n\nHatě je vesnice v okrese Kolín, je součástí obce Bečváry, od které leží 4,3 km jižně. V roce 2011 zde bylo evidováno 29 adres. Název obce vznikl od slova hacka, což je staročeský výraz pro můstek z proutí, větví a otýpek, případně balvanů naházených blízko sebe, který tvořil přechod přechod přes bažiny nebo močály.\n\nHatě je také název katastrálního území o rozloze 1,33 km.\n\nVsí prochází železniční trať Kolín - Ledečko a je zde zřízena zastávka \"Hatě\" (těsně za hranicí katastru, v sousedním k.ú. Žíšov a tedy v okrese Kutná Hora).\n\nPrvní zpráva o vsi, která se původně jmenovala Hacky, pochází z roku 1338. Tehdy ji Pertold, Čeněk a Jindřich z Lipé prodali Staroboleslavské kapitule. Po roce 1421 je získal Bohuš Kozlík z Drahobudic, jehož syn je prodal Mikuláši Popelovi z Vesce. V roce 1489 se vzpomínají ve vlastnictví Jindřicha Popela z Vesce a v roce 1531 jako majetek Petra Bohdaneckého z Hodkova, majitele Červeného Hrádku. Po třicetileté válce se vzpomíná v berní rule z roku 1654 ves zcela pustá, bez jediného osadníka. Obnovena byla až v roce 1669 hrabětem Janem Fridrichem z Trautmannsdorfu, když Bečváry patřily k červenopečeckému panství. Do roku 1843 se ves rozrostla na 24 domů se 147 obyvateli.\n\n\n"}
{"id": "489292", "url": "https://cs.wikipedia.org/wiki?curid=489292", "title": "Horní Jelčany", "text": "Horní Jelčany\n\nHorní Jelčany je vesnice v okrese Kolín a od roku 1980 je součástí obce Bečváry, od které leží asi 3,5 km na jihozápad. V roce 2011 zde bylo evidováno 31 adres. Název obce pochází od toho, že byla založena v jedlových lesích.\n\nHorní Jelčany je také název katastrálního území o rozloze 2,09 km.\n\nPrvní zpráva o vsi Jelčany (původně Jedlčany) pochází z roku 1295, kdy byl jejím majitelem Mladota z Jelčan, v 15. století se uvádí Burian z Javora, jehož dcera Kateřina byla manželkou Jiříka z Jelčan. Ten se stal zakladatelem zemanského rodu Jelčanských z Jelčan, od kterého se v roce 1460 oddělila větev Krčínů z Jelčan, kterou proslavil zejména Jakub Krčín z Jelčan. Někdy v letech 1513–19 získali ves Čejkové z Olbramovic, kteří zde vystavěli tvrz.\n\n"}
{"id": "489294", "url": "https://cs.wikipedia.org/wiki?curid=489294", "title": "Chocenice (Břežany I)", "text": "Chocenice (Břežany I)\n\nChocenice je vesnice v okrese Kolín, je součástí obce Břežany I. Nachází se asi 1,2 km na jihovýchod od Břežan I. Leží nedaleko silnice I/12. V roce 2011 zde bylo evidováno 61 adres.\n\nChocenice leží v katastrálním území Chocenice u Břežan I o rozloze 3,08 km.\n\n\n"}
{"id": "489295", "url": "https://cs.wikipedia.org/wiki?curid=489295", "title": "Cerhýnky", "text": "Cerhýnky\n\nCerhýnky jsou vesnice v okrese Kolín patřící k obci Cerhenice. Nacházejí se asi 1,4 km na jihozápad od Cerhenic. V roce 2011 zde bylo evidováno 124 adres.\n\nCerhýnky je také název katastrálního území o rozloze 1,63 km.\n\nV jižní části je výkupna železa a barevných kovů.\n\nPrvní zmínka o Cerhýnkách pochází z roku 1339, ale území bylo dříve obýváno Kelty, jak dokazují archeologické nálezy, např. pohřebiště (z doby 4. až 3. století p. n. l.) a hrnčířská pec (2. až 1. století p. n. l.).\n\nMezi další památky patří zříceniny tvrze vystavěné mezi lety 1436 a 1463. Tyto trosky nejsou památkově chráněny, a pravděpodobně zaniknou.\n\nDalší historicky významnou stavbou je kaplička na návsi vysvěcená v roce 1848.\n\nVe vsi Cerhýnky \"(585 obyvatel, t. č. samostatná obec)\" byly v roce 1932 evidovány tyto živnosti a obchody: 4 autodopravci, 2 hostince, krejčí, surové kůže, obchod s mlékem, 2 obuvníci, 2 obchody s ovocem a zeleninou, pekař, rolník, sadař, velkostatek, 2 obchody se smíšeným zbožím, trafika.\n\nDopravní síť\nVeřejná doprava 2013\n"}
{"id": "489296", "url": "https://cs.wikipedia.org/wiki?curid=489296", "title": "Bohouňovice I", "text": "Bohouňovice I\n\nBohouňovice I je vesnice v okrese Kolín, je součástí obce Červené Pečky. Nachází se asi 1,7 km na západ od Červených Peček. V roce 2011 zde bylo evidováno 82 adres. Žije zde obyvatel.\n\nBohouňovice I je také název katastrálního území o rozloze 3 km. V katastru Bohouňovic I se nachází i osada Hranice.\n\n\n"}
{"id": "489297", "url": "https://cs.wikipedia.org/wiki?curid=489297", "title": "Bojiště (Červené Pečky)", "text": "Bojiště (Červené Pečky)\n\nBojiště je vesnice v okrese Kolín, je součástí obce Červené Pečky. Nachází se asi 1,1 km na jih od Červených Peček. V roce 2013 zde bylo evidováno 56 adres.\n\nBojiště leží v katastrálním území Červené Pečky.\n\n"}
{"id": "489298", "url": "https://cs.wikipedia.org/wiki?curid=489298", "title": "Dolany (Červené Pečky)", "text": "Dolany (Červené Pečky)\n\nDolany je vesnice v okrese Kolín, je součástí obce Červené Pečky. Nachází se asi 1,8 km na východ od Červených Peček. V roce 2011 zde bylo evidováno 56 adres.\n\nDolany leží v katastrálním území Dolany u Červených Peček o rozloze 3,05 km.\n\n"}
{"id": "489299", "url": "https://cs.wikipedia.org/wiki?curid=489299", "title": "Opatovice (Červené Pečky)", "text": "Opatovice (Červené Pečky)\n\nOpatovice je vesnice v okrese Kolín, je součástí obce Červené Pečky. Nachází se asi 1,7 km na jihozápad od Červených Peček. V roce 2011 zde bylo evidováno 44 adres.\n\nOpatovice je také název katastrálního území o rozloze 2,16 km.\n\n\n"}
{"id": "489301", "url": "https://cs.wikipedia.org/wiki?curid=489301", "title": "Liblice (Český Brod)", "text": "Liblice (Český Brod)\n\nLiblice jsou vesnice v okrese Kolín, součást města Český Brod. Navazují z východu na vlastní město. Vesnicí protéká potok Šembera. V roce 2011 zde bylo evidováno 248 adres.\n\nLiblice leží v katastrálním území Liblice u Českého Brodu o rozloze 5,57 km.\n\nArcheologické nálezy ukazují na osídlení této lokality již v mladší době kamenné, ve 4. tisíciletí před naším letopočtem.\n\nVznik vsi se udává mezi lety 1283–1289, nejstarší známá písemná zmínka je vztahována k roku 1289. Ves Liblice mívala tvrz a dvůr. Až do roku 1421 bývala spolu s Českým Brodem statkem pražských biskupů a arcibiskupů, v polovině 15. století se dostala světským majitelům. Petr Šturm z Hyršfeldu roku 1579 prodal Liblice městu Český Brod, které téhož roku koupilo od Jaroslava Smiřického i nápravnický dvůr Liblický, a to pro potřeby českobrodského špitálu. Roku 1623 v pobělohorských konfiskacích byly Brodu všechny statky vzaty a vesměs levně prodány Karlovi z Liechtensteinu, přičemž Liblice se staly součástí černokosteleckého panství.\n\nTřicetiletá válka oblast silně zasáhla. Český Brod postihl v roce 1628 ničivý požár a v roce 1639 město vydrancovalo a vypálilo švédské vojsko. Na konci třicetileté války v polovině 17. století hospodařil v Liblicích jediný sedlák Jiří Zárybnický na 72 stryších půdy (přibližně 21 ha), vlastnil dva potahy, 2 krávy a 3 jalovice. Ostatní selské grunty, Nezavdalovský, Klemperovský, Zikmundovský, a chalupnické grunty Buchoslavovský, Čapkovský a Doskočilovský byly rozboené a pusté, celkem bylo pustých 229 strychů (přibližně 69 ha) půdy. V roce 1677 byly již opuštěné grunty opět osazeny. Liblický mlýn kvůli dostatku mlýnů v okolí už nebyl obnoven. V té době spadala ves pod přistoupimskou rychtu i faru. Pod hrází Nouzova (dříve Nouzovce) stával mlýn Nouzovec, který byl v roce 1677 nově vystavěn a zařízen na mletí mouky a drcení krup nebo jahel. V polovině 17. století byly Liblice obklopeny soustavou rybníků, kterým se říkalo Lacina, Starý rybník, Okřínek, Nouzovec, Chodotín, V pastviších, Rákosnatý a Netřeba. Na sever od vsi byla zřízena bažantnice. Ještě v roce 1788 je zaznamenáno jen sedm popisných čísel, což odpovídalo počtu statků ve vsi. Vedle nich tu stál dvůr, mlýn Nouzovec a usedlost Chodotín, později zvaná Tůmov podle Josefa Tůmy z Kostelce, který se tu usadil v roce 1804.\n\nLiechtensteinové zřídili v Liblicích roku 1838 cukrovar, historicky druhý v Čechách, který byl v činností až do roku 1892, kdy Liechtensteinové koupili českobrodský pivovar a objekty v Liblicích přeměnili na hospodářské budovy a byty pro zaměstnance cukrovaru. Roku 1910 prodali českobrodský pivovar i s bývalým liblickým cukrovarem společnosti Pečecké rafinerie cukru. K roku 1843 bylo v Liblicích zaznamenáno 13 domů a 123 obyvatel.\n\nLiblický dvůr byl rozlehlý a jeho součástí byla i bývalá libická tvrz, z níž se ještě v polovině 17. století využívala kuchyň s pecí, sklepy, špýchar a chlévy. Bývalý panský dvůr koupilo v roce 1920 ministerstvo zemědělství a zřídilo zde výzkumnou stanici, která byla v roce 1949 jako šlechtitelská stanice byla přičleněna k Československým státním statkům. Od roku 1959 byl dvůr převzat pro školní statek Střední zemědělské technické školy v Liblicích. Budova rolnické školy a s ní spojené odborné školy hospodářské s internátem pocházejí z roku 1926. Budovy bývalého panského dvora byly po roce 2000 zbourány a pozemek rozprodán na parcely pro stavbu rodinných domů.\n\nStátní poštovní správa RČS zřídila u jihozápadního okraje vsi celostátní rozhlasovou stanici o výkonu 120 kW, tehdy největší v republice. Zkušební vysílání bylo zahájeno roku 1928, od 27. října 1931 byla uvedena do trvalého provozu. Zavěšené antény nesly dva anténní stožáry věžového typu, vysoké 150 m, které dodaly Železárny ve Vítkovicích. Tento vysílač byl později označován Liblice A. Jejich prostřednictvím byl vysílán časový signál OMA. České osazenstvo zachránilo 8. května 1945 liblickou vysílačku před zničením. V její blízkosti došlo toho dne odpoledne k přestřelce, při které bylo zastřeleno 17 Čechů a v Úvalech 3 rukojmí. 11. srpna 2004 byly tyto věže odstřeleny a středisko zlikvidováno.\n\nOd roku 1936 byl v činností třetí, samostatný anténní stožár, vysoký 273 metrů, typu čtyřbokého jehlanu dvojitého, při státní silnici u Kleček, pro výkon 300 kW. Tento stožár byl 17. října 1974 odstřelením stržen a poblíž byly vybudovány dva 355 m vysoké hranolové anténní stožáry, pro vysílací výkon 1500 kW, z nich bylo vysílání ve středovlnném pásmu trvale zahájeno 28. prosince 1976.\n\nDnešní areál středovlnných vysílačů Liblice B se nachází v neosídleném prostoru mezi vesnicemi Liblice, Přistoupim a Bylany, severní věž stojí na území Liblic a jižní věž na území obce Přistoupim, obě věže jsou považovány za nejvyšší stavbu na území České republiky.\n\n"}
{"id": "489302", "url": "https://cs.wikipedia.org/wiki?curid=489302", "title": "Horní Chvatliny", "text": "Horní Chvatliny\n\nHorní Chvatliny je vesnice v okrese Kolín, součást obce Dolní Chvatliny. Nachází se 1 km na jih od Dolních Chvatlin. V roce 2011 zde bylo evidováno 68 adres.\n\nHorní Chvatliny je také název katastrálního území o rozloze 3,97 km².\n\nNázev vesnice původně býval v jednotném čísle a množné se začalo používat až pro společné označení Horních a Dolních Chvatlin. Jméno Chvatlina bylo odvozeno ze slova \"chvatnout\" (rychle brát), nebo z příjmení významného usedlíka ve stejném významu. V historických pramenech se objevuje ve tvarech: de Huathlina (1250), de Chuatlina (1295), de Chuatliny (1318), Chwatlina (1367), Chwatlyna (1352), in Chwatlinye (1369), de Chwatliny (1381), in villa Chwatlynye superiori (1386), in villa Chwatlin superiori (1398), v Chvatlině Hořejšie (1440), v Chvatlinách svrchních (1480), na vsi Chvatlinách (1495), z Chwatlin (1498), z Chvatliny (1525), z Chvatlin (1530), Horzenj Chwatliny (1654), ve vsi Hořejších Chvatlinách (1655), Ober Chwatlin a Hornj Chwatliny (1844) a Chvatliny horní (1854).\n\nPrvní písemná zmínka o vesnici pochází z roku 1250.\n\n"}
{"id": "489303", "url": "https://cs.wikipedia.org/wiki?curid=489303", "title": "Mančice (Dolní Chvatliny)", "text": "Mančice (Dolní Chvatliny)\n\nMančice je vesnice v okrese Kolín, je součástí obce Dolní Chvatliny. Nachází se 2 km na východ od Dolních Chvatlin a 9 km na jihozápad od Kolína. V roce 2011 zde bylo evidováno 59 adres.\n\nMančice je také název katastrálního území o rozloze 2,41 km.\n\n"}
{"id": "489305", "url": "https://cs.wikipedia.org/wiki?curid=489305", "title": "Bohouňovice II", "text": "Bohouňovice II\n\nBohouňovice II je vesnice v okrese Kolín, je součástí obce Horní Kruty. Nachází se 1 km na jihovýchod od Horních Krut. V roce 2011 zde bylo evidováno 48 adres.\n\nBohouňovice II je také název katastrálního území o rozloze 5,39 km.\n\n"}
{"id": "489309", "url": "https://cs.wikipedia.org/wiki?curid=489309", "title": "Dolní Kruty", "text": "Dolní Kruty\n\nDolní Kruty je vesnice v okrese Kolín, je součástí obce Horní Kruty. Nachází se asi 1 km na jih od Horních Krut. V roce 2011 zde bylo evidováno 45 adres.\n\nDolní Kruty je také název katastrálního území o rozloze 3,41 km. V katastrálním území Dolní Kruty leží i část obce Přestavlky.\n\n\n"}
{"id": "489310", "url": "https://cs.wikipedia.org/wiki?curid=489310", "title": "Přestavlky (Horní Kruty)", "text": "Přestavlky (Horní Kruty)\n\nPřestavlky je vesnice v okrese Kolín, je součástí obce Horní Kruty. Nachází se 1 km na jih od Horních Krut. V roce 2011 zde bylo evidováno 13 adres.\n\n"}
{"id": "489312", "url": "https://cs.wikipedia.org/wiki?curid=489312", "title": "Újezdec (Horní Kruty)", "text": "Újezdec (Horní Kruty)\n\nÚjezdec je vesnice v okrese Kolín, je součástí obce Horní Kruty. Nachází se 2,5 km na jih od Horních Krut. Prochází tudy II/334. V roce 2011 zde bylo evidováno 46 adres.\n\nÚjezdec leží v katastrálním území Újezdec u Horních Krut o rozloze 3,28 km.\n\n"}
{"id": "489318", "url": "https://cs.wikipedia.org/wiki?curid=489318", "title": "Kbílek", "text": "Kbílek\n\nKbílek je vesnice v okrese Kolín, je součástí obce Kbel. Nachází se asi 0,9 km na jih od Kbelu. V roce 2011 zde bylo evidováno 43 adres. Vesnicí prochází silnice II/125.\n\n"}
{"id": "489320", "url": "https://cs.wikipedia.org/wiki?curid=489320", "title": "Lstiboř", "text": "Lstiboř\n\nLstiboř je vesnice v okrese Kolín, je součástí obce Klučov. Nachází se asi 1,5 km na jih od Klučova. V roce 2011 zde bylo evidováno 83 adres.\n\nLstiboř je také název katastrálního území o rozloze 3,79 km.\n\n\nRodák ze Lstiboře byl dirigent František Pokorný (1797–1850).\n\n"}
{"id": "489324", "url": "https://cs.wikipedia.org/wiki?curid=489324", "title": "Skramníky", "text": "Skramníky\n\nSkramníky jsou vesnice v okrese Kolín, součást obce Klučov. Nachází se asi 3,7 km na východ od Klučova. V roce 2011 zde bylo evidováno 81 adres. Vesnicí prochází silnice II/334.\n\nSkramníky je také název katastrálního území o rozloze 3,13 km.\n\nVes věnoval kníže Břetislav I. sázavskému klášteru, který zde postavil kostel. Roku 1900 zde bylo 30 domů a 201 obyvatel, čtyřtřídní škola a poplužní dvůr.\n\n\n\n\n"}
{"id": "489326", "url": "https://cs.wikipedia.org/wiki?curid=489326", "title": "Žhery", "text": "Žhery\n\nŽhery je vesnice v okrese Kolín, je součástí obce Klučov. Nachází se asi 2,6 km na východ od Klučova. V roce 2011 zde bylo evidováno 38 adres.\n\nŽhery je také název katastrálního území o rozloze 2,33 km.\n\nV obci se nachází Autolakýrnictví Jelínek, Autoservis Vnuk a syn a Taxislužba Daniel Šlauf.\n\nZ obce pochází český básník a překladatel František Kvapil. (16. února 1855 Žhery u Českého Brodu – 19. října 1925 Praha).\n\n"}
{"id": "489328", "url": "https://cs.wikipedia.org/wiki?curid=489328", "title": "Molitorov", "text": "Molitorov\n\nMolitorov je vesnice v okrese Kolín, je součástí města Kouřim. Nachází se asi 1,2 km na jihozápad od Kouřimi. V roce 2011 zde bylo evidováno 52 adres.\n\nPrvní písemná zmínka o vesnici pochází z roku 1654. Nachází se v berní rule, podle které zde stál dvůr v majetku Jiřího Molitora z Mühlfeldu.\n\n\n"}
{"id": "489329", "url": "https://cs.wikipedia.org/wiki?curid=489329", "title": "Božec", "text": "Božec\n\nBožec je vesnice v okrese Kolín, je součástí obce Krakovany. Nachází se asi 0,5 km na sever od Krakovan. V roce 2011 zde bylo evidováno 51 adres.\n\nBožec je také název katastrálního území o rozloze 2,81 km.\n\n"}
{"id": "489330", "url": "https://cs.wikipedia.org/wiki?curid=489330", "title": "Syneč", "text": "Syneč\n\nSyneč je vesnice v okrese Kolín, je součástí obce Krupá. Nachází se asi 1 km na severovýchod od Krupé. Obcí prochází Chotýšský potok. V roce 2011 zde bylo evidováno 19 adres.\n\n"}
{"id": "489335", "url": "https://cs.wikipedia.org/wiki?curid=489335", "title": "Kamhajek", "text": "Kamhajek\n\nKamhajek je vesnice v okrese Kolín, je součástí obce Křečhoř. Nachází se asi 1 km na sever od Křečhoře. V roce 2011 zde bylo evidováno 26 adres.\n\nPrvní písemná zmínka o obci pochází z roku 1788.\n\n18. června 1757 odtud vyrazila rakouská jízda do bitvy u Kolína proti pruskému vojsku.\n\nRoku 1775 se na kolínském císařském panství začala důležitá hospodářská změna, která skončila roku 1785. V té době bylo zrušeno hospodářství při císařském dvoře v Křečhoři a pozemky dvora byly rozděleny na větší počet nových usedlostí na díle v samé Křečhoři, na díle nové vsi Kamhajku, která byla tehdy založena na místě dubového lesíka a nazvána po německu \"Grünberg\". Tyto usedlosti byly dány nemajetným poddaným kolínského panství, zvláště mladším selským synům nebo domkařům. Mnozí z nich se však neradi v tyto „famílie“ uvazovali, neboť se obávali placení dědičného nájmu z nich, a mnozí se prý dokonce dali nutit až do té míry, že ho panští zřízenci museli v železech vést do nového hospodářství. Z této příčiny zůstalo nezadáno nemálo císařských pozemků, které pak byly levně pronajímány Křečhořským, a v letech 1862–1863, pak byly k panství s mrzutostmi vráceny. Již roku 1786 bylo v Křečhoři 46 domů, v Kamhajku pak stálo 6 čísel domů. Roku 1843 bylo v Křečhoři s Břístvím 51 čísel domů a 379 obyvatel, v Kamhajku 9 čísel a 49 obyvatelů a v roce 1899 bylo napočítáno na Kamhajku 17 čísel a 135 obyvatel.\n\n\n\n"}
{"id": "489336", "url": "https://cs.wikipedia.org/wiki?curid=489336", "title": "Kutlíře", "text": "Kutlíře\n\nKutlíře je vesnice v okrese Kolín, je součástí obce Křečhoř. Nachází se asi 1 km na severovýchod od Křečhoře. V roce 2011 zde bylo evidováno 26 adres.\n\nKutlíře je také název katastrálního území o rozloze 2,18 km.\n\n\n\n"}
{"id": "489339", "url": "https://cs.wikipedia.org/wiki?curid=489339", "title": "Lhotky (Malotice)", "text": "Lhotky (Malotice)\n\nLhotky je vesnice v okrese Kolín, je součástí obce Malotice. Nachází se 2 km na jihozápad od Malotic. Vesnicí protéká Malotický potok a prochází jí silnice II/334. V roce 2011 zde bylo evidováno 72 adres.\n\nLhotky leží v katastrálním území Lhotky u Malotic o rozloze 4,07 km.\n\n"}
{"id": "489340", "url": "https://cs.wikipedia.org/wiki?curid=489340", "title": "Bitva (Star Trek: Nová generace)", "text": "Bitva (Star Trek: Nová generace)\n\n„Bitva“, v originále „The Battle“, je jedna z epizod první sezóny seriálu \"\", která byla v České republice při své premiéře odvysílána jako desátá v pořadí, zatímco ve Spojených státech jako devátá.\n\nHvězdná loď Enterprise se má setkat s lodí Ferengů. Po hodině čekání je kapitán Picard rozladěný a chce z místa odletět. Trápí ho podivná bolest hlavy. Když se konečně ferengská loď objeví, jejich kapitán Daimon Bok projeví přání setkat se s Picardem osobně na palubě Enterprise. Kapitán Picard odchází na ošetřovnu, kde ho doktorka Crusherová prohlédne, ale nenajde pro jeho bolesti žádnou příčinu. Na Enterprise se transportuje kapitán Bok s dvěma svými lidmi. Oznámí Picardovi, že pro něj připravili dárek. Věnují mu loď Stargazer, kde dříve sloužil. Loď je nyní opuštěná. Před devíti lety na ní Picard provedl svůj slavný manévr u Maxia. Zneškodnil útočící loď Ferengů a zachránil tak Stargazer. Jeho manévr se stal slavným a vyučuje se na Akademii Hvězdné flotily. Picard na celý incident znovu zavzpomíná.\n\nNa Stargazer se transportuje výsadek. Geordi obnoví minimum lodní energie, Picard se prochází po palubě. Nevšimne si přitom zvláštní záře v prostoru lodi. Zář ovládá Bok z lodi Ferengů, působí tak Picardovi bolest. Pod tíhou bolesti se kapitán zhroutí a doktorka Crusherová jej nechá poslat na ošetřovnu. Ferengové mezitím dokončili přenos dat z palubního deníku Stargazeru a Enterprise nasadí na loď vlečný paprsek.\n\nKapitána Picarda stále více obtěžují bolesti a zvláštní vize. Dat na Stargazeru objevil kapitánův deník. V jednom z Picardových zápisů stojí, že zničil Ferengskou loď omylem. Společně s Rikerem pak informují Picarda, který je zprávou udiven. Riker chce o věci informovat vedení Hvězdné flotily, nejdříve si však promluví s prvním důstojníkem Ferengské lodi. Řekne mu o zápisu v deníku. První důstojník jménem Kazago je podezřívavý, věří, že důstojníci Federace jsou schopni zakrýt celou pravdu a ještě obvinit Ferengy. Picardovy bolesti hlavy se zhoršují, v jeho vizích se přehrává celý souboj znovu.\n\nDat s Geordim prošetřují podezření, že Ferengové deníky zfalšovali. Přes protesty doktorky zasedne Picard na můstek a přikáže vypnout vlečný paprsek. Beverly se radí s poradkyní Troi, ta cítí že něco cizího ovládá kapitánovu mysl. Wesley objevil záření vycházející z Ferengské lodi, a že má stejné znaky jako signály, jaké vysílá Picardův mozek. Uvědomí Rikera, který rozkáže počítači najít kapitánovo umístění. K překvapení všech se Picard transportoval na Stargazer.\n\nNa Stargazeru Picard opět prožívá celou vizi dávného boje. Je s ním také Bok, který mu cizím zařízením působí velkou bolest. Chce se mu tak pomstít, protože lodi, kterou Picard svým manévrem zničil, velel Bokův syn. Pln hněvu sestrojil zařízení, které ovládá myšlenky. Posádka Enterprise se zatím snaží vystopovat zdroj paprsku, který kapitána ovládá. Stargazer zvedne štíty k útoku. Riker požaduje od Kazaga vysvětlení. První důstojník Ferengské lodi je nejprve zmatený, ale pak odhalí zakázané zařízení na své lodi.\n\nPicard je již zcela ovládán, vidí Enterprise jako nebezpečnou loď a chce použít svůj manévr k útoku na ni. Datovi se podaří jeho útok odrazit a Riker se pak s kapitánem spojí. Přikáže Picardovi najít cizí zařízení a phaserem jej zničit. Když je zničeno, kapitán Picard opět nabude vědomí a přenese se zpátky na Enterprise. Ferengové Boka za jeho chování potrestají.\n"}
{"id": "489341", "url": "https://cs.wikipedia.org/wiki?curid=489341", "title": "Ohrada (Nová Ves I)", "text": "Ohrada (Nová Ves I)\n\nOhrada je vesnice v okrese Kolín, je součástí obce Nová Ves I. Nachází se asi 1,5 km na jihovýchod od Nové Vsi I. Prochází tudy silnice I/38. V roce 2011 zde bylo evidováno 161 adres.\n\nTato osada vznikla kolem roku 1778, kdy byl zrušen panský dvůr, na jehož pozemcích stávala ohrada pro dobytek. Po jeho zrušení zakládá se zde osada nazvaná Ohrada.\n\n"}
{"id": "489343", "url": "https://cs.wikipedia.org/wiki?curid=489343", "title": "Poboří", "text": "Poboří\n\nPoboří je vesnice v okrese Kolín, je součástí obce Plaňany. Nachází se asi 3 km na jih od Plaňan. Vesnicí protéká potok Blinka. V roce 2011 zde bylo evidováno 65 adres.\n\nPoboří je také název katastrálního území o rozloze 4,11 km.\n\n\n"}
{"id": "489344", "url": "https://cs.wikipedia.org/wiki?curid=489344", "title": "Klipec", "text": "Klipec\n\nKlipec (, za Protektorátu \"Glückauf\") je vesnice v okrese Kolín, je součástí obce Pňov-Předhradí. Nachází se asi 0,9 km na jihozápad od Pňova-Předhradí. V těsném sousedství leží Železniční zkušební okruh u Velimi. V roce 2011 zde bylo evidováno 62 adres.\n\nKlipec je také název katastrálního území o rozloze 2,24 km.\n\n"}
{"id": "489345", "url": "https://cs.wikipedia.org/wiki?curid=489345", "title": "Pňov", "text": "Pňov\n\nPňov je součástí obce Pňov-Předhradí v okrese Kolín. Nachází se v jižní části obce. Vesnicí prochází silnice I/38. V roce 2011 zde bylo evidováno 111 adres.\n\nPňov je také název katastrálního území o rozloze 4,77 km.\n\n"}
{"id": "489346", "url": "https://cs.wikipedia.org/wiki?curid=489346", "title": "Předhradí (Pňov-Předhradí)", "text": "Předhradí (Pňov-Předhradí)\n\nPředhradí je vesnice v okrese Kolín, je součástí obce Pňov-Předhradí. Nachází se v severní části obce. Vesnicí prochází I/38. Je zde evidováno 101 adres.\n\nPředhradí je také název katastrálního území o rozloze 2,42 km².\n\nU místního jezera leží sportoviště Beach Volley Club Pňov – Předhradí\n\nPřibližně v prostoru mezi zástavbou vesnice a tokem řeky Labe se v raném středověku nacházelo hradiště Oldříš. Dochovaly se z něj nevýrazné terénní stopy.\n\n"}
{"id": "489347", "url": "https://cs.wikipedia.org/wiki?curid=489347", "title": "Horka (Přišimasy)", "text": "Horka (Přišimasy)\n\nHorka je vesnice v okrese Kolín, je součástí obce Přišimasy. Nachází se na jih od Přišimas, se kterými bezprostředně sousedí. V roce 2011 zde bylo evidováno 60 adres.\n\nLeží v katastrálním území Přišimasy.\n\n"}
{"id": "489348", "url": "https://cs.wikipedia.org/wiki?curid=489348", "title": "Skřivany (Přišimasy)", "text": "Skřivany (Přišimasy)\n\nSkřivany je vesnice v okrese Kolín, součást obce Přišimasy. Nachází se na východ od Přišimas, se kterými bezprostředně sousedí. V roce 2011 zde bylo evidováno 105 adres.\n\nLeží v katastrálním území Přišimasy.\n\n"}
{"id": "489349", "url": "https://cs.wikipedia.org/wiki?curid=489349", "title": "Těšínky", "text": "Těšínky\n\nTěšínky je vesnice v okrese Kolín, je součástí obce Ratboř. Nachází se asi 2,4 km na jih od Ratboře. Vesnicí prochází silnice I/2. V roce 2011 zde bylo evidováno 29 adres.\n\n"}
{"id": "489350", "url": "https://cs.wikipedia.org/wiki?curid=489350", "title": "Nová Ves II", "text": "Nová Ves II\n\nNová Ves II je vesnice v okrese Kolín, součást obce Rostoklaty. Nachází se 1,5 km na východ od Rostoklat. V roce 2019 zde bylo evidováno 46 adres.\n\nNová Ves II je také název katastrálního území o rozloze 3,77 km.\n\nJižním okrajem vesnice prochází silnice I/12. Katastrálním územím prochází železniční trať Praha – Česká Třebová, nejbližší zastávka \"Rostoklaty\" leží v sousedním katastrálním území.\n\n\n"}
{"id": "489351", "url": "https://cs.wikipedia.org/wiki?curid=489351", "title": "Bašta (Starý Kolín)", "text": "Bašta (Starý Kolín)\n\nBašta () je vesnice v okrese Kolín, je součástí obce Starý Kolín. Tvoří severovýchodní část obce. V roce 2011 zde bylo evidováno 185 adres.\n\n"}
{"id": "489353", "url": "https://cs.wikipedia.org/wiki?curid=489353", "title": "Bošice (Svojšice)", "text": "Bošice (Svojšice)\n\nBošice je vesnice v okrese Kolín, součást obce Svojšice. Nachází se asi 2 km na severozápad od Svojšic. Prochází tudy železniční trať Pečky - Kouřim a Bošice - Bečváry. V roce 2011 zde bylo evidováno 85 adres. Protéká tudy říčka Bečvárka, která je pravostranným přítokem řeky Výrovky.\n\nBošice leží v katastrálním území Bošice u Kouřimi o rozloze 4,83 km².\n\n\n"}
{"id": "489354", "url": "https://cs.wikipedia.org/wiki?curid=489354", "title": "Nová Ves III", "text": "Nová Ves III\n\nNová Ves III je vesnice v okrese Kolín, součást obce Svojšice. Nachází se 1,5 km na jihozápad od Svojšic. V těsném sousedství leží rybník Utopenec na potoku Bečvárka, který je pravostranným přítokem řeky Výrovky. V roce 2011 zde bylo evidováno 51 adres.\n\nVesnici založil oddělením polí od vrchnostenského dvora ve Svojšicích hrabě Michal Thun v roce 1683 pod názvem Michelsdorf - Michalova ves. Název vsi se však mezi místními 8 chalupníky neujal a tak začali osadu nazývat Neudorf - Novou Vsí. V roce 1713 se odtud připomínají chalupníci Jiří Ziegler, Jan Kolísko, Jan Bouma, Matěj Beneš, Matěj Musil, Jan Žák, Jiří Valenta a Lorenc Prchal.\n\nVesnice se po roce 1718 rozrostla o dalších 5 domů na příkaz hraběnky Barbory Věžníkové, majitelky Svojšického panství. Roku 1733 se tak připomínají mezi novými chalupníky Matouš Kolísko, Tomáš Cihlář, Jan Pták a Václav Brázda. Ze 13 domů doložených roku 1757 se vesnice rozrostla na 37 domů a 228 obyvatel v roce 1843 a 50 domů se 279 obyvateli v roce 1910.\n\nV roce 1915 bylo obyvatelé v Nové Vsi zaměstnáno 13 obyvatel v zemědělství, dále byl ve vsi 1 hostinský, 1 kupec, 1 krejčí, 37 domkařů, 1 obuvník; ostatní byli dělníci.\n\n\n"}
{"id": "489355", "url": "https://cs.wikipedia.org/wiki?curid=489355", "title": "Limuzy", "text": "Limuzy\n\nLimuzy jsou vesnice v okrese Kolín, část obce Tismice. Nachází se asi 2,1 km na západ od Tismic. Vesnicí prochází potok Bušinec. V roce 2011 zde bylo evidováno 74 adres.\n\nLimuzy je také název katastrálního území o rozloze 3,98 km.\n\nPrvní písemná zmínka o obci pochází z roku 1227.\n\nObčanské sdružení Život pod Klepcem, skupina lidí, kterým není lhostejné to, co se kolem nich děje a kteří nechtějí jen přihlížet.\nPořádají kulturní, společenské a sportovní akce a spolupracují s obcí při udržitelném rozvoji místní části Limuzy a jejího okolí.\n\n\n"}
{"id": "489357", "url": "https://cs.wikipedia.org/wiki?curid=489357", "title": "Selce", "text": "Selce\n\nNázev Selce má více sídel:\n\n"}
{"id": "489359", "url": "https://cs.wikipedia.org/wiki?curid=489359", "title": "Riečka", "text": "Riečka\n\nNázev Riečka má více míst na Slovensku:\n\n\n"}
{"id": "489360", "url": "https://cs.wikipedia.org/wiki?curid=489360", "title": "Presbyterně-synodní zřízení", "text": "Presbyterně-synodní zřízení\n\nPresbyterně-synodní zřízení je model řízení a správy církve, který je uplatněn zejména v mnoha protestantských církvích. Je založen na tom, že v čele sboru či jinak nazvané místní obce stojí volený kolektivní orgán (presbyterstvo). Sbory se sdružují do vyšších celků, které jsou opět řízeny kolektivními orgány, které jsou obsazovány delegáty ze sborů. Nejvyšší orgán církve se nazývá synod. V presbyterně-synodním zřízení je tak kombinován princip volby a princip delegace. Zřízení vychází z předpokladu, že potřebnou kvalifikaci k vedení každé jednotky církve nemá jedinec, ale sbor zástupců či delegátů.\n\nPresbyterně-synodní zřízení je v ČR uplatněno např. v Českobratrské církvi evangelické či ve Slezské církvi evangelické augsburského vyznání.\n\n"}
{"id": "489364", "url": "https://cs.wikipedia.org/wiki?curid=489364", "title": "Alma (jednotka)", "text": "Alma (jednotka)\n\nAlma je stará jednotka objemu používaná v Portugalsku, Španělsku a Turecku. Její hodnota činila 5,205 l.\n\n"}
{"id": "489372", "url": "https://cs.wikipedia.org/wiki?curid=489372", "title": "Zdeněk Tomáš", "text": "Zdeněk Tomáš\n\nZdeněk Tomáš (5. října 1915, Jičín – 29. října 1999, Praha) byl český dirigent, sbormistr, pěvecký pedagog a organizátor hudebního života.\n\nJeho otec, Bohumil Tomáš, byl varhaníkem a hudebním skladatelem a dal mu základy hry na klavír, varhany a zpěvu. Kromě toho se učil i hře na housle u Josefa Muziky. Již v dětství řídil chrámovou hudbu v Popovicích u Jičína.\n\nStudoval na Pražské konzervatoři zpěv u prof. Louise Kadeřábka a řízení sboru u prof. Aima, v dirigování byl též žákem Václava Talicha. Už během studia zpíval velké basové role v představeních jičínských ochotníků, byl členem sboru opery Národního divadla a působil i jako umělecký vedoucí Aimova pěveckého kvarteta.\n\nStal se ředitelem hudební školy v Rakovníku (od roku 1939), sestavil symfonický orchestr, pěvecký sbor a nakonec společně se svým otcem založil Rakovnickou operu (1940–1960), v níž uvedl s hostujícími sólisty Národního divadla v Praze např. opery: Antonín Dvořák: \"Čert a Káča\", Bedřich Smetana: \"Prodaná nevěsta\", \"Dalibor\" a \"Hubička\", Gioacchino Rossini: \"Lazebník sevillský\", Georges Bizet: \"Carmen\", Giuseppe Verdi: \"Aida\". Pořádal též samostatné orchestrální koncerty. Současně se stal v Praze sbormistrem Pražského pěveckého sboru Křížkovský (1939–1947) a sboru Pražský Hlahol (od roku 1948), s nímž nastudoval např. díla: Antonín Dvořák: \"Svatební košile\" (1951), Hector Berlioz: \"Faustovo prokletí\" (1953), Ferenc Liszt: \"Legenda o sv. Alžbětě\" (1956). Se sborem Křížkovský získal v roce 1946 1. cenu v mezinárodní soutěži v Liège.\n\nV roce 1957 založil symfonický orchestr a připojil jej ke sboru pražského Hlaholu. Pod jeho taktovkou pak zazněla např. díla: Giuseppe Verdi: \"Simone Boccanegra\" (1962), Georg Friedrich Händel: \"Mesiáš\" (1965) a \"Allegro\" (1967), Jaroslav Křička: \"České jesličky\" (1975). Od roku 1955 dirigoval též v Pražské zpěvohře. Od roku 1963 stanul v čele studentského orchestru při Hudební škole hl. města Prahy ve Voršilské ulici.\n\nVýznamná je též jeho dlouholetá pěvecká pedagogická činnost a jeho vlastní umělecké působení jako klavíristy a zpěváka.\n\n\n"}
{"id": "489373", "url": "https://cs.wikipedia.org/wiki?curid=489373", "title": "Kozlov (hrad, okres Třebíč)", "text": "Kozlov (hrad, okres Třebíč)\n\nHrad Kozlov je hradní zřícenina v katastrálním území obce Kozlany, vystavěná původně na kamenném ostrohu nad řekou Jihlavou. V současnosti se nachází na ostrově, při nižší hladině nádrže na poloostrově přehradní nádrže Dalešice.\n\nHrad, sloužící jako výspa ochránců třebíčského kláštera měl být postaven někdy v polovině 14. století, později sloužil jako sídlo loupeživých rytířů a z tohoto důvodu byl na přání zemských stavů v roce 1466 rozbořen. Později je veden jako pustý.\n\nDo dnešních dnů se dochovaly pouze příkopy, základní zdi a torzo věže.\n\n"}
{"id": "489379", "url": "https://cs.wikipedia.org/wiki?curid=489379", "title": "Borek (Třebovle)", "text": "Borek (Třebovle)\n\nBorek je vesnice v okrese Kolín, je součástí obce Třebovle. Nachází se asi 1,2 km na západ od Třebovle. V roce 2012 zde bylo evidováno 37 adres. V centru Borku stojí zvonička.\n\nBorek se nachází v katastrálním území Hlaváčova Lhota, kde leží i část obce Království.\n\n"}
{"id": "489380", "url": "https://cs.wikipedia.org/wiki?curid=489380", "title": "Království (Třebovle)", "text": "Království (Třebovle)\n\nKrálovství je vesnice v okrese Kolín, je součástí obce Třebovle. Nachází se asi 2,2 km na jihozápad od Třebovle. V roce 2011 zde bylo evidováno 22 adres.\n\nV katastrálním území Hlaváčova Lhota leží i část obce Borek.\n\n"}
{"id": "489381", "url": "https://cs.wikipedia.org/wiki?curid=489381", "title": "Miškovice (Třebovle)", "text": "Miškovice (Třebovle)\n\nMiškovice () je vesnice v okrese Kolín, která je součástí obce Třebovle. Nachází se asi 2 km na východ od Třebovle. Protéká tudy řeka Výrovka, která je levostranným přítokem Labe. V roce 2011 zde bylo evidováno 49 adres.\n\nMiškovice leží v katastrálním území Miškovice u Kouřimi o rozloze 2,19 km².\n\nPrvní zmínka o vsi je z roku 1357, kdy byla společně s dalšími statky darována nově založenému klášteru v Klášterní Skalici\n\nDne 2. června 2013 byla obec velmi dramaticky zasažena povodní, když se rozvodnila jindy klidná řeka Výrovka. Vytrvalý déšť způsobil protržení hráze rybníku Strašík u Kouřimi, všechna voda se vyvalila do Výrovky a zaplavila okolní obce.\n\n"}
{"id": "489382", "url": "https://cs.wikipedia.org/wiki?curid=489382", "title": "Brett Hull", "text": "Brett Hull\n\nBrett Andrew Hull (* 9. srpna 1964, Belleville, Kanada) je bývalý kanadský hokejista, syn legendy NHL Bobbyho Hulla. Brett Hull ukončil svoji aktivní kariéru 8. října 2005, během své kariéry vstřelil v NHL 741 gólů, což ho řadí na čtvrté místo ve statistikách. Byl draftován v roce 1984 v šestém kole klubem Calgary Flames. Později hrával i za kluby St. Louis Blues, Dallas Stars, Detroit Red Wings a Phoenix Coyotes. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n\n"}
{"id": "489384", "url": "https://cs.wikipedia.org/wiki?curid=489384", "title": "Rychlostní silnice v Česku", "text": "Rychlostní silnice v Česku\n\nRychlostní silnice v Česku existovaly do 31. prosince 2015 a spolu s dálnicemi vytvářely síť páteřních, směrově oddělených komunikací. K tomuto datu dosahovala celková délka rychlostních silnic 463 km. V zákoně 361/2000 Sb. jsou označeny jako Silnice pro motorová vozidla. K 1. lednu 2016 byla většina z nich přeřazena mezi dálnice. Rychlostní silnice patřily podle zákona o pozemních komunikacích mezi silnice I. třídy. Maximální povolená rychlost na rychlostních silnicích byla mimo obec 130 km/hod, v obci pak 80 km/hod, stejně jako na dálnicích. I na pohled se nijak nelišily od dálnic.\n\nV minulosti se rychlostní silnice stavěly mnohdy bez připojovacích a stoupacích pruhů, s ostrými zatáčkami a autobusovými zastávkami. Tento stav se postupem času měnil, rychlostní silnice se stavěly a rekonstruovaly podle nových norem, takže jejich parametry se začaly přibližovat dálnicím. V některém terénu ale tyto rekonstrukce podle nových norem nebylo možné provést (např. na R35 mezi Turnovem a Hodkovicemi nad Mohelkou).\n\nV Česku bylo používání rychlostních silnic od roku 1995 zpoplatněno stejně jako používání dálnic. Za používání rychlostních silnic se platily dálniční poplatky formou časových kupónů, od roku 2010 vydávaných pouze pro vozidla do hmotnosti 3,5 t. Od 1. ledna 2007 bylo zavedeno také elektronické mýto pro vozidla nad 12 t a od 1. ledna 2010 i pro vozidla nad 3,5 t.\n\nK 31. prosinci 2015 bylo v Česku v provozu celkem 463 km rychlostních silnic.\n\nPůvodně měl být rychlostní silnicí R29 také Městský okruh (MO) v Praze (v provozu 22 km, celková délka 32 km). V roce 2005 byl však překategorizován ze silnice na místní komunikaci a přeznačen na MO.\n\nPrávě pro podobnost s dálnicemi a pro jejich zrovnoprávnění byla většina rychlostních silnic, tedy Silnic pro motorová vozidla k 1. lednu 2016 přeřazena do kategorie Dálnic. Jednalo se o 438 km těchto rychlostních silnic. Původní kategorie Silnice pro motorová vozidla zůstala, zůstalo v ní několik rychlostních silnic, které pro nevyhovující parametry (např. ostré zatáčky apod.) nebylo možno převést do Dálnic. Dále bylo do této kategorie zařazeno cca 10 úseků 4proudých silnic I. třídy se středním dělícím pásem. Maximální povolená rychlost na Silnicích pro motorová vozidla je 110 km/hod.\n\n\n"}
{"id": "489390", "url": "https://cs.wikipedia.org/wiki?curid=489390", "title": "Podhorie", "text": "Podhorie\n\nNázev Podhorie má více sídel na Slovensku:\n\n"}
{"id": "489396", "url": "https://cs.wikipedia.org/wiki?curid=489396", "title": "Almud", "text": "Almud\n\nAlmud je stará jednotka hmotnosti, objemu i obsahu. Používána byla v zemích s vlivem španělštiny a portugalštiny. Její jazykové varianty jsou rovněž alemina, almade, almonde či almuersa. Toto pojmenování vychází z arabského slova al-mudd.\n\nPřevodní vztahy pro hmotnost:\n\nPřevodní vztahy pro objem:\n\nPřevodní vztahy pro obsah:\n\n"}
{"id": "489406", "url": "https://cs.wikipedia.org/wiki?curid=489406", "title": "Gerlachov", "text": "Gerlachov\n\nNázev Gerlachov má více sídel na Slovensku:\n"}
{"id": "489407", "url": "https://cs.wikipedia.org/wiki?curid=489407", "title": "Jan Adam z Questenberka", "text": "Jan Adam z Questenberka\n\nJan Adam z Questenberka či z Questenbergu (23. února 1678 Vídeň – 10. května 1752 Jaroměřice nad Rokytnou) byl moravský šlechtic a mecenáš barokního umění, majitel panství Jaroměřice nad Rokytnou a císařský úředník. V době vrcholného baroka první třetiny 18. století patřil mezi osvícené představitele šlechty na panstvích v Zemích Koruny české. Byl mecenášem a iniciátorem řady projektů v oblasti architektury, hudební a divadelní tvorby, znalcem malířství, sběratelem dobových hudebních nástrojů a naučných knih v širokém spektru svých zájmů.\n\nUmělecká a mecenášská činnost Jana Adama z Questenberka je významnou součástí kulturního dědictví zanechaného Jaroměřicím nad Rokytnou. Jan Adam z Questenberka byl dlouholetým zaměstnavatelem hudebního skladatele, jaroměřického rodáka, Františka Antonína Míči. Jan Adam rovněž přestavěl jaroměřický zámek, zámecký park (včetně výstavby zahradního divadla) a chrám sv. Markéty. Na přestavbě zámku se mimo jiné známé umělce podílel rakouský architekt Johann Lucas von Hildebrandt.\n\nJan Adam pocházel ze starobylého rodu původem z kraje Mansfeld-Südharz v Sasko-Anhaltsku, patrně z původního hradu v blízkosti města Questenberg. Později se v roce 1470 uvádí tento patricijský rod v Kolíně nad Rýnem. Do Jaroměřic se rod Questenberků dostal poté, co původnímu majiteli jaroměřického panství Petru Rechenbergovi ze Želetic byl majetek v roce 1620 zkonfiskován pro účast na českém stavovském povstání. Panství pak císař Ferdinand II. v roce 1624 prodal za 50 000 zl. Gerhardovi z Questenberka (1580–1646), dědu Jana Adama z Questenberka. Podobně se součástí panství staly i obce Bohušice, Příštpo, Bečov nad Teplou, Javorná a panství Rapoltenkirchen (nyní lokalita v Rakousku).\n\nCelé panství zdědil Gerhardův syn Jan Antonín z Questenberka (15. ledna 1633 – 14. října 1686), otec Jana Adama. Jan Antonín zejména v Jaroměřicích nad Rokytnou položil základy kulturního a hospodářského rozvoje po devastujícím období třicetileté války a rekatolizaci v habsburské monarchii. Na jaroměřickém předměstí Lhotě založil Loretánskou kapli s křížovou chodbou, dobudovanou v roce 1673, kde při první mši byl přítomen i císař Leopold I.. V roce 1675 byla při této kapli zahájena výstavba kláštera servitů.\n\nJan Antonín nechal přestavět jaroměřický zámek v honosné barokní sídlo, založil zde zámeckou knihovnu a ve starém chrámu sv. Markéty podporoval chrámovou hudbu a zpěv. Při říčce Rokytná (tehdy nazývané Jarmeritza) u kláštera servitů dal přistavět špitál. <br>Manželkou Jana Antonína a matkou Jana Adama byla Marie Kateřina baronka Stadlová (narozená roku 1641).\nJan Adam se narodil ve středu 23. února 1678 ve Vídni. V době úmrtí otce Jana Antonína (27. února 1686) a zanedlouho i matky Marie Kateřiny (11. října 1686) bylo Janu Adamovi jen osm let, takže ke správě jaroměřického panství a dalšího majetku byl ustaven poručník v osobě jeho bratrance Leopolda hraběte z Lamberka (* 1654), diplomata v císařských službách.\n\nZáklady vzdělání získal Jan Adam ve Vídni v blízkostí císařského dvora, vysokoškolská studia absolvoval na právnické fakultě Karlo-Ferdinandově univerzitě v Praze disertací datovanou 28. ledna 1696. V duchu dobových zvyklostí mladých šlechticů cestoval v letech dospívání po evropských centrech vzdělání a kultury, takže poznal Vídeň, Haag, Paříž, Versailles i Londýn. Zřejmě ho nejvíce zaujal život, kultura a okázalost Francie, Paříže a zvláštně pak Versailles na dvoře krále Ludvíka XIV. Poznal tam nádherné dvorské slavnosti a pestrý společenský život šlechty, setkával se zde s významnými umělci, politiky i mecenáši umění. Jeho zájem upoutalo divadlo a hudba, zřejmě k tomu přispělo i jeho hudební nadání. To jej ovlivnilo na celý život v zájmu o rozvoj kulturního i náboženského dění na svém jaroměřickém panství. Teprve v roce 1699, kdy Jan Adam dosáhl věku 21 let a byl prohlášen zletilým, se ujal správy svého panství.\n\nV roce 1702 byl císařem Leopoldem I. jmenován císařským radou, v roce 1723 pak tajným radou a císařským komořím Karla VI. Oženil se roku 1707 s Marií Antonii hraběnkou z Friedbergu a Scheeru a měl s ní šest dětí, dospělosti se však dožila jen dcera Marie Karolína.\nPočáteční období působení Jana Adama jako vlastníka jaroměřického panství, které si zvolil za své trvalé sídlo, bylo spíše bouřlivé než tvůrčí, nicméně pokračoval v kulturním dědictví svého otce Jana Antonína. Zámecká knihovna, kterou podstatně rozšířil a jejíž dědický soupis se dochoval, obsahovala 4560 děl náboženských, historických, ale také spisů a návrhů pojednávajících o architektuře paláců a sakrálních staveb. Bohatá byla i jeho sbírka obrazů převážně s náboženskou tematikou a sbírka hudebních nástrojů. V období zhruba po roce 1715, kdy se všeobecně zlepšovaly hospodářské podmínky, se Jan Adam zaměřil na rekonstrukci jaroměřického zámku, výstavbu barokního zámeckého parku a začal se zabývat možnostmi přestavby starého chrámu sv. Markéty, který se po zničujícím požáru v roce 1631 opravoval již více než 50 let nákladem obce a farníků.\n\nSvůj úřad u císařského dvora i pobyt ve Vídni ukončil Jan Adam v roce 1734, snad z důvodu vážné nemoci manželky Marie Antonie, zmiňují se i rozsáhlé zadlužení a spory s magistrátem města Vídně. Po smrti první manželky Marie Antonie hraběnky z Friedberka a Scheeru 26. listopadu 1736 se Jan Adam v roce 1738 znovu oženil s Marií Antonií Josefou Justinou (15. června 1708 – 14. ledna 1778), dcerou Maxmiliána Oldřicha z Kounic, majitele slavkovského panství. Děti se jim žádné nenarodily.\n\nJan Adam byl v roce 1735 jmenován předsedou císařských komisařů u Moravského zemského sněmu konaného v roce 1736, kde se staral o prosazování císařských finančních požadavků na Moravě. Odstěhoval se s rodinou do Brna. V roce 1736 ovdověl, v roce 1738 se podruhé oženil s Marií Antonií, dcerou svého přítele a zemského hejtmana Maxmiliána Oldřicha z Kounic. Trápil ho chronický katar průdušek; po zápalu plic 10. května 1752 zemřel. Protože neměl mužského potomka, odkázal majetek druhorozenému synovi pozdějšího knížete a předního císařského ministra Václava Antonína z Kounic Dominiku Ondřejovi z Kounic (1740–1812). Ten převzal majetek Jana Adama z Questenberka po dosažení zletilosti v roce 1762. Z dalších majitelů jaroměřického panství již nikdo na bohaté kulturním dědictví Jana Adama z Questenberka nenavázal.\n\nV období vrcholného baroka v první třetině 18. století byla výstavba monumentálních staveb nejen obrazem kultury a umění architektury, ale také věcí prestiže bohatých šlechtických rodů. Přestavbu jaroměřického zámku pojal Jan Adam velkoryse. Přizval k tomu tehdejší význačné znalce a umělce. Patřili k nim například vídeňský sochař Konrad Adolph von Albrecht, portrétisté Johan Gottfried Auerbach,\nMartin van Meytens\na uznávaný portrétista Jan Kupecký. Patrně nejvýznamnějším umělcem, který se podílel na vzniku jaroměřického souboru staveb, byl architekt Johann Lucas von Hildebrandt, se kterým také spolupracoval zednický mistr Franz Jängl, doložený v Jaroměřicích nad Rokytnou v roce 1717. Výstavba chrámu sv. Markéty se pro soustavný nedostatek finančních prostředků, ale také mnohé změny v architektonickém členění, stavebních plánech a střídání stavebních mistrů, neustále prodlužovala. Jan Adam ve snaze dokončit stavbu chrámu požádal císaře Karla VI. 30. března 1734 o vložení fundační listiny k částce 4000 zlatých do zemských desk ve prospěch kláštera servitů. Stavba chrámu pak byla dokončena v roce 1737.\n\nKulturní život na jaroměřickém zámku za Jana Adama z Questenbergu byl bohatý. Za jeho otce Jana Antonína se v Jaroměřicích hudba provozovala pouze ve starých a skromných chrámových prostorech. Chrámový sbor byl tvořen kantory, jejich žáky, zpěváky a hudebníky z řad místních měšťanů, ale také panských lokajů a dalších vrchnostenských úředníků.\n\nJan Adam získal rozsáhlé vzdělání, zkušenosti z kulturního života v předních evropských centrech a získal také mnohé kontakty na tehdejší významné umělce, hudební skladatele a provozovatele hudebních děl na šlechtických sídlech po celé Evropě. Jeho vrstevníkem byl např. i Johann Sebastian Bach a má se za prokázané, že oba byli ve vzájemném kontaktu. Zájem Jana Adama o hudbu nebyl jen modní záležitostí, ale vášní a vnitřní potřebou; sám hudbu aktivně provozoval a na jaroměřickém panství rozvíjel.\n\nKapelníkem jeho hudebního souboru byl František Antonín Míča, syn jaroměřického varhaníka, který rovněž zastával post komorníka, jenž patřil k nejvyšším na Questenberkově dvoře. Až do své smrti byl hlavní postavou hudebního dění v okolí Jana Adama a jemu také věnoval některé ze svých skladeb, např. gratulační serenátu z roku 1734 \"Der glorreiche Nahmen Adami\". Na jaroměřickém zámku vznikla kapela, kterou Jan Adam obsazoval především svými zámeckými služebníky a zčásti i místními měšťany. Na zámku se provozovala hudební díla a divadelní představení, převážně ve formě tehdejších oper a operet včetně baletních vsuvek, jejichž předlohy si Jan Adam nechal posílat z Vídně, ale také z mnoha italských měst (Benátky, Neapol, Parma, Lucca ad), z Německa, Francie, výjimečně také z Portugalska, Anglie a Malty. Ty se po Míčových úpravách a podle možností zámecké kapely také na zámku provozovaly. Na inscenacích zámeckého divadla se podíleli význační výtvarníci a divadelní architekti, jako byl Giuseppe Galli Bibiena.Je též zaznamenáno účinkování Jana Adama v operním představení pořádaném ku příležitosti jmenin císaře (4. listopadu 1724) ve Vídni. Jan Adam dobře hrál na loutnu a mandolínu, zpíval, a k tomu složil i několik drobných skladeb, například loutnové tance menuet a rigaudon (francouzský barokní tanec). Je znám i jeho portrét s loutnou od malíře Jana Kupeckého. Obliba hudebních a divadelních představení vedla Jana Adama k rekonstrukci zámeckého divadla podle vzoru divadla v Holešově, kterou dokončil v roce 1739.\n\nV současné době je obnovený exteriér a interiér jaroměřického zámku ve státní péči Národního památkového ústavu v Brně. Na hudební tradice, založené Janem Adamem z Questenberga, navázaly v Jaroměřicích nad Rokytnou každoročně od roku 1999 Mezinárodní hudební festivaly Petra Dvorského, které se konají v pečlivě udržovaném zámeckém parku. Občasná divadelní představení v areálu barokního parku navozují atmosféru vrcholného baroka za života Jana Adama z Questenberka.\n\n\n"}
{"id": "489409", "url": "https://cs.wikipedia.org/wiki?curid=489409", "title": "Kopřivnice (rozcestník)", "text": "Kopřivnice (rozcestník)\n\nKopřivnice může být:\n\n"}
{"id": "489411", "url": "https://cs.wikipedia.org/wiki?curid=489411", "title": "Tlustovousy", "text": "Tlustovousy\n\nTlustovousy je vesnice v okrese Kolín, je součástí obce Tuklaty. Nachází se asi 1 km na sever od Tuklat. V roce 2011 zde bylo evidováno 106 adres.\n\nTlustovousy je také název katastrálního území o rozloze 3,24 km.\n\nVe vsi Tlustovousy (377 obyvatel, samostatná obec se později stala součástí Tuklat) byly v roce 1932 evidovány tyto živnosti a obchody: hostinec, kovář, meliorační družstvo, půjčovna mlátiček, mlýn, obuvník, obchod s ovocem a zeleninou, 4 pískovny, 2 obchody se smíšeným zbožím, spořitelní a záložní spolek pro Tuklaty a Tlustovousy, trafika, truhlář, 2 velkostatky, zahradnictví, zednický mistr.\n\n"}
{"id": "489412", "url": "https://cs.wikipedia.org/wiki?curid=489412", "title": "Lžovice", "text": "Lžovice\n\nLžovice () je vesnice v okrese Kolín, je součástí obce Týnec nad Labem. Nachází se 1,5 km na západ od Týnce nad Labem. Vesnicí prochází Silnice II/322. V roce 2011 zde bylo evidováno 109 adres. Lžovice a Týnec nad Labem jsou jediné obce Železných hor na pravém břehu Labe.\n\nLžovice je také název katastrálního území o rozloze 3,6 km.\n\n"}
{"id": "489419", "url": "https://cs.wikipedia.org/wiki?curid=489419", "title": "Hankovce", "text": "Hankovce\n\nNázev Hankovce má více sídel na Slovensku:\n"}
{"id": "489420", "url": "https://cs.wikipedia.org/wiki?curid=489420", "title": "Safá a Marwá", "text": "Safá a Marwá\n\nSafá a Marwá (arabsky الصفا, \"aş-Şafā\" a المروة, \"al-Marwá\") jsou dva pahorky nacházející se v prostoru Velké mešity v Mekce, mezi nimiž muslimové během hadždže a umry putují sedmkrát tam a zpátky. \n"}
{"id": "489422", "url": "https://cs.wikipedia.org/wiki?curid=489422", "title": "Kochanovce", "text": "Kochanovce\n\nNázev Kochanovce má více sídel na Slovensku:\n"}
{"id": "489423", "url": "https://cs.wikipedia.org/wiki?curid=489423", "title": "Kučín", "text": "Kučín\n\nNázev Kučín má více sídel:\n"}
{"id": "489424", "url": "https://cs.wikipedia.org/wiki?curid=489424", "title": "Lukavica", "text": "Lukavica\n\nNázev Lukavica má více míst:\n"}
{"id": "489429", "url": "https://cs.wikipedia.org/wiki?curid=489429", "title": "Horná Lehota", "text": "Horná Lehota\n\nNázev Horná Lehota má více míst:\n\n"}
{"id": "489436", "url": "https://cs.wikipedia.org/wiki?curid=489436", "title": "Dvůr (prostranství)", "text": "Dvůr (prostranství)\n\nDvůr (zdrobněle též dvorek nebo dvoreček) označujeme uzavřené prostranství, které se nachází mezi budovami, které jej zcela nebo z větší části obklopují. U historických budov a paláců bývá větší volné prostranství označováno podobným pojmem nádvoří. V antických dobách mívaly obytné domy zvláštní dvorek, který byl označován slovem atrium.\n\nDvůr je typický zejména u hospodářských objektů (např. továrna či jiná výrobna, zemědělský areál apod.). V moderní zástavbě pak uzavřený dvorek v bloku obytných domů někdy označujeme souslovím vnitroblok. Dvůr opatřený prosklenou střechou může být označen slovem atrium nebo dvorana.\n\n"}
{"id": "489438", "url": "https://cs.wikipedia.org/wiki?curid=489438", "title": "Žerď", "text": "Žerď\n\nŽerď je zpravidla dřevěná nebo kovová tyč určená k nošení praporu nebo vyvěšování vlajky. Pevná žerď mívá též zařízení k vyvěšování vlajky, nejčastěji lanko na dvou kladkách, opatřené úchyty pro připevnění vlajky.\n\n"}
{"id": "489440", "url": "https://cs.wikipedia.org/wiki?curid=489440", "title": "Zodiak (edice)", "text": "Zodiak (edice)\n\nZodiak byla bibliofilská knižnice, vydávaná v letech 1927-1948 Svatoplukem Klírem. \n\nNa úpravě bibliofilií pro tuto edici spolupracovali například Emil Filla, František Kobliha, Jan Konůpek, Václav Mašek, Karel Svolinský, Karel Štika, František Tichý.\n\n\n"}
{"id": "489442", "url": "https://cs.wikipedia.org/wiki?curid=489442", "title": "Svatopluk Klír", "text": "Svatopluk Klír\n\nSvatopluk Klír (26. září 1896, Kladno - 28. prosince 1959, Praha) byl český malíř, grafik, typograf a nakladatel edice \"Zodiak\".\n\nNarodil se v rodině kladenského malíře Františka Josefa Klíra. Vystudoval Umělecko-průmyslovou školu v Praze, byl žákem Emanuela Dítěte, Arnošta Hofbauera, V. H. Brunnera a Jakuba Schikanedera. Soukromě studoval grafiku u Františka Koblihy a Alfonse Muchy.\n\nPo ukončení studií učil kreslení v Kladně a v Litomyšli. Od roku 1941 byl profesorem na Státní grafické škole v Praze.\n\nZabýval se malbou a grafikou, především dřevorytem. Věnoval se rovněž knižním úpravám. Upravil řadu knih pro knižnici \"Symposion\" nebo pro nakladatele Bohuslava Ruppa.\n\nVydal grafické cykly:\n\nV roce 1920 se Svatopluk Klír seznámil - díky své tetě a bývalé snoubence Karla Hlaváčka Marii Balounové - s téměř stejně starým začínajícím vydavatelem Otakarem Štorch-Marienem, který mu svěřil úpravu několika knih. Spolupráce s vydavatelstvím \"Aventinum\" potom pokračovala několik let a mezi Klírovy známé práce z této doby patří například úprava knih Jakuba Demla \"Moji přátelé\" a \"Miriam\", nebo dopisy Karla Hlaváčka snoubence Marii Balounové . Koncem dvacátých let se v \"Aventinu\" začali uplatňovat modernější grafici (například František Muzika) . S Otakarem Štorch-Marienem ale zůstali přáteli až do Klírovy smrti.\n\nZabýval se rovněž výzdobou budov, například:\n\nV letech 1927-1948 vydával bibliofilskou knižnici \"Zodiak\". Na úpravě bibliofilií pro tuto edici spolupracovali například Emil Filla, František Kobliha, Jan Konůpek, Václav Mašek, Karel Svolinský, Karel Štika, František Tichý. Po Únoru 1948 bylo Klírovi zabráněno v distribuci knižnice a rovněž nebylo možné dokončit rozpracované tituly. Současně musel za tyto nevydané knihy zaplatit tiskárnám. To ho přivedlo do velmi obtížné finanční situace.\n\n\n"}
{"id": "489445", "url": "https://cs.wikipedia.org/wiki?curid=489445", "title": "Vlkovská pískovna", "text": "Vlkovská pískovna\n\nVlkovská pískovna je nádrž a rekreační vodní plocha, která se nachází asi jeden kilometr jižně od Veselí nad Lužnicí v okrese Tábor.\n\nVznikla v letech 1952-1986 jako pozůstatek po těžbě písku. Ve stejném období vznikly v blízkém okolí další čtyři vodní plochy - Jezero Veselí, Jezero Veselí I., Jezero Horusice a Jezero Horusice I. Uvedené vodní plochy včetně Vlkovské pískovny jsou známé také jako Veselské pískovny.\n\nV současné době patří Vlkovská pískovna mezi nejoblíbenější jihočeské vodní plochy pro letní rekreaci a provozování vodních sportů. Na východním břehu jsou rozsáhlé písečné pláže, je zde vyhrazený prostor pro windsurfing a funguje tu několik stánků s občerstvením. Na západním břehu jsou malé travnaté pláže, na severním parkoviště a letní restaurace.\n\n\n"}
{"id": "489446", "url": "https://cs.wikipedia.org/wiki?curid=489446", "title": "Graždanskaja oborona", "text": "Graždanskaja oborona\n\nGraždanskaja oborona (: \"Občanská obrana\" či \"Civilní obrana\"; : ; v anglické transliteraci \"Grazhdanskaya oborona\"; ve zkratce: \"ГрОб\"; \"GrOb\", což také znamená rakev, v přeneseném smyslu hrob nebo hrobku) byla jedna z prvních skupin ze Sovětského svazu a Ruska působící v žánru Psychedelický rock a Punk rock. Počátkem devadesátých let pak skupina směřuje spíše k shoegaze, texty jejího čelního představitele, Igora Letova jsou tou dobou už více Metafyzické než politické. Punk možná začal v Londýně, ale nejodvážnějším rebelem byl Letov a jeho následovníci. Když v 80. letech začínali, vyhýbali se diletantské ironii dalších anti-establishment kapel ve prospěch surového násilí a bezohledné konfrontace vůči jednotvárnosti Sovětského svazu a nudného optimismu Gorbačovovy Perestrojky. Každou kapelu, každého disidenta zanechal v prachu, což mu nikdy neodpustili. Letov sám byl ztělesněním toho, čemu Eduard Limonov říká ruský maximalismus - tendence zacházet do extrémů\n\nV roce 1982, založil osmnáctiletý básník a muzikant Igor Letov se svým přítelem Konstantinem Rjabinovem kapelu jménem Posev (anglicky: The Sowing, česky: Výsev). V roce 1984 se pak Posev přetransformoval do skupiny Graždanskaja oborona. Kapela připravovala album, ale antiautoritářský postoj a otevřeně politické texty zapříčnily to, že se na ně zaměřila KGB. \"Matka nešeho druhého kytaristy byla úřednice ve straně, poslouchala naše nahrávky, poté přišla ke KGB se slovy \"Soudruzi, můj syn je zapojen do anti-sovětské organizace\"\", poznamenal Letov Na podzim roku 1985 byl Letov uvězněn v zařízení pro duševně choré a Rjabinov povolán do armády, přestože měl nemocné srdce. Letov byl propuštěn v březnu 1986, ihned začal skládat hudbu. Letov vystupoval sám za sebe, zatímco ostatní muzikanti vystupovali převážně pod pseudonymy. Původní členové GrOb museli podepsat místopřísežné prohlášení, že se od Letova budou držet dál. V letech 1986 a 1987 nahrál několik alb ve špatné kvalitě na audiokazety, hrál na všechny nástroje sám, vydal je přes magnitizdat pod názvem Graždanskaja Oborona. Byl to přímočarý garážový punk-rock / post-punk s mírnými reggae vlivy a s podivnými, zdánlivě iracionálními texty, inspirovanými ruskou futuristickou poezií.\n\nV roce 1987 byl Letov vyzván k vystoupení na Novosibirském rockovém festivalu (konal se 10.-13. dubna 1987). \"Neměli jsme dokonce ani hrát\", řekl Letov, \"ale Zvuki Mu nepřišla, a Murzin navrhl, že budeme hrát místo toho.\". Hrál se svými přáteli Olegem a Jevgeniem Liščenkovými z místní kapely Pik Klakson pod záměrně provokativním názvem Адольф Гитлер (Adolf Hitler). Když se Letov vrátil domů, zjistil, že se ho úřady chystají znovu uzavřít do psychiatrické léčebny. Okamžitě opustil město a se svým tehdejším partnerem -kolegou sibiřské písničkářky Janky Ďagilevy - strávil celý rok v úkrytu, pohyboval se autostopem po celé zemi až do té doby, než bylo v prosinci 1987 trestní stíhání díky pomoci Letovových příbuzných zastaveno.\n\nV zimě roku 1988 se vrátil domů a nahrál další tři alba, znovu seskupil kapelu a vyjeli na turné po celém SSSR. V roce 1989 vydala Graždanskaja Oborona čtveřici alb (\"Война - Válka, Армагеддон-Попс - Armageddon Pops, Здорово и вечно - Výborně a věčně (lze přeložit též jako Zdravě a věčně)\" a \"Русское поле экспериментов - Ruské pole experimentů),\" často považovaných za to nejlepší z jejich tvorby. Letovovy texty byly více komplikované, inspirované existencialistickou filosofií a literaturou (zejména pak ruským spisovatelem Andrejem Platonovem). Některé písně (např. \"Насекомые\" a \"Армагеддон-Попс),\" ukazují jeho zájem o sibiřský folklór a předkřesťanskou víru.\n\nVe stejném roce Igor Letov, Konstantin Rjabinov a Oleg Sudakov založili konceptuální, vedlejší projekt Коммунизм (Komunismus), ve kterém kombinovali kýčovité sovětské umění a sovětskou stalinistickou poezií s experimenty z oblasti hudebního stylu noise.\n\nPo koncertu v Tallinnu 13. dubna 1990 skupina Graždanskaja Oborona kvůli Letovovým obavám ze změny v komerční, kvazi-alternativní projekt ukončila činnost pod dosavadním názvem\n\nIgor Letov, Konstantin Rjabinov a Igor Ževtun poté (v roce 1990) založili společný psychedelicko rockový projekt Jegor i Opizděněvšije. Nahráli a vydali dvě alba: \"Прыг-Скок\" - Hop Hop (nahráno v roce 1990, vydáno v roce 1992) a \"Сто лет одиночества\" - Sto roků samoty (nahráno v letech 1991-1992, vydáno v roce 1993); obě byla znovu vydána v roce 2005. V roce 2002 ještě vyšlo v malém nákladu album \"Психоделия Tomorrow\" - Psychedelie Tomorrow/Zítra. Roku 1990, označil Letov alba \"Русское поле экспериментов\" - Ruské pole experimentů a \"Прыг-Скок - Hop Hop\" za svou nejlepší dosavadní práci. \n\nV roce 1993 se Graždanskaja Oborona znovu sešla a opět začala hrát živě. Nic nového však až do roku 1997 nevydala. V roce 1996 byly jen remasterovány všechny dosavadní nahrávky pro oficiální, kazetové vydání.\n\nJako nejvýznamnější představitel sibiřského rocku byl Letov zdrojem mnoha rozporů. Některé jeho výroky byly neslučitelné s jeho dřívějšími prohlášeními. V raných 90. letech se připojil k Nacionálně bolševické straně Ruska, a to navzdory jeho dřívějšímu silnému odporu vůči despotismu a nacionalismu. V roce 1999 ale odešel a distancoval se od politiky jako takové. Ve svém rozhovoru pro Rolling Stone Russia, Letov řekl: \"Ve skutečnosti jsem byl anarchistou vždy - stále jsem. Teď se ale spíše zajímám o ekologické aspekty současného anarchismu, eko-anarchismus je to, kam poslední dobou směřuji.\"\n\nV roce 1999, po svém prvním americkém turné, opustil kapelu z osobních důvodů Konstantin Rjabinov. V prosinci téhož roku zemřel jejich tehdejší kytarista Jevgenij Pjanov po pádu z okna svého bytu potom, co celou noc pil. Letov přivedl nového kytaristu - Alexandra Česnakova a přizval také jeho manželku Natalii Čumakovu, aby doprovázela na baskytaru. \n\nV roce 2002 Letov vydává \"Звездопад\" (\"Zvezdopad\" = Hvězdopád), nostalgické album obsahující přezpívané písně ze sovětské éry. Na počátku milénia nahrálo alba, kterými vzdali poctu právě GrOb, mnoho ruských kapel. GrOb vydala dvě úspěšná alba, roku 2004 Долгая Счастливая Жизнь - Dlouhý šťastný život a v roce 2005 album Реанимация - Resustitace.\n\nPoté, co v roce 2004 na koncertě GrOb v Jekatěrinburgu ubil skinhead jiného chlapce k smrti, Igor Letov a jeho skupina na svých stránkách zveřejnili krátké prohlášení ohledně událostí v Jekatěrinburgu:\"Patrioti, ne nacisti, totalitáři vlevo i vpravo všemožných barev, běžte do prdele, nespojujte prosím Váš puch a našimi aktivitami\"\n\nLetovovo poslední album \"Зачем снятся сны?\" (\"Proč se zdají sny?\") bylo vydáno roku 2007. V rozhovoru v lednu 2008, Letov řekl, že toto album by mohlo být jeho posledním. Bylo nahráno jako obvykle v Grob Studiu, ale nepodobá se těm z dřívější produkce. Je mnohem jasnější, podle Letova dokonce zářící. Na tomto albu se objevuje méně písní s tématy tragédie a vzteku než v těch předchozích, nevyskytují se v něm žádná hrubá slova. Letovův hlas zní přirozeně a klidně.\n\nZatímco jejich dřívější práci (1984-1988) lze popsat jako minimalistický post-punk s nahrávkami v nízké kvalitě s špinavým, garážovým zvukem (ačkoli spousta písní z let 1987-1988 nesla známky reggae), v pozdních 80. letech kapela směřovala spíše k noise rock a industriální hudbě, občas čerpali inspiraci z ruských lidových melodií. V 90. letech se hudba GrOb stala jasnější a více hymnickou, zahrnující prvky shoegaze a psychedelického rocku. Některá pozdější alba (například Звездопад - Zvezdopad - Hvězdopád) lze řadit i do art rocku. Letov byl velkým fanouškem garážového a psychedelického rocku 60. let, mezi jeho oblíbené kapely patřila Love, The Seeds, The Monks. Dále pak Butthole Surfers, The Residents, Sonic Youth, kapely z klubu CBGB jako byly Ramones, Television a Psychic TV. V únoru 2007, prohlásil Letov v interview: \n\n\"V pozdních 80. letech jsem poslouchal pouze noise a industriál, kapely jako Einstürzende Neubauten, Test Dept, Throbbing Gristle, SPK, The Young Gods. Takovou hudbu stále respektuji, poslouchám ji ale čas od času, ne tak často.\" Při otázce na současnější hudbu, kterou má rád, odvětil \"Japonské psychedelické kapely jako Acid Mothers Temple, Mainliner, Green Milk from the Planet Orange, švýcarský feministický kabaretní soubor Les Reines Prochaines, argentinskou experimentální kapelu Reynols a Marshmallow Overcoat. Řekl také že jeho oblíbenými rockovými básníky jsou Mark E. Smith, Bob Dylan a Patti Smith. \n\n\n\n\n"}
{"id": "489447", "url": "https://cs.wikipedia.org/wiki?curid=489447", "title": "Alqueire", "text": "Alqueire\n\nAlquere je stará jednotka objemu a obsahu. Používána byla v zemích s vlivem portugalštiny. \n\n\n\n"}
{"id": "489448", "url": "https://cs.wikipedia.org/wiki?curid=489448", "title": "Lý Huệ Tông", "text": "Lý Huệ Tông\n\nLý Huệ Tông (1194–1226; narozen jako Lý Sảm), byl vietnamský císař (1211–1224) z dynastie Lý\n\nLý Huệ Tông se stal císařem v roce 1211, po smrti svého otce Lý Cao Tônga. Jeho vláda byla poznamenána silným tlakem dynastie Trần, jejíž členové postupně začali obsazovat důležité úřady, což jim později umožnilo převzít moc. Od roku 1224 byl Lý Huệ Tông oficiálně považován za duševně nemocného, což vedlo k nutnosti vyřešit nástupnickou otázku. Lý Huệ Tông neměl žádného mužského dědice, proto za dědice prohlásil svoji sedmiletou dceru Lý Chiêu Hoàng, jejíž jmenování prošlo jen úředníkům dynastie Trần. Lý Huệ Tông nechal svoji dceru provdat za Trần Thái Tônga v jehož prospěch byla nucena abdikovat již v roce 1225. Přestože Lý Huệ Tông od roku 1224 neprojevoval o politiku zájem a působil jako buddhistický mnich, byl v roce 1226 donucen spáchat sebevraždu.\n"}
{"id": "489452", "url": "https://cs.wikipedia.org/wiki?curid=489452", "title": "Rezavec šikmý", "text": "Rezavec šikmý\n\nRezavec šikmý (\"Inonotus obliquus\") je víceletá dřevokazná houba z čeledi kožovkovitých. Běžně roste na břízách a dalších listnatých stromech.\n\nV češtině je rezavec šikmý známý také pod označením sibiřská čaga. Toto označení, stejně jako anglické chaga, pochází z ruského \"„чага“\", tento název však není rozšířen ve všech jazycích. Například finština ho označuje slovem \"pakurikääpä\", norština pak \"kreftkjuke\", což je překládáno jako ‚rakovinový polypór‘. Norský výraz pro tuto houbu tedy pravděpodobně odkazuje k jejímu vzhledu nebo k léčivým vlastnostem, které jsou jí někdy přičítány.\n\nV přírodě nacházíme plodnice rezavce šikmého dvou typů: plodnice nedokonalé neboli imperfektní a plodnice dokonalé.\n\nDokonalé plodnice se vyskytují v období od července do listopadu na mrtvých kmenech listnatých stromů v místech poranění a v dutinách. Nejčastěji jde o břízy, často ale také o buk, topol, dub nebo olši. Plodnice tohoto typu jsou jednoleté a bývají větší než nedokonalé, dorůstají do délky i několika metrů a zabírají až polovinu obvodu kmene stromu, na kterém parazitují. Jejich podhoubí má žlutohnědou barvu, která je patrná na lemu plodnic. Na stromech tvoří velké souvislé plochy i menší oddělená pole o různé velikosti. Rostou pod kůrou napadeného stromu a způsobují její nadzvedávání a odpadávání.\n\nRourky dokonalých plodnic jsou velmi křehké. Rostou rovnoběžně až do délky půl centimetru a je pro ně typická hnědá až tmavě hnědá barva. Póry jsou u mladých plodnic bílé až okrově žluté, u starších hnědé.\n\nNedokonalé plodnice se vyskytují po celý rok a jsou víceleté, mohou se dožít až 20 let. Tyto plodnice bývají 10 až 35 centimetrů velké a vyznačují se nepravidelným polokulovitým až podlouhlým tvarem. Jejich povrch má šedou až hnědozelenou barvu, později i šedozelenou až rezavě hnědou, a je rozpraskaný.\n\nRezavec šikmý se vyskytuje v lesích severní Evropy a Ruska, dále také v oblastech Asie a Severní Ameriky vyznačujících se nižšími teplotami.\n\nSklizeň houby, která probíhá v období od července do listopadu, znesnadňuje fakt, že se plodnice často nacházejí v až sedmimetrové výšce. Po sklizení se houba užívá v lidovém léčitelství – v Rusku je tradičně strouhána na jemný prášek, ze kterého se připravuje nápoj podobný kávě či čaji. Toto použití je založeno na metodě extrakce pomocí horké vody, rusky nazývané \"zavarka\". Pro medicinální účely a vědecké výzkumy jsou používány vysoce koncentrované extrakty.\n\nV ruském lidovém léčitelství, ale také v dalších zemích severní Evropy, je houba tradičně využívána jako lék mimo jiné na rakovinu. Zatím ovšem neexistují žádné vysoce kvalitní vědecké výzkumy, které by tuto schopnost potvrzovaly. \n\nRezavec šikmý obsahuje řadu živin a přírodních léčivých látek , mezi ně patří:\n\n\n\n"}
{"id": "489455", "url": "https://cs.wikipedia.org/wiki?curid=489455", "title": "Troudnatec kopytovitý", "text": "Troudnatec kopytovitý\n\nTroudnatec kopytovitý (\"Fomes fomentarius\" (L.) Fr. 1849; \"fomentarius\" znamená \"troudnatý\") je víceletá nejedlá dřevokazná houba z čeledi chorošovitých.\n\nAktuální tax. zařazení dle Ainsw. & Bisby’s Dict. of the \"Fungi\", 9. vyd., 2001, CABI \"Basidiomycota / Basidiomycetes / Agaricomycetidae / Polyporales / Fomitopsidaceae / Fomitopsis\".\n\nPlodnice má kopytovitý tvar. Většinou dosahuje 10-30 cm šířky a 7-15 cm výšky. Víceletá plodnice dosahuje až 50 cm šířky a 25 cm výšky. Povrch je pokrytý tvrdou, 1-3 mm silnou, matnou kůrou, která se barví dle stáří. Mladá kůra je většinou červenohnědá (barvu způsobuje pigment purpurogallin), pak oříškově hnědá, ozdobená tmavšími, zvlněnými pásy. Přes zimu dostane kůra jednotnou šedou barvu a taková už zůstane, jen přirůstající vrstva je oříškově hnědá. Staré houby jsou šedé až tmavošedé, s nepravidelnými soustřednými pásy a rýhami. Spodní strana je zploštělá, šedě až šedohnědě ojíněná, při otlačení tmavne.\n\nNa spodní straně jsou jemná, okrouhlá ústí rourek, po 2-4 rourkách na 1 mm. Největší část houby tvoří vrstevnaté, rezavě hnědé rourky 3-10 mm tloušťky. Tyto vrstvy podobně jako kruhovité brázdy na kůře odpovídají růstovým periodám, které se mohou během roku několikrát opakovat. Nad rourkami leží hlízovité, hnědobíle mramorované, drobkovitě lámavé jádro, výrazně oddělené od žlutohnědé, tuhé, vláknité vrstvy o tloušťce 2-5 cm, z níž se dříve získával ceněný troud do zápalných hubek.\nPlodnice přežívá až třicet let. Nejsilnější období růstu je mezi začátkem léta a podzimem. Roční přírůstek pozorujeme naspodu houby, což znamená, že nejnižší vrstva je nejmladší.\n\nSpóry jsou produkovány hlavně v jarních měsících, v menší míře i na podzim. Výtrusy se uvolňují při poměrně nízkých teplotách. Viditelný výtrusný prach je bílý. Výtrusy jsou kolem 5µm velké a jsou oválné, hladké. U houby troudnatec kopytovitý najdeme 3 druhy hyf, což je trimitická hyfová soustava. Plodnice troudnatce kopytovitého má výrazný pozitivní geotropismus – pokud strom s plodnicí spadne, pak se nová plodnice, často vyrůstající z plodnice staré, působením gravitace zorientuje výtrusnicemi dolů. Plodnice v období růstu vylučují z hymenoforu průhledné kapky, což je označováno jako gutace.\n\nV průběhu roku se mění složení atmosféry uvnitř kmenů stromů a dosahuje hodnot v maximálním případě až 60 % CO. Tato koncentrace CO má zvlášť v letním období významný vliv na rozšiřování a růst mycelií hub. Optimální koncentrace CO je pro většinu dřevokazných hub 10%, některá mycélia však snášejí koncentrace CO i vyšší. Například mycélia \"Fomes fomentarius\" snášejí až 30% koncentrace CO.\n\nPlodnice je bokem přirostlá ke kmeni nebo větvi buku v horských lesích, kde je nejhojnější. Roste však i v nížině, a to např. na břízách, topolech, javorech, dubech, lípách, ořešáku vlašském a habru.\n\n\"Fomes fomentarius\" je všeobecně rozšířen od polárního kruhu až po Středomoří, přičemž ve střední Evropě se vyskytuje hlavně na bucích, kdežto ve Skandinávii a na vřesovištích a rašeliništích střední Evropy je jeho nejoblíbenějším stromem bříza, na jihu pak topol. Nálezy na jehličnanech jsou vzácné.\n\nTroudnatec kopytovitý patří k nekrotrofně parazitickým i saprofytickým houbám. Saprofytická (hniložijná) houba je taková houba, jež získává energii degradací mrtvé organické hmoty rostlinného původu. Protože organickou hmotu dále rozkládá, je nazývána destruentem (rozkladačem). Tato houba má enzymy nutné k štěpení celulózy (celulázy) a ligninu (polyfenoloxidázy). K rozkladu dochází nejčastěji působením extracelulárních enzymů. Škodí na živých dřevinách, ale roste i na jejich odumřelých částech včetně pařezů.\n\nMycelium troudnatce kopytovitého proniká do dřeva stromů přes různá poranění na kmenech, vedle mechanických (polámané větve) rovněž mrazové trhliny, korní spály apod., což způsobuje hnilobu v hostiteli. V prasklinách se tvoří bílé syrrocium (podhoubí). Bílá hniloba rychle proniká a narušuje pevnost kmenů. Infekce je provázena vznikem mechanických trhlin na kmeni, které signalizují riziko statického selhání.\n\nTroudnatec kopytovitý byl člověku prospěšný z několika důvodů. Už pravěcí lovci houbu užívali k zastavení krvácení. Plodnice troudnatce kopytovitého obsahují kyselinu listovou ze skupiny vitaminů B, jež je nutná pro tvorbu červených krvinek a rovněž ergosterol – provitamin B. Jejich schopnost zastavit krvácení se dlouho přisuzovala tříslovinám, které mají stahující účinky, později se však zjistilo, že obsahují anti-B aglutinin, látku, která shlukuje krevní tělíska v krevní skupině B. V lidovém léčitelství se používal k jednoduché dezinfekci ran.\nVysušené a vyklepané staré plodnice dávaly tzv. troud, který sloužil kdysi člověku k uchovávání a přenášení ohně; to bylo důležité v dobách, kdy člověk získával oheň jen s obtížemi. Později se troud používal při střelbě z mušket. Lidé přišli i na to, že se velké plodnice tohoto choroše dají po macerování v louhu vyklepat v tenké plsťovité pláty. Ty se pak sešívaly a dělaly se z nich vesty, rukávníky nebo čepice.\n\nNa plodnice \"Fomes fomentarius\" je potravně v podmínkách střední Evropy úzce vázán mycetofágní hmyz – druh \"Scardia boletella\" (Fabr.) (=\"polypori\" Esp.). Tento druh mola se vyskytuje v původních pralesovitých bučinách, kde se vyvíjí ve velkých plodnicích choroše \"Fomes fomentarius\", případně v infikovaném rozkládajícím se bukovém dřevě v okolí napadených plodnic. U tohoto druhu je již vzhledem k jeho velikosti z prostých prostorových důvodů vyloučeno, aby se vyvíjel v subtilnějších plodnicích většiny jiných druhů chorošovitých hub. Jedná se totiž o největšího evropského zástupce molovitých a současně jednoho z největších druhů tzv. drobných motýlů (\"Microlepidoptera\") v Evropě vůbec, jenž může dosahovat v rozpětí křídel u samiček až 60 mm.\n\n\n\n"}
{"id": "489458", "url": "https://cs.wikipedia.org/wiki?curid=489458", "title": "Vinařice (Týnec nad Labem)", "text": "Vinařice (Týnec nad Labem)\n\nVinařice () je součástí obce Týnec nad Labem v okrese Kolín. Nachází se na jihu Týnce nad Labem. Od Týnce nad Labem je oddělena mostem přes řeku Labe. V roce 2011 zde bylo evidováno 111 adres.\n\nVinařice leží v katastrálním území Vinařice u Týnce nad Labem o rozloze 1,81 km.\n\n"}
{"id": "489459", "url": "https://cs.wikipedia.org/wiki?curid=489459", "title": "Rasochy", "text": "Rasochy\n\nRasochy je vesnice v okrese Kolín, je součástí obce Uhlířská Lhota. Nachází se asi 1,8 km na severovýchod od Uhlířské Lhoty. V roce 2011 zde bylo evidováno 80 adres.\n\nRasochy je také název katastrálního území o rozloze 3,31 km.\n\n\n"}
{"id": "489460", "url": "https://cs.wikipedia.org/wiki?curid=489460", "title": "Dendritická buňka", "text": "Dendritická buňka\n\nDendritické buňky (DC, z angl. \"Dendritic cells\") tvoří spojnici mezi přirozenými a adaptivními mechanismy imunitního systému a jsou profesionálními antigen prezentujícími buňkami. Představují heterogenní množinu buněk navzájem se lišících svými fenotypovými a funkčními znaky.\n\nDendritické buňky tvoří malou část bílých krvinek v krvi a tkáních. Jsou schopné fagocytózy cizorodých částic, následně dozrávají, načež různým způsobem interagují (komunikují) s ostatními typy bílých krvinek (zejména s T-lymfocyty). Představují čekající „strážce těla“ v různých tkáních, ale když se aktivují, žijí již jen asi 3 dny. Patří mezi antigen-prezentující buňky imunitního systému a také mezi fagocyty. Dosahuje obvykle rozměrů kolem 7 mikrometrů. Vznikají jako ostatní imunitní buňky z hematopoetické kmenové buňky, čímž se liší od folikulárních dendritických buněk.\n\nZa objev dendritických buněk a popis jejich role v rámci získané imunity získal americký imunolog Ralph M. Steinman Nobelovu cenu za fyziologii a lékařství pro rok 2011.\n\nDendritické buňky rozpoznávají skrze své PRR receptory (z angl. \"Pattern recognition receptors\") patogenní struktury (PAMPs, z angl. \"Pathogen-associated molecular patterns\" či „nebezpečné“ signály (DAMPs, z angl. \"Damage-associated molecular patterns\"). Rozeznání antigenu dendritickou buňkou indukuje jeho fagocytózu a posléze jeho prezentaci na MHC naivním T lymfocytům, konkrétně jejich TCR receptorům. Souběžně se takto aktivovaná DC buňka vyznačuje zvýšenou expresí kostimulačních molekul (zejm. CD40, CD80, CD86), MHC II. třídy a produkcí příslušných cytokinů (zejm. IL-12, IL-1β, IL-6 atd.). \n\nKromě stimulace adaptivní imunitní odpovědi hrají dendritické buňky důležitou roli v indukci centrální a periferní tolerance. Mohou indukovat apoptózu u autoreaktivních T lymfocytů, vznik T regulačních lymfocytů či inhibovat T buněčnou odpověď. \n\nDC se vyvíjejí v kostní dřeni z hematopoetických kmenových buněk (HSCs, z angl. \"Hematopoietic stem cells\"). CD34 HSCs mohou vytvářet multipotentní progenitor, jež je schopný diferenciovat do dvou možných progenitorů – myeloidního a lymfoidního. \n\nHlavním růstovým faktorem důležitým pro vývoj DC buněk je Flt3L. Z prekurzorů vznikají dvě základní podmnožiny DC buněk – konvenční dendritické buňky (cDC, z angl. \"Conventional dendritic cells\") a plazmacytoidní dendritické buňky (pDC, z angl. \"Plasmacytoid dendritic cells\"). \n\nKonvennční dendritické buňky jsou nejvíce účinné v antigenní prezentaci a dělí se do mnoha dalších podtříd na základě své lokalizace v těle, povrchových a funkčních znaků. Základní skupiny cDC buněk jsou cDC1 a cDC2. Lidské cDC1 jsou lokalizovány ve slezině, v krčních mandlích, játrech, plicích, kůži a střevech. Výrazně exprimují TLR3 a TLR8, naopak oproti myším homologům exprimují málo TLR4 a TLR9. Dále cDC1 buňky exprimují TLR1, TLR6 a TLR10. Lidské cDC2 jsou taktéž lokalizovány v lymfatických uzlinách, mandlích, slezině, kůži, játrech, ledvinách, plicích a střevech. Krevní cDC2 buňky exprimují na vysoké úrovni TLR2, naopak málo TLR4.\n\nPlazmacytoidní dendritické buňky produkují interferony (zejm. typ I) a hrají tak významnou roli při antivirové imunitní odpovědi. K produkci IFN typu I dochází při stimulaci TLR7 a TLR9. Zásadní transkripční faktor pro diferenciaci a proliferaci pDC buněk je E2-2. Po opuštění kostní dřeně cirkulují pDC v krvi a následně osidlují periferie a lymfoidní tkáně.\n\nDále lze dendritické buňky dělit na nezralé a zralé:\n\nNezralé dendritické buňky se vyskytují v tkáních (zejména v kůži a sliznicích dýchací a trávicí soustavy). Tvoří zde asi 1-2% z celkového počtu buněk. Fagocytují („požírají“) odpad z buněk, různé další molekuly a dále také cizorodé částice a patogenní organizmy. Při pohlcování cizorodých částí virů či bakterií se podílí zejména toll-like (TLR) receptory. Nezralé dendritické buňky nejsou schopné účinně aktivovat T-lymfocyty, naopak je spíše tlumí či vyvolávají vznik tzv. regulačních T-lymfocytů. To umožňuje oslabení imunitního systému a zamezuje vzniku smrtelně nebezpečných autoimunitních onemocnění.\n\nV pokožce se dendritické buňky označují jako Langerhansovy buňky. Mají ovšem obdobnou funkci jako nezralé dendritické buňky kdekoliv jinde v těle, tzn., hlídají tělo před choroboplodnými zárodky a podobně.\n\nZralé dendritické buňky se od těch nezralých radikálně liší. Vznikají dozráváním dendritických buněk, které přišly do kontaktu s nějakým patogenním organizmem (antigenem). Dozrálá dendritická buňka se přestane „krmit“, stěhuje se do lymfatických uzlin a začne na svém povrchu v tzv. hlavním histokompatibilním komplexu (MHC I a II) vystavovat úlomky z bakteriálních/virových proteinů, čímž aktivuje do té doby naivní pomocné T-lymfocyty nebo cytotoxické T-lymfocyty. Dělají to poměrně sofistikovaným způsobem a aktivně se podle daného druhu cizopasníka rozhodují, jaký druh imunitní obrany zvolí. Zřejmě jsou schopné prezentovat některé molekuly speciálním způsobem i B-lymfocytům.\n\nJindy se dendritické buňky dělí podle svého původu na myeloidní a lymfoidní.\n\nRole DC se taktéž diskutuje v souvislosti s autoimunitními chorobami. Příklady těchto onemocnění mohou být např. systémový lupus erythematodes (SLE) či psoriáza (lupénka), dále revmatoidní artritida či chronické střevní záněty (IBD, z angl. inflammatory bowel disease), např. Crohnova choroba či ulcerózní kolitida.\n\nObdobně jako u cDC buněk, i o pCD buňkách existují hypotézy o možném vlivu na tolerogenitu Treg lymfocytů. V souvislosti s DC buňkami se taktéž diskutuje jejich možné využití při vývoji nových vakcín či při protinádorové imunoterapii, neboť by se speciálním způsobem aktivované dendritické buňky vložily do pacienta a spustily by zde boj proti nádorovým buňkám.\n\n"}
{"id": "489461", "url": "https://cs.wikipedia.org/wiki?curid=489461", "title": "Hradišťko I", "text": "Hradišťko I\n\nHradišťko I je vesnice v okrese Kolín, je součástí obce Veltruby. Nachází se asi 1,4 km na jihovýchod od Veltrub, nedaleko od řeky Labe. V roce 2011 zde bylo evidováno 172 adres.\n\nHradišťko I je také název katastrálního území o rozloze 2,89 km².\n\nVe vesnici probíhá těžba písků. Písník nejblíže k silnici na Veltruby (vlevo u silnice) nyní slouží k rekreačním účelům.\n\n\n"}
{"id": "489462", "url": "https://cs.wikipedia.org/wiki?curid=489462", "title": "Dobré Pole (Vitice)", "text": "Dobré Pole (Vitice)\n\nDobré Pole je vesnice v okrese Kolín, je součástí obce Vitice. Nachází se asi 3,5 km na jih od Vitic. Nedaleko od vesnice pramení potok Bylanka. V roce 2011 zde bylo evidováno 157 adres.\n\nDobré Pole leží v katastrálním území Dobré Pole u Vitic o rozloze 7,44 km.\n\nPrvní písemný záznam o obci pochází z roku 1327.\n\nV roce 1848 zde bylo 48 domů a 438 obyvatel.\n\nVýchodně od obce procházela tzv. Čertova brázda\n\n"}
{"id": "489463", "url": "https://cs.wikipedia.org/wiki?curid=489463", "title": "Hřiby", "text": "Hřiby\n\nHřiby je vesnice v okrese Kolín, je součástí obce Vitice. Nachází se asi 0,5 km na severovýchod od Vitic. V údolí západně od vesnice protéká potok Bylanka. V roce 2011 zde bylo evidováno 52 adres.\n\nHřiby je také název katastrálního území o rozloze 2,9 km.\n\n"}
{"id": "489465", "url": "https://cs.wikipedia.org/wiki?curid=489465", "title": "Chotýš", "text": "Chotýš\n\nChotýš je vesnice v okrese Kolín, je součástí obce Vitice. Nachází se asi 1,8 km na jihozápad od Vitic. Vesnicí protéká Chotýšský potok. V roce 2011 zde bylo evidováno 77 adres.\n\nChotýš je také název katastrálního území o rozloze 4,62 km. V katastrálním území Chotýš leží i část obce Močedník.\n\n\n"}
{"id": "489473", "url": "https://cs.wikipedia.org/wiki?curid=489473", "title": "Lipany (Vitice)", "text": "Lipany (Vitice)\n\nLipany jsou částí obce Vitice (vzdálenost 1,7 km na východ) v okrese Kolín. V roce 2011 zde bylo evidováno 54 adres.\nPrvní zmínka o vsi je z roku 1357, kdy byla společně s dalšími statky darována nově založenému klášteru v Klášterní Skalici\n\nV katastru vesnice, na vrcholu kóty 367 Lipská hora, byla 11. září 1881 slavnostně odhalena mohyla Prokopa Holého, jež připomíná památku obětí bitvy u Lipan.\nVesnice leží v katastrálním území Lipany u Vitic o rozloze 3,19 km. Dopravní obslužnost ve směru na Kouřim a Český Brod zde zajišťuje společnost Ropid Praha. U severního okraje obce je situován rybník, který obhospodařuje rybářský spolek. Ve středu Lipan stojí budova bývalého zámku, kde byl do roku 1990 umístěn archiv pro patenty a vynálezy.\n\n\n"}
{"id": "489474", "url": "https://cs.wikipedia.org/wiki?curid=489474", "title": "Přebozy", "text": "Přebozy\n\nPřebozy je vesnice v okrese Kolín, je součástí obce Zalešany. Nachází se asi 1,5 km na jihovýchod od Zalešan. Vesnicí protéká říčka Bečvárka, která je pravostranným přítokem řeky Výrovky. V roce 2011 zde bylo evidováno 58 adres.\n\nPřebozy je také název katastrálního území o rozloze 3,01 km².\n\n"}
{"id": "489475", "url": "https://cs.wikipedia.org/wiki?curid=489475", "title": "Doubravčany", "text": "Doubravčany\n\nDoubravčany jsou místní částí města Zásmuky v okrese Kolín ve Středočeském kraji. Nachází se asi 2 km západně od Zásmuk. Vesnicí prochází Silnice I/2. Protéká tudy řeka Výrovka, která je levostranným přítokem Labe. V roce 2011 zde bylo evidováno 98 adres.\n\nDoubravčany je také název katastrálního území o rozloze 3,34 km².\n\n\n"}
{"id": "489476", "url": "https://cs.wikipedia.org/wiki?curid=489476", "title": "Nesměň (Zásmuky)", "text": "Nesměň (Zásmuky)\n\nNesměň je vesnice v okrese Kolín, je součástí obce Zásmuky. Nachází se asi 2,5 km na jihozápad od Zásmuk. V roce 2011 zde bylo evidováno 138 adres.\n\nNesměň leží v katastrálním území Nesměň u Zásmuk o rozloze 7,13 km.\n\n"}
{"id": "489477", "url": "https://cs.wikipedia.org/wiki?curid=489477", "title": "Troud", "text": "Troud\n\nTroud je materiál, který je tak suchý, že jej lze snadno zapálit odraženou jiskrou z křesadla či žhnoucím uhlíkem získaným třením dřev. Proto se používá při rozdělávání ohně pro zachycení jiskry, vytvoření žhnoucího uhlíku a jeho následné rozfoukání do plamene.\n\nJako troud lze použít celou řadu materiálů - suchou trávu, mech, lýko, atp. ne každý z nich ale umí zachytit jiskru. Odborníci na rozdělávání ohně primitivními technikami proto rozlišují tři základní skupiny troudů:\n"}
{"id": "489479", "url": "https://cs.wikipedia.org/wiki?curid=489479", "title": "Balliolova kolej", "text": "Balliolova kolej\n\nBalliolova kolej neboli Balliolská kolej (anglicky Balliol College), založená roku 1263, je jednou ze zakládajících kolejí Oxfordské univerzity v Anglii. \n\nKolej byla založena okolo roku 1263 Johnem Balliolem za podpory biskupa durhamského. Po jeho smrti roku 1268 jeho vdova přijala opatření, aby tato kolej mohla existovat i nadále. Poskytla koleji kapitál a roku 1282 formulovala kolejní stanovy.\n\nJejí absolventi se často začlenili do společnosti jako aktivní politikové. Na škole studovali pozdější premiéři Herbert Henry Asquith, Harold Macmillan, Edward Heath a Boris Johnson. Absolventem se také stal zakladatel moderní ekonomie Adam Smith. Známým fiktivním absolventem je sir Humphrey Appleby.\n"}
{"id": "489480", "url": "https://cs.wikipedia.org/wiki?curid=489480", "title": "Sobočice", "text": "Sobočice\n\nSobočice je vesnice v okrese Kolín, je součástí obce Zásmuky. Nachází se asi 1,7 km na jih od Zásmuk. Ve vesnici pramení potok Špandava. V roce 2011 zde bylo evidováno 62 adres.\n\nSobočice je také název katastrálního území o rozloze 2,77 km.\n\n"}
{"id": "489481", "url": "https://cs.wikipedia.org/wiki?curid=489481", "title": "Vršice", "text": "Vršice\n\nVršice je vesnice v okrese Kolín, je součástí obce Zásmuky. Nachází se asi 1,5 km na západ od Zásmuk. V roce 2011 zde bylo evidováno 20 adres.\n\nVršice je také název katastrálního území o rozloze 2,35 km.\n\n"}
{"id": "489483", "url": "https://cs.wikipedia.org/wiki?curid=489483", "title": "Hradišťko II", "text": "Hradišťko II\n\nHradišťko II je vesnice v okrese Kolín, je součástí obce Žiželice. Nachází se asi 2,2 km na jihovýchod od Žiželic. V blízkosti vesnice leží Proudnický rybník a protéká řeka Mlýnská Cidlina. V roce 2011 zde bylo evidováno 74 adres.\n\nHradišťko II je také název katastrálního území o rozloze 4,5 km².\n\nNa severním okraji vesnice se dochovaly nevýrazné pozůstatky hradu založeného na konci třináctého století. Ve čtrnáctém století hrad získali Rožmberkové a během husitských válek Vartenberkové a po nich Valdštejnové, kteří ho roku 1493 prodali králi Vladislavovi II. Na počátku šestnáctého století hrad zpustl.\n\n"}
{"id": "489486", "url": "https://cs.wikipedia.org/wiki?curid=489486", "title": "Končice", "text": "Končice\n\nKončice je vesnice v okrese Kolín, je součástí obce Žiželice. Nachází se asi 1,1 km na severozápad od Žiželic. V blízkosti se vlévá Mlýnská Cidlina do Cidliny. V roce 2011 zde bylo evidováno 95 adres.\n\nKončice je také název katastrálního území o rozloze 5,61 km. V katastrálním území Končice leží i část obce Zbraň.\n\n\n"}
{"id": "489488", "url": "https://cs.wikipedia.org/wiki?curid=489488", "title": "Kundratice (Žiželice)", "text": "Kundratice (Žiželice)\n\nKundratice je vesnice v okrese Kolín, je součástí obce Žiželice. Nachází se asi 3,2 km na jihovýchod od Žiželic. V roce 2011 zde bylo evidováno 26 adres.\n\nKundratice leží v katastrálním území Kundratice u Žiželic nad Cidlinou o rozloze 1,15 km.\n\n"}
{"id": "489490", "url": "https://cs.wikipedia.org/wiki?curid=489490", "title": "Loukonosy", "text": "Loukonosy\n\nLoukonosy je vesnice v okrese Kolín, je součástí obce Žiželice. Nachází se asi 2 km na východ od Žiželic. Okolo obce prochází řeka Cidlina, která nedaleko odtud kříží dálnici D11. V roce 2011 zde bylo evidováno 84 adres.\n\nLoukonosy je také název katastrálního území o rozloze 2,06 km, v něm leží i část Pod Vinicí.\n\n\n\n"}
{"id": "489494", "url": "https://cs.wikipedia.org/wiki?curid=489494", "title": "Konzervatoř P. J. Vejvanovského Kroměříž", "text": "Konzervatoř P. J. Vejvanovského Kroměříž\n\nKonzervatoř P. J. Vejvanovského Kroměříž vznikla v roce 1949 a je tak v současnosti – vedle pražské a brněnské – třetí nejstarší konzervatoří v České republice. \nByla založena v roce 1949 jako Státní hudební škola. Po ročním působení ve Zlíně (Gottwaldově) byla přemístěna do Kroměříže, která na rozdíl od Zlína poskytla potřebné prostory pro výuku a ubytování žáků. Škola byla umístěna do prostor někdejší piaristické koleje. Se stavbou budovy bylo započato v roce 1688. V roce 1694 byla stavba dokončena, když bylo uvolněno místo, kde stával špitál pro chudé s kostelíkem sv. Jana. Stavebně byla budova spojena s chrámem sv. Jana, s jehož stavbou bylo započato v roce 1737. V nádvoří jsou staré sluneční hodiny.\nJedinečností školy bylo, že od samého začátku byla pozornost věnována nejen vyučování, ale také cílevědomému vytváření podmínek pro přípravu žáků (cvičení na hudební nástroj). Tak vznikly cvičebny – místnosti vyhrazené pro „domácí“ přípravu žáků. Rozdílem oproti tehdejším třem konzervatořím (Praha, Brno, Bratislava) bylo také to, že žáci povinně studovali druhý praktický obor (nástroj), což přispívalo k jejich lepšímu uplatnění v praxi. V roce 1952 byla škola přejmenována na Vyšší hudební školu.\n\nHlavním záměrem při založení školy byla výchova učitelů pro tehdy hojně vznikající hudební školy. Výsledky však předčily očekávání. Mnoho absolventů se úspěšně zařadilo do našich nejlepších orchestrů, našli bychom mezi nimi i významná jména našeho současného hudebního života. V důsledku schválení nového školského zákona v roce 1960, který stanovil jednotnou školskou soustavu, se škola stala pobočkou brněnské konzervatoře a v roce 1971 pak samostatnou konzervatoří. Po listopadu 1989 škola včlenila do svého názvu jméno významného hudebníka období baroka Pavla Josefa Vejvanovského, jehož působení je svázáno s Kroměříží.\n\nV současné době (2014) poskytuje konzervatoř P. J. Vejvanovského střední a vyšší vzdělání v oborech Hudba a Zpěv. V oboru Hudba je to hra na housle, violu, violoncello, kontrabas, harfu, klavír, varhany, flétnu, zobcovou flétnu, hoboj, klarinet, saxofon, fagot, trubku, lesní roh, pozoun, tubu, kytaru, akordeon, cimbál a bicí nástroje. Vyučování v oboru Zpěv je zaměřeno na výuku klasického zpěvu. Kapacita školy je 200 žáků.\n\nKoncerty školního symfonického orchestru, komorních souborů a žáků přispívají k rozvoji kulturního života v Kroměříži a jejím okolí.\n\nNěkdejší druhá kroměřížská konzervatoř, církevní Konzervatoř Evangelické akademie, přesídlila v roce 2008 do Olomouce.\n\n\n"}
{"id": "489497", "url": "https://cs.wikipedia.org/wiki?curid=489497", "title": "Světový pohár v běhu na lyžích 2009/2010", "text": "Světový pohár v běhu na lyžích 2009/2010\n\nSvětový pohár v běhu na lyžích 2009/10 byl seriál závodů v běhu na lyžích během zimní sezóny. Organizovala jej Mezinárodní lyžařská federace (FIS). První závod se stejně jako v předchozí sezóně uskutečnil v listopadu, tentokrát v norském Beitostølenu. Součástí světového poháru byla Tour de Ski 2010. Celkové vítězství z loňského ročníku obhajovali Dario Cologna a Justyna Kowalczyková. Mezi muži se do čela průběžného pořadí dostal po prvním závodu Hafsås, po druhém Hafsås s Hattestadem, po třetím a čtvrtém Northug, po pátém Heikkinen a po šestém znovu Northug. Mezi ženami vedla po prvním závodě Bjørgen, po druhém Justyna Kowalczyková, po třetím a čtvrtém Aino-Kaisa Saarinenová, po pátém Chazova, po šestém Petra Majdičová a po sedmém znovu Bjørgen.\n\n"}
{"id": "489498", "url": "https://cs.wikipedia.org/wiki?curid=489498", "title": "Altmaß", "text": "Altmaß\n\nAltmaß (případně Altmass) je stará jednotka objemu používaná v Německu pro vykvašené staré víno. Její hodnota činila 1,793 l a tvořila 1/80 jednotky ahm.\n\n"}
{"id": "489508", "url": "https://cs.wikipedia.org/wiki?curid=489508", "title": "ČPS", "text": "ČPS\n\nZkratka ČPS může znamenat:\n\n"}
{"id": "489518", "url": "https://cs.wikipedia.org/wiki?curid=489518", "title": "Kořenová čepička", "text": "Kořenová čepička\n\nKořenová čepička neboli kalyptra je část tkáně na špičce kořene.\n\nJe tvořena parenchymem a její funkcí je ochrana meristému, produkuje sliz, aby lépe proklouzával v půdě, produkuje enzymy, které rozkládají částice půdy v okolí kořene. Některé buňky (statocyty)obsahují zrníčka škrobu neboli statolity, které mají gravitropickou funkci.\n\nČepička vzniká buď ze stejného meristému jako kořen, nebo má meristém vlastní, takzvaný kalyptrogen.\n"}
{"id": "489521", "url": "https://cs.wikipedia.org/wiki?curid=489521", "title": "Diethyltryptamin", "text": "Diethyltryptamin\n\nDET (N,N-Diethyltryptamin nebo také T-9, systematický název N,N-diethyl-2-(1H-indol-3-yl)ethanamin) je syntetické psychedelikum, blízce příbuzné s DMT.\n\nÚčinky DET jsou podobné jako u DMT, avšak o něco mírnější. Na rozdíl od DMT je ale DET orálně aktivní. Běžná dávka je 50-100 mg a účinky trvají 2-4 hodiny.\n"}
{"id": "489529", "url": "https://cs.wikipedia.org/wiki?curid=489529", "title": "Niman", "text": "Niman\n\nNiman ( ) je řeka v Chabarovském kraji a částečně na hranici s Amurskou oblastí v Rusku. Je dlouhá 353 km. Plocha povodí měří 16 500 km².\n\nPramení mezi výběžky horského hřbetu Ezop. Na jejím toku se vyskytují četné peřeje. Ústí zprava do Bureji (povodí Amuru).\n\nZdrojem vody jsou převážně dešťové srážky. Průměrný roční průtok vody ve vzdálenosti 12 km od ústí činí 224 m³/s, maximální dosahuje 5030 m³/s a minimální 0,08 m³/s. Nejvyšších vodních stavů dosahuje od dubna do září a nejnižších v zimě.\n"}
{"id": "489535", "url": "https://cs.wikipedia.org/wiki?curid=489535", "title": "Masopust (Durych)", "text": "Masopust (Durych)\n\nMasopust je krátký historický román Jaroslava Durycha, vydaný v roce 1938 v nakladatelství Melantrich. Durych sám tento román řadil mezi svá vrcholná díla, Masopust patří také k dílům, v nichž se nejvýrazněji projevuje Durychova barokní inspirace a snaha o návrat k barokní češtině a také jeho inklinace k expresionismu. Podtitul románu zní: \"historický román o lidech hledajicích milostné štěstí\". Po stránce sujetové jde o poměrně jednoduchý, téměř jako exemplum stavěný milostný příběh pokřtěné Židovky Evy, Žida Barucha a křesťana Šimona Vlka, odehrávající se v Praze v období Masopustu roku 1611 (přestože konkrétních historických reálií se v knize objevuje málo). Příběh je vyprávěn velmi lyrisovaně, skutečnost je v duchu expresionismu vnímána prostřednictvím pocitů postav, se všemi deformacemi, které takové vnímání nese. Je rovněž atomisován do drobnějších událostí, jevů a vjemů a vyprávěn velmi podrobně, čímž je vyvážena jednoduchost příběhu. Líčení se omezuje téměř vesměs na vyjádření pocitů, popisů je v románu jen velmi málo. Jazyk Masopustu napodobuje barokní češtinu, hojně využívá biblické imaginace. Kniha je (jako i další Durychovy romány) přes autorovu religiositu poměrně odvážná ve zobrazení sexuality, erotika je ale nazírána z pohledu katolické morální filosofie. Román je napsaný v er-formě, ale využívá úhel pohledu všech tří jednajících postav. Je rozdělen na tři části, každá část má několik desítek nečíslovaných, ale pojmenovaných kapitol, z nichž každá je vyprávěna z pohledu jedné ze tří hlavních postav. Dobová kritika román přijala s nepochopením. \n"}
{"id": "489537", "url": "https://cs.wikipedia.org/wiki?curid=489537", "title": "Karel Balcar", "text": "Karel Balcar\n\nKarel Balcar (* 10. červen 1966 v Lanškrouně) je český malíř.\n\nV letech 1984-1985 studoval na ČVUT, Fakultě jaderné a fyzikálně inženýrské, 1986-1987 na VŠE, Fakultě řízení-ASŘ. V roce 1992 byl přijat na Akademii výtvarných umění v Praze, kde v atelieru prof. Zdeňka Berana v roce 1999 diplomoval.\n\n\n\"To, co považuji za důležité, maluji, a především to je důležité, co mě fascinuje.\"\n\nVýběrově orientovaný přístup k pojetí zobrazivé malby a typ vyhraněně figurativního zaměření spolu s charakteristickým obsahem odlišují Karla Balcara od většiny současné běžné produkce u nás. Bylo možné se o tom přesvědčit na všech výstavách, kterých se účastnil. Přesto se dá s čistým svědomím říci, že zde existuje zcela evidentní a průkazný kontext s tím, co se nedávno dělo a co se i dnes odehrává na bohatě rozvrstvené pluralitní scéně současného umění ve světě. Edward Lucie-Smith ve své obsáhlé publikaci „Art today“ v jedné z několika kapitol, které jsou věnovány zobrazivé malbě, píše: „Jednou z nejpřekvapivějších změn, které přinesl vývoj umění v posledních třiceti letech je, že mnoho umělců začalo znovu prozkoumávat předmodernistickou minulost.“ …\n„Současní umělci ve skutečnosti učinili zajímavý objev: zjistili, že v důsledku propasti mezi uměním 20. století a uměním vzdálenější minulosti je nyní všem dílům starých mistrů společná jinakost, jaká byla kdysi připisována pouze umění, které nebylo západního původu.“\nNěkteří – především mladí – umělci jsou touto absurdní situací fascinováni. Aby se vyhnuli nebezpečí šablony příliš laciného modernistického akademismu, který dnes zapleveluje v silně pokleslé podobě kde co, raději se radikálně obracejí k minulosti. Začínají se vztahovat k vlastní evropské tradici jako k čemusi vzdálenému a téměř cizímu a také tak s ní bez skrupulí zacházejí. V přímých i nepřímých důsledcích diferencované skepse vůči perspektivám současné civilizace lze u řady dnešních umělců nalézt klíč k tendenci návratů zobrazujících forem, jejichž legitimní součástí je i cesta vedoucí ke zkoumání obrazové paměti.\nPráci Karla Balcara lze vřadit (a to dokonce i časově shodně) mezi ty současné snahy, které se ovšem objevují již v celém průběhu druhé poloviny století a které čerpají z tradice klasicismu, manýrismu a především barokního iluzionismu.\n\nFigurativní malba je a od počátku byla pro Karla Balcara bytostným údělem. Zabývá se jí vědomě a programově. Na první pohled upoutá technická suverenita, s jakou je zde zobrazivá forma zvládána, současně však její uzavřenost může odrazovat. V každém případě působí – a to i přes mnohé názorové posuny, ke kterým došlo i v naší zúžené postmoderní scéně – stále výjimečně. V čem tato nekonformita spočívá? Paradox jako by byl skryt již v samotném procesu vzniku a samozřejmě i v konečné podobě jeho obrazů. Zdá se téměř nepravděpodobné, že právě Karel Balcar patřil již ve škole k tomu řídkému typu talentů, u nichž před samotnou problematikou techniky daleko vpředu stála vždy úporná snaha po osobní výpovědi. Ta pak byla hnacím motorem při překonávání obtíží, které se této vůli prostě musely poddat. Obsahová a formální nesmlouvavost, vedená provokativně napříč časovými dimenzemi, může být právě plodem takového úsilí.\n\nKarel Balcar ovládá vhodné malířské prostředky natolik, že je schopen s nimi svobodně manipulovat ve jménu své zvláštní imaginace. Je schopen na obraze vyvolat útržky černých příběhů, jimiž jako by obcházel duch reaktualizovaných romantizujících tendencí, násobených dobově agresivními a lascivně podezřelými akcenty. Dovede se současně vyhnout laciným fantaskním efektům, hrám na tajemno, a což je zvlášť pozoruhodné, nemusí se ani v náznaku uchylovat k banálně prázdné symbolistní stylizaci. Torza figur, často izolovaných v neurčitém prostředí, se sama stávají jakýmisi osamělými fantomy reality, šachovými figurami rozehrané partie. Snad právě proto zde cítíme zřetelný odstup, vymezující tuto tvorbu do postmoderních regulí. Precizní, hermetické formy reálného tvaru vytvářejí bariéru mezi jevištěm a hledištěm. Divákovi není dovoleno se zapojit. Jako by zde fungoval odkaz klasicismu, té větve evropského myšlení, která byla dlouho modernímu umění metou nejvzdálenější.\n\n\n\n"}
{"id": "489550", "url": "https://cs.wikipedia.org/wiki?curid=489550", "title": "Dálnice v Litvě", "text": "Dálnice v Litvě\n\nLitva má velice malou dálniční síť, tedy úseků dálnic které odpovídají evropským klasifikacím pro dálnici, tedy se tu nacházejí jednoúrovňové křižovatky nebo se jedná jen o dvouproudové silnice. V současné době částečně charakteristikám dálnice odpovídají pouze A1 a A2, podstatně méně ještě A13, která je ve výstavbě a charakteristikám dálnice se začíná postupně stále více blížit. Ostatní odpovídají přibližně charakteristikám rychlostní silnice (některé v některých úsecích ani těm ne). Všechny ostatní dálnice v Litvě jsou tedy buď ve výstavbě nebo jen plánované přebudovat na dálnici. Maximální povolená rychlost na dálnicích v Litvě je pro osobní automobily v letním období mimo obce 130 km/hod, v zimním období mimo obce 110 km/hod, v obci 80 km/hod. Litevské dálnice jsou zdarma pro vozidla do 3,5 tuny, pro těžší funguje v Litvě mýtný systém. Litva tvoří významnou spojnici mezi Pobaltím a zbytkem Evropy. \n\nPrvní dálnice v Litvě byla otevřena 3. listopadu 1970 jako dálnice Vilnius – Kaunas, v té době jedna z nejmodernějších na území SSSR. Úsek Kaunas – Klaipėda byl otevřen 1. září 1987. V současné době má Litva propojení největších měst, síť dálnic se však zatím nemůže rovnat západním státům.\n\nDálnice jsou v Litvě značeny písmenem A (\"autostrada\" - litevsky dálnice)\n\n\n"}
{"id": "489554", "url": "https://cs.wikipedia.org/wiki?curid=489554", "title": "Chana Senešová", "text": "Chana Senešová\n\nChana Senešová (: , \"Chana Seneš\", : ' či '; 17. července 1921, Budapešť – 7. listopadu 1944, tamtéž) byla židovská básnířka, sionistka a účastnice protinacistického odboje. V Izraeli je považována za národní hrdinku.\n\nPocházela ze známé maďarské židovské rodiny z Budapešti. Pro své sionistické nadšení a také kvůli stále sílícímu antisemitismu odešla v září 1939 ve svých osmnácti letech do britské mandátní Palestiny. Po studiu v dívčí zemědělské škole v Nahalalu se usadila v kibucu Sdot Jam. Druhá světová válka, zprávy o osudu evropského židovstva, ale hlavně strach o matku, která zůstala v Budapešti, ji přiměly k rozhodnutí vrátit se zpět do Maďarska a pomoci tamním Židům. Vstoupila do řad židovské vojenské organizace Hagana, konkrétně do jejích jednotek Palmach, a přihlásila se jako dobrovolnice do tajné výsadkářské mise v Evropě. Podstoupila výcvik vedený britskou armádou a zpravodajskou službou Special Operations Executive a získala hodnost v britském královském letectvu. Mise, které se zúčastnilo 37 židovských dobrovolníků, měla za cíl jednak pomoci Britům v jejich válečném úsilí, ale rovněž tak pomoci místnímu židovskému odboji, židovským komunitám a sionistickým hnutím.\n\nV březnu 1944 seskočila nad Jugoslávií a po necelých třech měsících strávených s Titovými partyzány tajně 9. června překročila maďarské hranice za doprovodu tří protinacistických odbojářů. Po několika dnech však byla zatčena, mučena a převezena do věznice v Budapešti, kde byla opětovně krutě mučena, aby prozradila kódy k rádiovému vysílači, ale nepromluvila ani pod hrozbou zabití její matky. V říjnu 1944 byla souzena pro vlastizradu a poté, co odmítla požádat o milost, byla 7. listopadu 1944, navzdory absenci rozsudku, ve věku dvaceti tří let popravena zastřelením. V roce 1950 byly její ostatky převezeny do Izraele, kde byly s nejvyššími státními poctami pohřbeny na národním hřbitově na Herzlově hoře v Jeruzalémě.\n\nV poválečném období byly publikovány její básně a deník, který si vedla téměř deset let. Dvě z jejích básní byly zhudebněny a staly se součástí izraelského národního folklóru. V Izraeli se z Chany Senešové stala národní hrdinka a symbol celé výsadkářské operace. Postupně kolem ní vznikl až určitý mýtus a kult osobnosti. Na její počest byla pojmenována řada míst po celém Izraeli i ve světě. Její jméno je připomínáno při vzpomínkových shromážděních a ceremoniích a její životní příběh byl ztvárněn v literatuře, divadelních hrách a filmových dokumentech a pronikl i do školních osnov.\n\nNarodila se v Budapešti do zámožné asimilované židovské rodiny. Jejím otcem byl známý maďarský novinář, spisovatel a dramatik Béla Szenes (původně Schlesinger). Matka Katarina, či též Katalin, rozená Zaltsbergerová pocházela ze vzdělané maďarské rodiny a za Bélu se provdala po dokončení jeho univerzitních studií ve Vídni v roce 1919. Manželé společně žili ve velkém bytě v budapešťské čtvrti Rózsadomb, kde vychovávali své dvě děti, jimiž byli Chana a její o rok starší bratr Giora (též György). K otci, který ji zdrobněle říkal Anikó, měla velmi blízký vztah a velmi k němu vzhlížela. Byla proto zdrcena, když v květnu 1927 zemřel ve třiatřiceti letech na srdeční infarkt. Na jeho smrt zareagovala tím, že začala v šesti letech psát poezii. Svoji první báseň nadiktovala babičce krátce po otcově pohřbu.\nV roce 1931 dokončila s vyznamenáním základní školu a začala studovat na prestižní protestantské dívčí střední škole Baár-Madas, která přijímala i katolické a židovské žačky. Pro děti z jiných než protestantských rodin platilo odlišné školné, které bylo v případě katolíků dvojnásobné a u Židů trojnásobné. Učitelé však v Chaně rozpoznali mimořádný talent, za který jí udělili několik literárních ocenění. Díky zmíněnému talentu a výbornému prospěchu byla její rodině část školného odpuštěna. Ve třinácti letech se společně s rodinou přestěhovala do velké vily v nedaleké ulici Bimbo č. 28. Stále sílící protižidovské nálady a zvěsti o osudu Židů v nacistickém Německu ji skličovaly, tím spíše, že si o svých pocitech neměla s kým promluvit. Dospělí by se s ní o takových tématech nebavili a její vrstevnice řešily témata úměrná jejich věku. Na podzim roku 1934 se proto rozhodla, že si pořídí deník, kam bude moci vše zaznamenat. Vedla si jej až do počátku roku 1944, kdy odjela na svou misi do Evropy. V roce 1936 napsala svoji první divadelní hru, historickou jednoaktovku a parodii pro školní představení, ve kterém účinkovala jako režisérka i jako herečka.\n\nJejí největší láskou bylo psaní, vstoupila proto do školního literárního spolku, jehož hrdou členkou byla několik let. Na začátku školního roku, v září 1937, se jí splnil sen, když ji spolužačky zvolily do vedení tohoto společenství. To však vyvolalo protest starších studentek, které začaly vykřikovat, že židovská studentka nesmí zastávat takovouto pozici, a požadovaly nové volby. V těch již byla zvolena křesťanka. Tento projev antisemitismu v ní zanechal silný pocit zatrpklosti a nespravedlnosti. Do svého deníku si poznamenala: „Kdybych nebyla zvolena, tak neřeknu jediného slova. Ale takto jsem byla veřejně ponížena. Nechci už být členkou a ani nechci mít nic do činění s literárním spolkem. Už mi na něm nezáleží.“\nZhoršující se situace Židů v Evropě vedla oba sourozence k myšlence na odchod z Maďarska. Chana zvažovala emigraci do Švýcarska či Spojeného království, zatímco její bratr chtěl studovat ve Vídni. Vše ale změnil březen 1938, kdy došlo k anšlusu Rakouska. Mezi maďarskými Židy se šířily obavy a nervozita a v květnu téhož roku byly v Maďarsku přijaty první protižidovské zákony. Ze strachu, aby nebyl povolán do armády, odjel Giora Seneš koncem jara do francouzského Lyonu, aby na tamní univerzitě studoval textilní výrobu. Vývoj událostí v Maďarsku a neustálé antisemitské poznámky Chanu rozčilovaly a zraňovaly. O svých pocitech se však s nikým nechtěla bavit a raději byla sama – dokonce i o Jom kipuru, jednom z nejvýznamnějších židovských svátků, raději zůstala doma a odmítla jít do synagogy. Místo toho si četla o židovských dějinách. Byla fascinována vším, co se dozvěděla, zdaleka nejvíc ji však nadchly spisy budapešťského rodáka Theodora Herzla o návratu Židů do jejich domoviny, země izraelské. Myšlenka sionismu znamenala v jejím životě rozhodující změnu a ze dne na den se z ní stal nový člověk. Všechny její texty byly od té doby ovlivněny touto novou vášní. Tehdy sedmnáctiletá Chana Senešová si do svého deníku o necelý měsíc později poznamenala:\n\nJeště téhož měsíce vstoupila do mládežnické sionistické organizace Makabea. Začala se učit hebrejštinu, účastnila se aktivit židovských organizací a rozhodla se, že po maturitě emigruje. V jejím nadšení ji podporoval i jeden z jejích učitelů a vrchní budapešťský rabín Imre Benoschofsky. V únoru 1939 si do deníku poznamenala:\nO měsíc později podala přihlášku ke studiu na dívčí zemědělské škole v Palestině, kterou již sepsala hebrejsky. Když v dubnu s matkou navštívila bratra v Lyonu, s nadšením zjistila, že se z něj stal taky sionista a že oba sdílí sen odejít do Palestiny. V červnu odmaturovala s vyznamenáním (). Čtyři dny po osmnáctých narozeninách jí přišlo vyrozumění, že byla přijata na zemědělskou školu. Když se jí matka dotázala, proč místo zemědělské školy raději nejde studovat na Hebrejskou univerzitu v Jeruzalémě, odvětila, že v Palestině je „příliš mnoho intelektuálů, přičemž země izraelská potřebuje dělníky a farmáře“.\n\nNásledující dva měsíce se připravovala na cestu a nový život a snažila se najít způsob, jak se do Palestiny dostat. V tom 1. září vypukla druhá světová válka, která učinila cestu ještě nebezpečnější. Nakonec však svůj plán uskutečnila. Po dlouhém loučení opustila 13. září, v předvečer svátku Roš ha-šana, rodnou Budapešť, odkud odjela vlakem ze stanice Keleti pályaudvar do rumunské Konstance. Ještě než opustila Evropu na palubě rumunské lodi \"Basarabia\", poslala dopis matce, ve kterém napsala: „Ten okamžik, kdy se dal vlak do pohybu a já se nemohla ovládnout, pro mne byl neskonale těžký. Bez ohledu na to, jak jsem byla kvůli cestě radostí bez sebe, jsem zapomněla na všechny své sny, plány a naděje a v tu chvíli jsem cítila jen bolest z loučení se s tebou na velmi dlouhou dobu.“\n\nDo mandátní Palestiny, konkrétně do přístavu v Haifě, dorazila 19. září po pěti dnech plavby. Po příjezdu byla nadšená a do své nové domoviny se okamžitě zamilovala; ostatně i do deníku si poznamenala: „Jsem doma!“ Po několika hodinách jízdy autobusem dorazila do mošavu Nahalal na severu země, kde se další dva roky připravovala v dívčí zemědělské škole na život v kibucu. Krátce po svém příjezdu, v předvečer svátku Jom kipur, napsala svou první hebrejskou báseň a v té době rovněž začala psát deník v hebrejštině.\nPočátky pro ni byly složité, neboť pocházela z rodiny z vyšší společenské vrstvy a běžné domácí činnosti u nich doma vykonávala služebná. Vše se tak musela naučit a na nový život si zvyknout. Vstávala brzy ráno, seznamovala se s domácími a ručními pracemi, kydala kravský hnůj, sázela granátovníky, sklízela olivy apod. Brzy však práci přivykla a mimo ni v Nahalalu též organizovala kulturní aktivity, jako divadelní hry a koncerty. Vzdělávala se v botanice, chemii, zemědělství, ovocnářství, ale i péči o hospodářská zvířata. Jako jedné z nejlepších žákyň jí byly v létě roku 1940 dány na starost nové moderní kurníky s více než 400 kuřaty a zanedlouho se z ní stala odbornice na drůbežnictví. I když byla navenek optimistická a energická, dělala si starosti nad dosavadním vývojem války a nad úspěchy nacistického Německa. Dávala si za vinu, že zatímco ona je v bezpečí v Palestině, svoji matku nechala v Budapešti.\n\nV září 1941 dokončila studia s vyznamenáním a vstoupila do mládežnického hnutí sionistické osadnické organizace ha-Kibuc ha-me'uchad. Nabyté vědomosti a zkušenosti chtěla uplatnit ve vhodně zvoleném kibucu, který společně hledala s kamarádkami z Nahalalu. Odmítala však ty založené maďarskými Židy, protože nechtěla žít ve stínu svého slavného zesnulého otce, ale i všechny ty, kde by již přišla k hotovému a kde by život byl snadný a pohodlný. Rozmýšlela se mezi kibucem Sdot Jam, poblíž starodávného římského přístavního města Caesarea, a kibucem Ginosar u Galilejského jezera. Volba padla na Sdot Jam a v prosinci téhož roku se stala jeho členkou. V kibucu žila následující dva roky a zastávala v něm různé činnosti, od práce v kuchyni a prádelně přes vyspravování rybářských sítí a péči o kuřata až po držení stráže. Věnovala se i psaní poezie a divadelních her o životě v kibucu, rovněž tak ale organizovala skupiny s dětmi, kterým vyprávěla o židovských hrdinech a hrdinkách.\nV kibucu byla velmi oblíbená a jako projev uznání ji ostatní zvolili do pozice, ve které měla na starosti veškerý společný majetek a nářadí. I přes obdiv, kterého se jí dostávalo, a řadu přátel si stále připadala osamělá. Ve volných chvílích, především o šabatu, se procházela po středomořských plážích; při jedné z těchto vycházek napsala báseň \"Procházka do Caesareje\" (). Její tehdejší zápisky z deníku mohou posloužit jako jakási kronika mandátní Palestiny v průběhu války, neboť se v něm vyjadřovala ke všem aktuálním tématům, počínaje aktivitami v jišuvu (židovské komunitě v Palestině), včetně osudu uprchlických lodí, konče politickou situací v Evropě.\n\nTrápení a strach jí však přinášely jak zvěsti o masakrech Židů v Evropě, tak dopisy od matky, z nichž se dozvídala o obavách maďarských Židů i o nových protižidovských zákonech. Zoufale na matku naléhala, aby za ní přijela do mandátní Palestiny a pokusila se jí i vyřídit vízum. To se jí však v důsledku britských imigračních kvót stanovených MacDonaldovou bílou knihou nepodařilo. V létě roku 1942 si v knížce Chajima Hazaze přečetla větu, kterou posléze nemohla dostat ze své mysli: „Všechna temnota nemůže uhasit světlo jedné svíčky, a přesto jediná svíčka může osvětlit temnotu.“ Od té chvíle neustále přemýšlela, zdali by mohla udělat něco pro trpící Židy v Evropě. Počátkem ledna 1943 si do svého deníku poznamenala:\n\nO necelé dva měsíce později došlo v celé záležitosti ke zvratu a do deníku si poznamenala:\nPřihlásila se do Palmachu, elitních jednotek neoficiální židovské armády Hagana, a stala se dobrovolnicí pro speciální výsadkářskou misi v Evropě. Ta byla organizována díky spolupráci mezi židovským vedením a britskými zpravodajskými službami, konkrétně mezi Židovskou agenturou, MI9 a Special Operations Executive (SOE). V červnu byla povolána k pohovoru se zástupci britské armády a zástupců Hagany do Tel Avivu a úspěšně jej zvládla. V rámci tzv. skupiny \"A Force\" podstoupila na podzim 1943 rychlokurz v kibucu Ramat ha-Koveš určený pro budoucí operátory rádiového vysílače a spojaře. Následně absolvovala výsadkářský výcvik v kibucu Ramat David a na nedaleké letecké základně. Během něj se mimo jiné též naučila judo, jak používat nůž jako zbraň, jak rozebrat a složit palnou zbraň a jak z různých palných zbraní (včetně německých) střílet. Britové trvali na tom, aby se všichni dobrovolníci stali příslušníky Britských ozbrojených sil, a to především z toho důvodu, že kdyby padli do zajetí za nepřátelskými liniemi, měli by jako britští vojáci status válečného zajatce. Všichni proto postupně dostali britské vojenské hodnosti a uniformy, Chana Senešová se stala vojínkou letectva druhé třídy a stejně jako ostatní dívky náležela pod Ženské pomocné letecké sbory britského Královského letectva. Zároveň získala krycí jméno Hagar. Koncem prosince 1943 napsala dopis bratrovi, který však nikdy neodeslala. Namísto toho požádala, aby mu byl předán, pokud by se z evropské mise nevrátila. V dopise mimo jiné stálo:\n\nBěhem výcviku v Ramat ha-Koveš u sebe neměla deník, který nechala ve Sdot Jam. Dostala se k němu až 11. ledna 1944, když se do kibucu vrátila, aby si sbalila věci a se všemi se rozloučila. Tehdy si do deníku zapsala poslední poznámku: „Tento týden odjíždím do Egypta. Jsem voják… Chci věřit tomu, že vše co jsem udělala a co udělám, je dobré. Zbytek ukáže až čas.“ Svůj deník, básně a otcovy knihy pak zamkla do kufru, který nechala v úschově u kamarádky z kibucu Mirjam Jicchaki do doby, než se vrátí.\n\nDne 2. února 1944, tedy v den, kdy měla s ostatními výsadkáři odjet na poslední část výcviku do Egypta, se dozvěděla, že do Haify připlul její bratr na palubě lodi \"Njasa\", který byl zadržen a umístěn v internačním táboře Atlit. Její skupině se podařilo získat jednodenní odklad odjezdu, díky čemuž se sourozenci měli možnost naposledy setkat. Senešové se jako britské armádní důstojnici podařilo pro bratra zařídit na několik hodin propustku, a tak spolu mohli strávit odpoledne na pobřeží Středozemního moře. Během setkání si povídali o osobních a rodinných novinkách a Chana též dala bratrovi narychlo přečíst dopis, který mu napsala koncem roku 1943. Kvůli nadšení ze setkání se sestrou a nedostatku času si Giora nestačil uvědomit vážnost dopisu, který si četl.\n\nNásledující den odjela se skupinou výsadkářů autem do Egypta. Po desetihodinové jízdě, během které se učila řídit, dorazili na základnu britského letectva u Káhiry. Zde podstoupili poslední část výcviku, který byl zaměřen na infiltraci, sabotáže a špionáž.\n\nPůvodně se na výsadkářskou misi přihlásilo 250 dobrovolníků. Výcvik však kvůli náročnému výběrovému procesu podstoupilo jen 110 z nich. Z důvodu různých operačních problémů se nakonec mise v Evropě zúčastnilo 37 osob (třicet dva se do cílových zemí dostalo v rámci výsadků, pět alternativními způsoby), z toho pouze tři ženy. Kromě Chany Senešové se jednalo o Chavivu Reikovou a Suriku Bravermanovou. Členové mise byli rozděleni do jednotlivých skupin dle cílových zemí. Zpravidla byli někdejšími obyvateli daného státu, se znalostí místního prostředí, jazyka a kultury, což pro Brity hrálo velmi důležitou roli, neboť v daných oblastech potřebovali takovéto styčné důstojníky. Cílem skupiny, jejímž členem byla Senešová, bylo Maďarsko, dalšími destinacemi byly například Slovenská republika, Itálie, Rumunsko, Bulharsko atd.\n\nÚkoly a cíle členů mise měly v zásadě dvě roviny, a to britskou a židovskou či sionistickou. Britům měli předávat důležité informace o nepříteli (např. o pohybu a početní síle jednotek, lokalizaci důležité infrastruktury, jako třeba továren apod.) a pokusit se navázat kontakt se sestřelenými piloty a případně pomáhat s jejich evakuací. Měli ale též kontaktovat místní židovské komunity, snažit se zorganizovat židovský odboj či pomoci již existujícímu, nalézt možnosti a prostředky pro záchranu místních Židů a být nápomocní při obnově sionistických hnutí. Chana Senešová měla během mise na starost přísně tajný vojenský rádiový vysílač.\n\nPočátkem března 1944 došlo vzhledem k vývoji událostí v Evropě k přehodnocení plánu maďarského výsadku. Původně měla skupina sestávající z Chany Senešové, Aby Berdičeva, Re'uvena Dafniho, Perece Goldsteina, Jo'ela Palgiho a Jony Rozena seskočit přímo nad Maďarskem, ale kvůli informacím britských zpravodajských služeb o blížící se německé okupaci Maďarska bylo rozhodnuto o rozdělení skupiny, která měla namísto svého původního cíle seskočit nad Jugoslávií. Před odletem z Egypta obdrželi výsadkáři nezbytnou výbavu: látkovou mapu, peníze a zbraně, které byly v britských skladech nahlášeny jako ztracené. Byl jim přiznán standardní důstojnický plat a všichni uzavřeli životní pojistku.\nDne 12. března 1944 odletěla Senešová spolu s Berdičevem, Dafnim a Rozenem, do italského přístavního města Bari, kam dorazili po třinácti hodinách letu. Následující den měli volno, které strávili v nedaleké vesnici. Večer byli vyrozuměni, že další den odlétají, a tak vyrazili na leteckou základnu v Brindisi. Tam Senešová vzbuzovala velký zájem, zejména mezi britskými a americkými výsadkáři, kteří byli překvapeni, že vidí výsadkářku. Ještě než odletěli, napsala spolu s kolegy dopisy svým blízkým. 14. března pak vyrazili vojenským letadlem nad severní Jugoslávii (v té době Nezávislý stát Chorvatsko). Re'uven Dafni později popsal své zážitky z letu následovně:\nKdyž letadlo dorazilo na místo určení, výsadkáři seskočili z letadla v předem stanoveném pořadí. Nejprve seskočil Re'uven Dafni následován Chanou Senešovou, Jonou Rozenem a Abou Berdičevem. Po přistání se přidali k partyzánům Josipa Tita. O pět dní později se na jejich velitelství dozvěděli, že nacistické Německo již okupuje Maďarsko. Tato informace Chanu zdrtila a velmi těžce ji nesla. Mimo jiné totiž padl plán proniknout do Maďarska jako židovští uprchlíci s falešnými doklady. Nastalý vývoj však zároveň umocnil její odhodlání misi dokončit. Jelikož německá armáda začala obsazovat pohraniční oblast, kudy se chtěli dostat do Maďarska, museli se přesunout k jiné partyzánské jednotce vzdálené více než 300 kilometrů. Z Chany Senešové se mezi partyzány stala legenda a řada z nich chtěla na vlastní oči vidět onu „mladou okouzlující dívku, která seskočila nad jejich zemí, aby jim pomohla v boji proti nacistům“. Cesta byla pomalá, riskantní a strastiplná, s minimem spánku a nedostatkem jídla. Chana během ní předávala Britům rádiovým vysílačem informace o aktivitách německé armády, o nichž jí referovali partyzáni. Jedné noci skupina těsně unikla smrti, když přenocovala ve vesnici poblíž hranic, na niž zaútočila německá armáda. Podařilo se jim utéct, avšak když se skrývali v křoví, dostali se do jejich blízkosti němečtí vojáci. Dafni se je chystal zastřelit, ale Senešová jej přemluvila, aby to nedělal, a zdůraznila, že nepřišli, aby zabíjeli nepřítele, ale aby zachraňovali Židy.\nV polovině dubna seskočili nad Jugoslávií také Jo'el Palgi s Perecem Goldsteinem. Následně se vydali na cestu do Sredici za ostatními ze své původní skupiny. Tam během jejich putování mezitím vznikl jeden z hlavních symbolů výsadkářské operace, báseň \"Šťastná zápalka\" (). Jednoho večera se ve vesnici sešli Chana Senešová, Re'uven Dafni a Jona Rozen s místním partyzánským velitelem. Tím se ukázala být asi dvacetiletá židovská dívka a Dafniho spolužačka z dětství. Vyprávěli jí o židovské domovině v Palestině a ona jim vypověděla o strašlivém utrpení evropských Židů, o zátazích a vraždách statisíců nevinných mužů, žen a dětí. Když se loučili, pronesla větu, která otřesené Senešové utkvěla v paměti: „Odešli jste odtud, něčeho dosáhli a vrátili se zpátky pomoct, zatímco já partyzánka jsem pro ně pořád jen prašivá Židovka.“ Setkání Senešovou inspirovalo k napsání zmíněné básně.\nO čtyři dny později, 6. května, dorazili Palgi s Goldsteinem. Celá skupina se tak opět shledala, aby se zanedlouho znovu rozdělila. Senešová s Palgim a Goldsteinem následně hledali možnosti překročení hranic do Maďarska. Odhodlání, ba až posedlost zachránit Židy ji změnila. Po svém příchodu si toho všiml i Palgi: „Když jsem nakonec dorazil, nenašel jsem starou Chanu, tu Chanu, kterou jsem znal tak dobře. Její oči už nejiskřily, byla chladná, a její argumentace ostrá jako břitva; už také nevěřila cizím lidem. Pokud s ní bylo dřív obtížné vyjít, teď to bylo desetkrát horší. Zprvu jen cítila sílu, která v ní dřímá, ale teď si jí byla plně vědoma a měla v sebe nezlomitelnou víru.“ Chtěla dělat něco konkrétního a její činnost – předávání informací rádiovým vysílačem – ji neuspokojovala. Trápilo ji vědomí, že by měla dělat něco důležitého, ale nedělá to.\nJednoho večera, 13. května, když spolu s partyzány a svojí skupinou čekala v horách na letadla, která jim měla shodit zásoby, požádala Jo'ela Palgiho, aby se s ní šel projít. Když byli stranou, prozradila mu, že je nešťastná a že už nemůže dále sedět stranou a čekat, zatímco jsou tisíce lidí masakrovány. Sdělila mu, že má v plánu překročit hranice s Maďarskem a že si myslí, že „je lepší zemřít a osvobodit tak naše svědomí, než se vrátit domů s vědomím, že jsme to ani nezkusili.“ Palgi se jí její záměr snažil rozmluvit, ale když viděl, že ji nepřesvědčí a že má patrně i pravdu, rozhodl se k ní přidat. Plán byl takový, že aby nevypadali zbytečně podezřele, vypraví se do Maďarska každý sám a jinou trasou, a poté na sebe budou každou sobotu čekat v Budapešti (buď před Velkou synagogou nebo před Svatoštěpánskou bazilikou) dokud se nesetkají. Druhý den ráno se přidala ke skupině partyzánů mířících do vesnice nedaleko hranic, vzdálené asi 64 kilometrů. Předtím, než vyrazila na cestu, se jí ještě snažil nápad rozmluvit Re'uven Dafni. Řekl jí, že je taková akce šílená a moc riskantní. Když pochopil, že ji ani on nepřesvědčí, rozhodl se, že ji do vesnice doprovodí. Celá cesta trvala dvacet šest dní, jelikož procházeli územím s německými hlídkami, které museli obcházet a vyhýbat se jim. Ve vesnici se seznámila se třemi odbojáři, kteří uprchli z Maďarska a přemluvila je, aby se s ní vrátili. Než se vydali směrem ke hranici, požádala Dafniho o kyanidovou kapsli, která byla standardní výbavou pro mise za nepřátelskými liniemi. Ten však odmítl, neboť ji chtěl povzbudit a domníval se, že by kapsle mohla podrýt její sebevědomí. Těsně před odchodem Senešová vytáhla z kapsy pomačkaný kus papíru a předala mu jej se slovy: „Pokud se nevrátím, předej ho našemu lidu“. Ten papír strčil do kapsy a zprvu se domníval, že jde o dopis pro ředitele Židovské agentury Davida Ben Guriona. Pak jej ale vytáhl, zjistil, že jde o poezii, a v rozčilení papír zahodil do křoví. Později téhož večera jej s výčitkami několik hodin hledal a nakonec našel – šlo o báseň \"Šťastná zápalka\".\n\nChana Senešová se vydala k maďarským hranicím 9. června za doprovodu Pétera Kallóse a Sándora Fleischmana z maďarského židovského odboje a Jacquese Tissandiera z francouzského odboje. Několik dní putovali hustými lesy, načež se čtveřici podařilo dostat k řece Drávě, kterou bylo třeba překonat. V té chvíli se ukázal být jako přílišné břímě Chanin rádiový vysílač. Její druzi se ji pokusili přesvědčit, ať jej zahodí, ale ta to rezolutně odmítla. Nakonec se dohodli, že vysílač rozeberou a každý ponese jeho část. Po celonočním putování dorazili za úsvitu k městečku Muraszombat (dnešní Murska Sobota), kde žili Kallósovi a Fleischmanovi přátelé, kteří jim mohli opatřit propustky na cestu do Budapešti. Rozhodli se, že Senešová zůstane s Tissandierem a vysílačem v nedalekém lese, zatímco druzí dva vyrazí do vesnice. Cestou je však zastavili příslušníci maďarské policie a Kallós zpanikařil a zastřelil se. Policisté Fleischmanna okamžitě spoutali a při prohlídce Kallóse nalezli v jeho kapse sluchátka rádiového vysílače. Oba následně nechali převézt na policejní velitelství do města Szombathely, kde Fleischmana při výslechu zmlátili do bezvědomí. Jelikož se jim nepodařilo zjistit žádnou informaci, byla na místo jejich zadržení vyslána jednotka německých vojáků, aby oblast prohledala. Po třech hodinách čekání byli Senešová a Tissandier nervózní a vyrazili směrem k cestě. V tu chvíli spatřili blížící se vojáky, a tak se vrátili zpátky do lesa, kde narychlo holýma rukama zahrabali části vysílače, které měli u sebe. Na útěk jim ale již nezbylo dost času, neboť byl les již obklíčen vojáky, kteří se k nim ze všech stran přibližovali. Těsně než je objevili, padli si do objetí a začali se líbat, aby vzbudili dojem nevinné dvojice milenců. Když je policisté a vojáci objevili, nechal velitel zásahu oba spoutat a převést k výslechu na policejní velitelství do Szombathely.\n\nCestou si ještě uchovávala naději, že by vše mohlo dobře dopadnout. Ta však vyprchala, když na stanici spatřila k židli přivázaného, zakrváceného a zmláceného Fleischmana a opodál ležícího mrtvého Kallóse. Velitel policie jí oznámil, že u jednoho z nich nalezli sluchátka k rádiovému vysílači, a že i ten brzy najdou. Další dva dny se z ní snažili získat informace, přičemž ji mlátili až upadla do bezvědomí. Přitom jí vyrazili dva zuby. Ani tak jim nic neprozradila. Němečtí a maďarští vojáci mezitím objevili zahrabané části vysílače. Chana Senešová byla prohlášena za špiona a zrádce, a byla převezena do Budapešti.\n\nCestou vlakem přemýšlela nad svým selháním a uvědomovala si, že nacisté po ní budou chtít kód k vysílači. Jakmile by jej získali, mohli by vypátrat ostatní parašutisty a podsouvat Britům klamné informace. Kód si jednak pamatovala, ale zároveň jej měla i při sobě – důmyslně skrytý v textu knížky francouzské poezie, kterou jí ponechali. V nestřeženém okamžiku knížku nechala spadnout na zem a odkopla ji tak, aby ji nikdo nenašel. Bylo jí však jasné, že má i řadu dalších, pro nacisty cenných informací a nebyla si jista, kolik mučení ještě zvládne. Když se její strážce zvedl, aby si došel na záchod, tak se v rámci svých možností rychle přemístila ke dveřím vagónu, které otevřela a chtěla vyskočit a ukončit tak svůj život. Na poslední chvíli ji však do vlaku zpět vtáhl strážce. Hned nato ji zmlátil a řval na ni: „Nemáš právo se zabít! Jsi majetkem státu. Skoncujeme s tebou, až tě nebudeme potřebovat. Ne dřív!“\n\nPo příjezdu do Budapešti byla 16. června odvedena do Hadikových kasáren v ulici Miklóse Horthyho (dnešní ulice Bély Bartóka), kde ji svlečenou přivázali k židli a po několik dní ji bičovali a bili, přičemž jí vyrazili další zub. Stále se jí přitom ptali na jméno, ale ona vždy odpověděla, že se jmenuje Marie. Po dalších pár hodinách ji předvedli před vyšetřovatele seržanta Roszu, který jí řekl, že ví, že je Maďarka a zrádkyně. Senešová, která pro rozbitá a zakrvácená ústa nemohla mluvit, pouze zamumlala, že je britský válečný zajatec, a že požaduje, aby s ní podle toho bylo zacházeno. Rosza jí oznámil, že ve vedlejší místnosti zadržují Tissandiera, a že jej zabijí, pokud neprozradí své jméno. Senešová však mlčela. Po hodinách mučení se ale už dostala do okamžiku, kdy musela říct něco, aby jí dali na chvíli pokoj. Přemítala proto, zdali své pravé jméno neprozradit. Předpokládala, že její matka už dávno nebude v Maďarsku, neboť výsadkářům bylo před odjezdem na misi řečeno, že jejich rodiče mají každým dnem přijet do Palestiny. Nakonec proto, když se seržant chystal dát pokyn k zavraždění Tissandiera, promluvila a řekla: „Jmenuji se Chana Senešová“.\nVěznitelé následně zjistili, že její matka stále žije v Budapešti, zatkli ji a 17. června přivedli na vojenské velitelství v ulici Miklóse Horthyho. Tam ji dlouze vyslýchali a vyptávali se na její děti, zejména pak na Chanu. Následně ji vyšetřovatel Rosza oznámil, že je její dcera ve vedlejší místnosti, a že ji přivedou, aby dceru přesvědčila vypovídat. Zároveň pohrozil, že pokud tak neučiní, bude to jejich poslední setkání. Katarina Senešová byla otřesena: „Měla jsem pocit, jako by se pode mnou hroutila podlaha a já se zběsile oběma rukama chytla okraje stolu. Zavřela jsem oči a během pár vteřin jsem cítila, že vše v co jsem věřila, se zhroutilo jako domeček z karet. Byla jsem fyzicky i psychicky naprosto zdrcená.“ Chanu vyvedli z její cely a ponechali ji v domnění, že jde k výslechu. Když pak ve výslechové místnosti spatřila svoji matku byla v šoku, neboť si uvědomila, co jí teď kvůli ní může čekat. Okamžitě se dozorcům vytrhla a s výkřikem „Mami, odpusť mi!“ se vrhla do matčina náručí. Matka byla při pohledu na dceru ještě více otřesená: „Její kdysi hebké vlnité vlasy se staly špinavou změtí, její zpustošená tvář zrcadlila nevýslovná utrpení, její velké výrazné oči byly podlité s monokly a na jejích tvářích a krku byly ošklivé šrámy.“ Vyšetřovatel Rosza pak na ni naléhal, aby dceru přiměla vypovídat, pod pohrůžkou, že se v opačném případě již nikdy neuvidí. Poté je posadil naproti sobě a nechal je o samotě, pouze pod dohledem jednoho detektiva. Katarina Senešová se dcery zeptala, zdali se do Budapešti vrátila kvůli ní, ale ta odpověděla, že ne a prosila ji, aby se neobviňovala. Matka pochopila, proč dcera nemůže říct celou pravdu a odmítla na ni naléhat. Seržant pak Katarinu Senešovou poslal domů. Když pak Chana matku několik dalších dní neviděla, ani o ní neslyšela, začala mít strach. Toho využil seržant Rosza a vyhrožoval jí, že pokud jim neprozradí kód od rádiového vysílače, tak matku zabijí. Ani pak však nevypovídala.\n\nJeště téhož dne však Katarinu Senešovou v jejím domě zatklo odpoledne gestapo a odvezlo ji do vězení v ulici Gyorskocsi č. 25 (kam byla mezitím převezena i její dcera). Tam byla uvězněna na společné cele, kterou sdílela s maďarskými aristokratkami a manželkami politicky angažovaných mužů. Druhou noc ve vězení si neúspěšně podřezala žíly žiletkou. Zhruba týden po svém zatčení se od spoluvězeňkyně dozvěděla, že její dcera je ve stejném vězení. Téhož dne večer si ji na chodbu zavolala maďarská dozorkyně Hilda, která jí pošeptala, aby si stoupla k oknu cely a podívala se přes dvůr. V okně uviděla Chanu, která jí mávala.\n\nKdyž už deset dní od chvíle, kdy Chana překročila hranice, neměli Jo'el Palgi a Perec Goldstein žádné zprávy o jejím osudu, rozhodli se rovněž přejít přes maďarské hranice, načež se jim podařilo dostat až do Budapešti. Tam na ni bez úspěchu čekali před synagogou a u baziliky. Ve městě se rovněž setkali s místními odbojáři a dr. Rudolfem Kastnerem z Pomocného a záchranného výboru, který vyjednával s Adolfem Eichmannem o propuštění maďarských Židů výměnou za peníze a cennosti. Kastner přesvědčil Palgiho, svého dávného kamaráda, aby se přihlásil na gestapu coby zástupce Židovské agentury, který přijel vyjednávat o osudu Židů. Jeho plán, podle kterého měl od Němců získat imunitu, však nevyšel a Palgi byl 29. června zatčen a uvězněn ve stejném vězení jako Senešová. Rovněž byl mučen, ale nevyzradil žádnou informaci. Též se neúspěšně pokusil o sebevraždu. Později se od dozorce dozvěděl, že je ve stejném vězení držena jistá palestinská dívka. Následující den zjistil, že jde skutečně o Senešovou a že je vězněna na samotce tři patra nad jeho celou. Podařilo se mu s ní navázat kontakt prostřednictvím zrcátka, kterým házel prasátka. Takto spolu byli schopni po několik následujících týdnů komunikovat pomocí vzkazů posílaných morseovou abecedou.\n\nNa dálku komunikovala i s matkou, avšak s tím rozdílem, že písmena jednotlivých slov psala prstem ve vzduchu. Tato „korespondence“ mezi matkou a dcerou brzy zaujala matčiny spoluvězeňkyně. Přitom si Chana všimla, že všechny ženy mají na oblečení našitou žlutou Davidovu hvězdu a dotázala se, co to znamená. Katarina jí vše vysvětlila a zeptala se, jak to, že ona hvězdu nemá, načež se dočkala odpovědi, že její dcera již není maďarskou občankou, tudíž se na ni maďarské rasové zákony nevztahují. Jedna z žen na matčině cele jí v reakci na to prstem „napsala“, aby byla ráda, že není označkovaná. Chana poté na zaprášenou tabuli svého okna namalovala prsty velkou Davidovu hvězdu, která tam zůstala několik týdnů, než bylo okno umyto. Následující den si Katarinu opět zavolala Hilda, která jí řekla, ať jde umývárny, kde bude moct chvíli promluvit se svou dcerou. Matka s dcerou se radostně přivítaly a Chana jí ve stručnosti řekla, že se přihlásila na misi britské armády, kterou však nemohla dokončit.\n\nPerec Goldstein se mezitím skrýval v táboře v Kolumbově ulici, kde byli shromážděni Židé, kteří později v tzv. Kastnerově vlaku odjeli do Švýcarska. Patřili mezi ně i jeho rodiče, s nimiž se, k jejich úžasu, setkal. Původní myšlenka zařadit Goldsteina do vlaku se ukázala jako neprůchodná když vyšlo najevo, že po něm Maďaři pátrají. I on se nakonec, na Kastnerovo doporučení, přihlásil na gestapu, aby neohrozil záchranu svých rodičů. 1. července byl zatčen a převezen do stejného vězení jako Senešová a Palgi. Palgi se zatím od spoluvězňů dozvěděl, jak Chana prostřednictvím své „okenní komunikace“ povzbuzuje ostatní vězně, jak jim vypráví o Palestině a životu v kibucu, ale i o tom, jak pozoruhodně se chovala při výslechu před příslušníky gestapa a SS. Varovala je před jejich hořkým osudem, který je čeká, až budou poraženi. Jak Jo'el později poznamenal: „Poté, co byli po celá léta učeni, že se Židé nikdy nebrání a že budou snášet i to nejodpornější zacházení, je její odvaha zaskočila.“\n\nDalším způsobem komunikace s matkou, ale posléze i ostatními vězni, byla velká vystřižená papírová písmena, které Chana Senešová postupně ukazovala v okně. Vězni, pakliže nebyli vyslýcháni, měli po obědě povoleno procházet ve dvojicích v zástupu kolem dokola vězeňského dvora. Pečlivě však bylo hlídáno, aby se Chana nedostala do stejné skupiny, která byla v tu chvíli na dvoře, jako její matka. Několikrát se jim to však podařilo, a přestože Chana nesměla chodit ve dvojici (vzhledem k tomu, že byla vězněna na samotce), dokázala se dostat do dvojice s matkou. Vzájemný kontakt byl snazší díky vstřícnosti dozorkyň, a tak Katarina Senešová mohla dceři poslat malý dárek k jejím dvacátým třetím narozeninám a Chana zase na oplátku matce dárek ke stříbrnému výročí její svatby. Nakrátko byla Chana přeložena na společnou celu, kde se věnovala místním dětem, které učila číst a psát, a vyprávěla jim příběhy o Palestině. Rovněž tak vyráběla z hadrů a nejrůznějšího materiálu od dozorkyň panenky – pro děti, pro matku, ale i pro dozorkyně. Jednou matce řekla, že je ráda, že „čas strávený tady není úplně promrhaný. Přivedla jsem pěknou řádku lidí k sionismu“. Při jedné z vycházek na dvoře se jí matka znovu zeptala na její misi. Dcera jí vysvětlila, že nemůže říci nic bližšího, neboť se jedná o vojenské tajemství, ale že brzy válka skončí, a pak bude moct říct vše. Na otázku, zdali to vše stálo za to, matce odpověděla:\nSkrze „konverzace“ vedené přes okna jejich cel začala učit matku hebrejsky. Okno její cely se však postupně stalo bránou informací. Jak později vypověděla její matka: „Jednoho rána položila prostředníček a ukazováček nad své rty, pak několikrát přejela rukou přes krk, jako by jej řezala. Tuhle pantomimu zopakovala několikrát. Každému bylo jasné, že má na mysli Hitlera. Toho odpoledne se během vycházky na dvoře rozšířila informace o atentátu na Hitlera.“ V polovině srpna již byla situace mnohem uvolněnější, Chana Senešová nebyla předvolávána k výslechu tak často, jako dřív a nakonec výslechy ustaly úplně.\n\nKoncem léta došlo v Maďarsku k politickým změnám. Maďarský regent Miklós Horthy odvolal loutkovou proněmeckou vládu Döme Sztójaye a nahradil ji vládou Gézy Lakatose, která zastavila deportace maďarských Židů a zahájila mírové rozhovory se Spojenci. Maďarští vojáci a policisté dokonce bránili pokusům o deportaci vězňů ze strany gestapa. Počátkem září byla Chana Senešová přemístěna do cely, která se nacházela naproti cele její matky a díky vstřícnosti dozorkyň se mohly častěji vídat. Dne 11. září byli Senešová, Palgi a Goldstein předáni Maďarům a byli převezeni z věznice gestapa do vojenské věznice v ulici Margit körút. O den později byla Katarina Senešová spolu s několika dalšími vězni převezena do internačního tábora ve městě Kistarcsa, asi patnáct kilometrů od Budapešti. V táboře byla situace oproti vězení mnohem uvolněnější. V souvislosti se zrušením tábora byla 27. září, v den svátku Jom kipur, propuštěna. Ve vězení mezitím došlo k uvolnění poměrů, díky kterému si spolu mohli Senešová a Palgi dokonce promluvit. Chana mu vyprávěla, jak byla zajata, a jak se posléze setkala ve vězení s matkou. Později byli každý převezen do jiné věznice (Chana Senešová do vězení v ulici Conti) a od té doby se již nesetkali.\n\nPo svém propuštění se Katarina Senešová opakovaně neúspěšně pokusila setkat s dr. Kastnerem s žádostí o pomoc pro její dceru. Ozval se jí rovněž mladý maďarský právník dr. Nánay, který již zastupoval Palgiho s Goldsteinem, a který se nabídl coby právní zástupce pro její dceru. Katarina se napřed ale chtěla poradit s rodinným právníkem a dcerou. Obdržela též obálku se značnou finanční sumou od muže, který se představil jako Geri (šlo o krycí jméno Re'uvena Dafniho). Pár dní nato zprostředkoval dr. Nánay návštěvu Chany, které matka přinesla řadu drobností. Ta byla nadšená ze zprávy o Gerim a požádala matku, aby jí přinesla nejen Tanach a teplé oblečení, ale taky, aby sehnala právníka, neboť ji má brzy čekat soud. Katarina Senešová se pokoušela sehnat pomoc u místní Sionistické organizace, ale neúspěšně. Rodinný právník nakonec doporučil jako právního obhájce dr. Andrého Szélecsenyie a Katarina jej 12. října pověřila obhajobou své dcery. Ten Chanu Senešovou o dva dny později navštívil a krátce nato její matce referoval, že je přesvědčen, že bude odsouzena maximálně k několika letům odnětí svobody, což však ale nehraje žádnou roli, neboť se již blíží konec války. Absolutně vyloučil možnost trestu smrti.\n\nDočasné zlepšení situace pro maďarské židovstvo netrvalo dlouho. Dne 15. října Horthy oznámil, že Maďarsko uzavře příměří se Sovětským svazem. To však vyprovokovalo Německo k zahájení operace Panzerfaust, při které byl Horthy donucen abdikovat ve prospěch Ference Szálasiho z radikální fašistické strany Šípových křížů. Za jeho vlády se situace Židů výrazně zhoršila a byla zavedena přísná protižidovská opatření, včetně toho, podle něhož mohli Židé opustit své domy pouze na dvě hodiny denně. Katarina Senešová se v důsledku nastalých politických změn obávala o výsledek soudního procesu, ale dr. Szélecsenyi ji ubezpečil, že ač je delší odnětí svobody pravděpodobné, vzhledem k blížícímu se konci války je nepodstatné.\n\nSoudní proces, v němž byla Chana Senešová obviněna z vlastizrady, se konal 28. října 1944 ve věznici v ulici Margit körút. Původně před ním měli stanout i Jo'el Palgi s Perecem Goldsteinem, ale nakonec se tak nestalo. Přelíčení bylo neveřejné a Chanu Senešovou při něm obhajoval dr. Szélecsenyi. Měla však též možnost vystoupit a promluvit na svou obhajobu. Co u soudu pronesla, se dochovalo díky Fleischmanovi a Tissandierovi, kteří s ní překročili maďarské hranice a u soudu stanuli jako její komplicové. Mimo jiné řekla:\n\nSzélecsenyi později vypověděl, že byl u soudu napadán, že přijal obhajobu Židovky. Soudci nicméně nedospěli k verdiktu a rozhodli se pro osmidenní odklad do 4. listopadu. Tato lhůta však byla prodloužena z důvodu jmenování nového vojenského prokurátora, kterým byl do té doby kapitán dr. Gyula Simon. Ještě před vynesením rozsudku však soudci 6. listopadu uprchli ze země.\n\nKatarina Senešová se ve dnech po soudním přelíčení několikrát neúspěšně pokusila navštívit dceru, ale dozvěděla se, že vzhledem k tomu, že proces ještě neskončil, potřebuje k návštěvě propustku, kterou může udělit pouze vojenský prokurátor Simon (nový nakonec jmenován nebyl), jenž je toho času mimo město a bude zpět až 7. listopadu. Toho dne se za ním proto vypravila do jeho kanceláře v Hadikových kasárnách, přestože podle mladého úředníka, se kterým telefonicky mluvila, kasárny všichni opouštěli. Tam však zjistila, že Simon byl převelen do vojenské věznice v ulici Margit körút (kam byla mezitím převezena i její dcera).\n\nV ten samý den, 7. listopadu 1944, vešel krátce před devátou hodinou ranní vojenský prokurátor Simon do Chaniny cely číslo třináct. Co se odehrálo poté je známo díky maďarskému vězeňskému zřízenci, který v té době před celou uklízel. Prokurátor jí sdělil, že byla odsouzena k trestu smrti, a zeptal se jí, zdali chce požádat o milost. Ta mu okamžitě řekla, že se chce odvolat a že chce mluvit se svým právníkem. Simon jí však odpověděl, že není možnost podat odvolání, a opětovně se jí dotázal, zdali chce požádat o milost. Na to mu ale odvětila: „Milost – od vás? Myslíte si, že budu prosit o milost katy a vrahy? O milost nikdy nepožádám.“ Dočkala se odpovědi: „V tom případě se připravte na smrt. Můžete napsat dopisy na rozloučenou, ale pospěšte si. Trest bude vykonán do jedné hodiny.“ Její poslední přání – setkat se s matkou – jí bylo zamítnuto.\n\nPřed odchodem na popraviště ještě napsala krátký vzkaz své matce a kolegům. V deset hodin do cely přišel prokurátor Simon, který jí beze slov naznačil, ať jej následuje. Za doprovodu dvou vojáků byla následně odvedena přes zasněžený dvůr věznice na popraviště, kde odmítla pásku přes oči, aby mohla stanout tváří v tvář svým vrahům. Krátce poté byla zastřelena popravčí četou navzdory tomu, že nad ní nebyl nikdy oficiálně vynesen rozsudek. Popravu z vlastní iniciativy nařídil prokurátor Simon, který vnímal její proslov u soudu jako osobní urážku.\n\nV tu chvíli již Katarina Senešová čekala v kanceláři prokurátora Simona s žádostí o návštěvu dcery. Ten po chvíli dorazil z popravy a zprvu se ji snažil odbýt s tím, že již nemá případ její dcery na starosti. Nakonec se však k její dceři vyjádřil, shrnul její případ a řekl: „V Maďarsku platí stanné právo a Vaše dcera byla dopadena s rádiovým vysílačem. Z toho důvodu ji vojenský tribunál shledal vinnou z vlastizrady a požadoval trest smrti. A tento trest již byl vykonán.“ Katarina Senešová byla zdrcena, ale zároveň oponovala, že to nemůže být pravda, neboť toho rána obdržela dopis od dr. Szélecsenyie, podle něhož se vynesení rozsudku odkládá. Simon se jí snažil namluvit, že ji pravděpodobně chtěl právník ušetřit trápení. Pak jí ale oznámil, že právníka vyrozumí o nastalém vývoji. Řekl jí, že si bude moci vyzvednout vzkaz na rozloučenou od své dcery, jejíž výjimečné odvaze a síle charakteru vyjádřil uznání. Nakonec jí poradil, ať se s celou záležitostí smíří a považuje svou dceru za jednu z obětí války. Krátce po Katarinině odchodu dorazil do vojenské věznice dr. Szélecsenyi. Když se dozvěděl o popravě, vběhl k prokurátorovi Simonovi, kterého obvinil z justiční vraždy, neboť podle něj šlo o nezákonnou popravu v procesu, u něhož nepadl rozsudek. Simon mu pak mimo jiné řekl, že „Chana zůstala vzpurná do posledního dne. Než zemřela, vyjevila, že její kroky řídily zlé úmysly.“ Odkazoval přitom ke vzkazu, který napsala svým druhům. Žádný ze vzkazů na rozloučenou se nikdy nedostal ke svým adresátům. Prokurátor Simon si je ponechal a odvezl spolu se složkou k jejímu případu, když uprchl z Maďarska. Při setkání s obhájcem však přečetl zmíněný vzkaz určený jejím druhům:\n\nVzhledem k tomu, že v době její smrti již nefungovalo židovské pohřební bratrstvo chevra kadiša, není známo, kdo ostatky pohřbil (předpokládá se, že šlo o člověka nežidovského původu). Chana Senešová byla pohřbena na největším budapešťském židovském hřbitově v Kozmově ulici (na tomtéž hřbitově jako její otec), a to v části věnované mučedníkům.\n\nDen po popravě byla Katarina Senešová zadržena a spolu s více než 70 tisíci budapešťskými Židy poslána do budapešťského pochodu smrti do Vídně. Podařilo se jí však uprchnout a následně se ukrývat až do osvobození Budapešti v lednu 1945. Dne 13. listopadu byl Perec Goldstein poslán z vězení do sběrného tábora v Komárně a o deset dní později byl Jo'el Palgi zařazen do transportu vězňů do Německa. Podařilo se mu vyskočit za jízdy z vlaku a vrátit se do Budapešti, kde se až do února 1945 skrýval na vyslanectví vichistické Francie. Goldstein byl z Komárna poslán do koncentračního tábora Oranienburg, kde byl 1. března 1945 zavražděn.\n\nPo osvobození Budapešti Rudou armádou se Katarina Senešová snažila najít hrob své dcery, což se jí podařilo díky místnímu křesťanovi, který jako jediný věděl, kde se hrob nachází. Následně nechala u budapešťského sochaře Andrease Becka vyrobit náhrobní kámen, avšak ještě před jeho usazením emigrovala do mandátní Palestiny.\n\nPrvní snahy o převoz ostatků Chany Senešové z Budapešti se datují k září 1945, kdy členové výboru kibucu Sdot Jam vyjádřili přání pohřbít ji v mandátní Palestině. Židovská agentura po druhé světové válce pracovala na repatriaci ostatků všech pohřbených padlých výsadkářů (včetně Chavivy Reikové a Refa'ela Reisze), avšak myšlenka jejich hromadného převozu do Izraele se ukázala být z mnoha důvodů neproveditelná. Vzhledem k politickému vývoji v Maďarsku v roce 1950 byl původní plán opuštěn s tím, že repatriace proběhnou postupně. V lednu uzavřely izraelská a maďarská vláda dohodu, která převoz ostatků umožnila. Jeho evropskou část však poznamenala celá řada incidentů. Nejprve opomněly izraelské úřady informovat o celé operaci Senešovy a až po rozhořčené reakci Giory Seneše jej jakožto zástupce rodiny zařadily do delegace, která se v březnu vypravila do Maďarska, aby rakev s ostatky po cestě doprovázela. Následně nechaly maďarské úřady provést exhumaci, aniž by na tuto delegaci počkaly, z obavy před židovskými demonstracemi. Rakev pak byla převezena na židovský hřbitov do Vídně, kde ji hlídala čestná stráž. Když na hřbitov dorazil Giora Seneš, zjistil, že stráž tvoří pouze místní Židé a že Izraelci, kteří se na ní měli též podílet, jsou v nočním klubu. Z Vídně měla být rakev přepravena vlakem do Neapole a poté lodí do Izraele. Nejprve se však italské úřady zdráhaly vydat přepravní povolení a následně neumožnil přednosta stanice ve městě Tarvisio na italsko-rakouské hranici vagónu s rakví pokračovat v cestě. K tomu nakonec svolil druhý den po ověření povolení. Vlak pak pokračoval do Říma, kde byl přivítán členy místní židovské obce a italskými partyzány, a následně pokračoval do Neapole. Tam byla rakev s ostatky naložena na palubu lodi INS \"Kedma\" izraelského námořnictva, která po čtyřech dnech plavby dorazila 27. března do přístavu v Haifě.\nV Izraeli již pohřeb a s ním spojené ceremonie proběhly bez problémů podle předem stanoveného plánu. Navzdory přání vedení kibucu Sdot Jam, aby byly její ostatky pohřbeny v tomto kibucu, bylo rozhodnuto, že budou pohřbeny na vojenském hřbitově na Herzlově hoře v Jeruzalémě. Dvoudenní státní pohřeb, naplánovaný podle vzoru státního pohřbu Theodora Herzla, započal 27. března v ranních hodinách v Haifě, kde byla rakev za vojenských poct umístěna na vojenské vozidlo. Rakvi s ostatky se zde přišli poklonit mimo jiné ministr školství Zalman Šazar, poslanec Aharon Cizling a její spolubojovníci z Palmachu. Vozidlo s rakví poté vyrazilo se smutečním průvodem před místní radnici, kde ji střežila čestná stráž složená z různých složek izraelské armády. Ve tři hodiny odpoledne byla rakev s ostatky převezena do kibucu Sdot Jam. Celé procesí tvořilo několik vozidel, se členy rodiny, vlády, Generálního štábu armády, ministerstva obrany, zahraničních hostů atd.\nSmuteční obřad ve Sdot Jam začal pozdě odpoledne a zúčastnily se jej stovky lidí. Zapojeno bylo i vojenské letectvo, jehož letouny nad kibucem několikrát zakroužily a shodily květiny. Poté seskočili tři výsadkáři, kteří přinesli k rakvi další květiny. Smuteční projevy přednesli poslanec Jisra'el Galili a zakladatel Palmachu Jicchak Sade. Druhý den ráno průvod pokračoval do Tel Avivu, kde se ceremonie konaly před městskou radnicí a před budovou výkonné rady odborového svazu Histadrut. Zde měla projev mimo jiné poslankyně Beba Idelsonová. Následně se již smuteční kolona vydala do Jeruzaléma, kam dorazila ve dvě hodiny odpoledne. V hlavním městě byla rakev vystavena na nádvoří domu národních institucí v ulici Krále Jiřího, kam se jí přišly poklonit tisíce lidí. Z balkónu nad nádvořím pronesli smuteční projev ministr zahraničních věcí Moše Šaret, jeruzalémský starosta Dani'el Auster a Jo'el Palgi. Ve čtyři hodiny byla rakev položena na vojenský vůz a smuteční průvod vyrazil za účasti premiéra Davida Ben Guriona, vládních ministrů, poslanců a význačných osobností na Herzlovu horu. Tam byla rakev s ostatky pochována a vrchní vojenský rabín Šlomo Goren pronesl modlitby kadiš a el male rachamim. Poté, co výsadkářská jednotka vypálila tři salvy, byl pohřeb ukončen. Šlo o vůbec první státní ceremonii připomínající osud židovských výsadkářů.\nCelý pohřeb měl v Izraeli velké mediální pokrytí. Herzlova hora, která se stala místem jejího posledního odpočinku, byla vybrána jako lokalita odpovídající jejímu národnímu významu. Vzhledem k tomu, že však zemřela jako voják jišuvu (židovské komunity v mandátní Palestině), nebyla ani nadnesena možnost pohřbít ji v části věnované národním vůdcům. Její hrob se nachází ve zvláštní sekci hřbitova věnované sedmi židovským výsadkářům, kteří padli během druhé světové války za nepřátelskými liniemi.\n\nZ počátku byl její hrob osamocen. Nakonec se však 8. září 1952, po zdlouhavém a komplikovaném jednání s československou vládou, podařilo do Izraele převézt ostatky Chavivy Reikové a Rafa'ela Reisze, kteří byli pohřbeni na Olšanských hřbitovech v Praze. Oběma se pak dostalo státního pohřbu a byli pohřbeni po boku Chany Senešové na Herzlově hoře. Svým rozsahem však byly státní pohřby méně okázalé. Celý proces repatriace padlých výsadkářů byl symbolicky zakončen 28. listopadu 1954, kdy byly v části hřbitova věnované výsadkářům odhaleny symbolické náhrobní kameny Perece Goldsteina, Cvi Ben Ja'akova, Aby Berdičeva a Enzy Sereniho. Tito čtyři výsadkáři zahynuli v koncentračních táborech Oranienburg, Mauthausen a Dachau, jejich ostatky nebyly nikdy nalezeny, a předpokládá se, že zmizely v tamních krematoriích. Tři z výsadkářů, jejichž ostatky byly repatriovány, se stali jedinými z tisíců židovských vojáků a dobrovolníků, kteří za druhé světové války padli ve službách Spojencům, kterým se pocty pohřbení v Izraeli dostalo. Kromě kvantitativních faktorů, které za tímto rozhodnutím stály, byla hlavním důvodem jedinečnost celé operace a jejich tragická smrt, která ze skupiny sedmi výsadkářů učinila kolektivní národní symbol.\n\nKromě repatriace ostatků Chany Senešové se po druhé světové válce odehrálo několik důležitých okamžiků. Bezprostředně po válce byl dopaden prokurátor Simon, který stanul před lidovým soudem v Budapešti a jedním z jeho obvinění byla i poprava Chany Senešové. Nakonec byl soudem odsouzen k ročnímu odnětí svobody. Koncem roku 1946 se mu však z Maďarska podařilo uprchnout a následně dožít v cizině, kde se vyhnul výkonu trestu.\nV polovině 50. let se v Izraeli konal tzv. Kastnerův proces. Již zmíněný dr. Kastner se po válce přestěhoval do mandátní Palestiny, kde po vzniku Izraele pracoval jako státní úředník. V roce 1952 jej novinář Malki'el Gruenwald ve svém článku obvinil mimo jiné z kolaborace s nacisty. V následném soudním sporu s Gruenwaldem, který byl počátkem roku 1954 Kastnerem obviněn z urážky na cti, se však Gruenwaldovu právnímu zástupci Šmu'elu Tamirovi podařilo proces obrátit proti Kastnerovi (proto Kastnerův proces) a vládnoucí straně Mapaj. Během soudního přelíčení kromě dalších svědků vypovídala i Katarina Senešová, která popsala své zoufalé pokusy o schůzku s Kastnerem. Ten vypověděl, že neměl tušení, že se s ním chtěla sejít, a že byl v té době pohlcen jednáním o propuštění stovek tisíc maďarských Židů. Rovněž řekl, že v té době neměl žádné informace o věznění její dcery, o němž se dozvěděl až v říjnu 1944, načež se měl snažit o její propuštění. Rozsudek nakonec padl v červnu 1955. Gruenwald byl zproštěn většiny obvinění a byl odsouzen k symbolické pokutě jedné palestinské libry. Kastnera předsedající soudce Binjamin Halevy naproti tomu obvinil ze „zaprodání duše ďáblu“ a prohlásil, že celá událost „nebyla nešťastnou shodou okolností, nýbrž Kastnerovým vědomým rozhodnutím nepodnikat v Chanině případu žádné kroky, neboť by se takovým jednáním mohl zaplést s úřady“. Generální prokurátor Chajim Kohen se proti rozsudku odvolal a v lednu 1957 se případem začal zabývat Nejvyšší soud. Počátkem března však byl na Kastnera spáchán atentát a ten dva týdny na to zemřel. V lednu 1958 Nejvyšší soud zrušil rozhodnutí soudu nižší instance a Kastnera očistil.\n\nPo skončení studené války požádala izraelská vláda Maďarsko o přezkoumání případu Chany Senešové a v červenci 1993 maďarský vojenský soud rozhodl o plném zproštění obvinění z vlastizrady. Dne 5. listopadu téhož roku pak během zvláštní ceremonie v Tel Avivu předal maďarský velvyslanec kopii rozhodnutí soudu členům její rodiny. Události se zúčastnil i tehdejší izraelský premiér Jicchak Rabin.\n\nV roce 1994 mělo v izraelské televizní stanici Kanál 1 premiéru několikadílné dokumentární drama \"Kastnerův proces\" od Motiho Lernera, v němž postava Kastnera tvrdila, že za uvěznění Jo'ela Palgiho a Perece Goldsteina mohla ve skutečnosti Chana Senešová, která se při výslechu zhroutila. Inkriminovaná scéna byla navíc použita v upoutávkách na seriál, což popudilo Gioru Seneše, který se u izraelského Nejvyššího soudu pokusil domoci jejího vystřižení s tím, že jde o pomluvu a urážku na cti. Lerner se hájil poukazem na uměleckou svobodu vyjadřování. Přestože se nakonec soud přiklonil na stranu Lernera s odůvodněním, že „dramatická fikce založená na historických událostech nemusí korespondovat s historickou pravdou“, televize se rozhodla scénu z dokumentu vystřihnout.\n\nLiterární tvorba Chany Senešové začala již v raném věku a její básně si získaly v Izraeli značnou popularitu a staly se součástí národního folklóru. Mezi nejznámější z nich patří báseň \"Procházka do Caesareje\" (, ) z 14. listopadu 1942. V roce 1945 tyto verše zhudebnil David Zehavi v píseň \"Eli, Eli\" (). Od té doby píseň zařadila do svého repertoáru řada zpěváků, mimo jiné Ofra Haza, Regina Spektor či Sophie Milman. Byla použita i jako alternativní hudební podklad izraelské verze filmu \"Schindlerův seznam\". Podle studie z roku 2009 provedenou výzkumníky z Haifské univerzity jde v Izraeli o nejhranější píseň v souvislosti s holocaustem.\n\nDalším slavným dílem je báseň \"Šťastná zápalka\" (, ), kterou sepsala 2. května 1944 v chorvatské Sredici po setkání s židovskou partyzánkou. Než překročila maďarské hranice, předala ji Re'uvenovi Dafnimu s prosbou, aby báseň předal přátelům v kibucu Sdot Jam v případě, že by se z mise nevrátila. Ten ji nejprve v rozčílení zahodil, ale posléze se pro ni vrátil. Později ji předal výsadkáři Arje Aranimu, který báseň v září 1944 přivezl do mandátní Palestiny. O několik týdnů později se objevila na titulní straně labouristického deníku \"Dvar ha-po'elet\". V srpnu 1945 ji do svého projevu o významu celé operace, předneseného výkonné radě Světové sionistické organizace, zahrnul vedoucí politické sekce Židovské agentury Moše Šertok (později znám jako Moše Šaret). Později se báseň dokonce stala součástí některých moderních pesachových hagad. I tato báseň se dočkala zhudebnění, kterého se v tomto případě ujal Avraham Daus. Obě zhudebněné básně se po válce staly poměrně rychle součástí repertoáru mládežnických sionistických hnutí.\n\nV roce 1946 byl v hebrejštině poprvé vydán její deník, který si vedla téměř deset let, společně s dopisy a vybranými básněmi. Od té doby se dočkal více než deseti reedicí a byl přeložen do řady světových jazyků. Kromě spisovatelů a rodinných příslušníků se sepsání úvodního slova knihy ujal i někdejší izraelský ministr zahraničních věcí Abba Eban.\n\nMezi její dílo se řadí též divadelní hry. Jedná se hlavně o již vzpomenutou hru z roku 1936, kterou napsala v patnácti letech během studií v Budapešti, a hru \"Housle\" (, \"ha-Kinor\"), sepsanou v kibucu Sdot Jam. Děj druhé zmíněné hry reflektuje její vnitřní dilema mezi uměleckými aspiracemi a závazkem ke kibucu.\n\nChana Senešová se v Izraeli stala národní hrdinkou a vysloužila si dokonce označení izraelská Johanka z Arku. Její jméno nese na její počest řada míst po celé zemi. Je připomínáno při vzpomínkových shromážděních a ceremoniích, v literatuře, divadelních hrách, tisku, médiích a ve školních učebnicích. Vznikl kolem ní až určitý mýtus a kult, za jehož formováním a kultivací stál izraelský dramatik a spisovatel Aharon Meged, který žil v kibucu Sdot Jam a osobně ji znal. Významnou roli ale sehrálo i její hnutí ha-Kibuc ha-me'uchad. V roce 1945 o ní Meged napsal:\nV roce 1945 se poprvé objevila myšlenka zřídit kulturní a vzdělávací centrum, které by neslo její odkaz. To se podařilo o pět let později, když byl v roce 1950 v kibucu Sdot Jam zřízen památník (, doslova „Dům Chany Seneš“). Jeho součástí je vzpomínková hala, studijní centrum pro školáky, archiv, ukázka jejího díla a knihovna kibucu. Každoročně jej navštíví patnáct tisíc návštěvníků.\nDále byly na její počest pojmenovány více než dvě desítky ulic v různých městech po celém Izraeli (v Jeruzalémě, Tel Avivu, Haifě atd.). Ještě před založením státu šlo též o uprchlickou nákladní loď \"Chana Seneš\", která v prosinci 1945 převezla z Itálie do mandátní Palestiny 252 nelegálních židovských imigrantů, převážně přeživších holocaust. Pojmenovávání různých lokalit v Izraeli zintenzivnělo po repatriaci jejích ostatků a po uvedení divadelní hry \"Chana Seneš\" v inscenaci národního divadla v roce 1958. V zahraničí nese její jméno ve Spojených státech třeba komunitní škola v newyorském Brooklynu, a v Maďarsku například park nebo židovská střední škola v Budapešti.\n\nV dubnu 1950 byl v Izraeli na její počest založen kibuc Jad Chana. Jeho zakladateli byli maďarští Židé přeživší holocaust, z hnutí ha-Kibuc ha-me'uchad a Dror. Více než dva roky po jeho založení však byla její památka zpolitizovaná v aféře, ve které se z této osady stal vůbec první komunistický kibuc v Izraeli.\n\nJejí památka byla uctěna též vydáním pamětních poštovních známek. Stalo se tak mimo jiné v roce 1958 při příležitosti desátého výroční vzniku Izraele, kdy Židovský národní fond vydal sérii pamětních známek připomínající sedm padlých parašutistů. Další známka o nominální hodnotě 3 šekelů byla vydána v prosinci 1982 v rámci série známek věnovaných dvaceti mučedníkům boje za izraelskou nezávislost.\nV den 63. výročí její popravy, 7. listopadu 2007, byl v kibucu Sdot Jam slavnostně odhalen náhrobní kámen z budapešťského židovského hřbitova, který nechala vyrobit Katarina Senešová. Byl převezen z Maďarska a umístěn hned vedle domu, kde její dcera žila. Ceremonie se zúčastnili její synovci David a Ejtan Senešovi a izraelský ministr Ami Ajalon.\n\nVýsadkářské operaci a jednotlivým parašutistům se věnuje celá řada knih. Chana Senešová je však jedinou z výsadkářů, jejíž osud byl převyprávěn do posledního detailu. Od konce války jí bylo věnováno hned několik biografických knih. Ostatní knihy lze rozdělit do tří hlavních kategorií, a to na literaturu hrdinskou, pamětní a na beletrii. Zatímco hrdinská literatura klade větší důraz na vlastní operaci (případně poskytuje operaci a jejím účastníkům rovnocenný prostor), literatura pamětní se takřka výhradně věnuje účastníkům mise. Příkladem hrdinské literatury jsou například knihy z 50. let \"Magen ba-seter\" („Tajný štít“) a \"Sefer ha-Palmach\" („Kniha Palmachu“), jejichž editorem byl Zerubavel Gil'ad. Beletristické knihy byly cíleny na veřejnost, zejména na mládež. O Chaně Senešové vyšla v roce 1968 kniha \"ha-Canchanit še-lo šava\" („Parašutistka, která se nevrátila“), jejímž autorem byl Oded Becer. Z tzv. generace nových historiků se operaci, jejím cílům a hodnocení, mimo jiné i z hlediska samotných výsadkářů, věnuje ve své knize \"The Blue and the Yellow Stars of David\" (doslova „Modrá a žlutá Davidova hvězda“) z roku 1990 historička Dina Poratová.\nV roce 1996 bylo v knize \"Maflig chalom: michtevej ahava le-Chana Seneš\" od Muki Cura publikováno deset milostných dopisů, které Chaně Senešové poslal její kamarád z dětství Josef Weiss v letech 1939 až 1941. Weiss v roce 1939 rovněž opustil Maďarsko a v mandátní Palestině byl jejím blízkým přítelem a nápadníkem. Ta však jeho návrhy odmítala. Dopisy ve vlastnictví Chaniny rodiny byly po smrti její matky předány institutu Bejt Chana Seneš.\n\nJejí osoba a život se staly námětem celé řady divadelních her. Jako vůbec první se tohoto tématu v roce 1947 zhostil Jicchak Sade, první velitel Palmachu, který se s ní setkal před jejím odletem do Jugoslávie. Ve své hře \"Darkah šel Chana\" („Chanina cesta“) představuje Židy coby hrdinné bojovníky, kteří se vzepřeli nacistům, spíše než jako „ovce, které šly na porážku“. Jako další sepsal divadelní hru zkušený izraelský dramatik Aharon Meged, který ve svém díle \"ha-Sene ha-bo'er\" („Hořící keř“) z jara 1955 popisuje poslední dny jejího života.\n\nV roce 1957 bylo navrženo, aby izraelské národní divadlo ha-Bima zinscenovalo divadelní hru u příležitosti nadcházejícího desátého výročí vzniku Izraele, která by pojednávala o „národním symbolu, ztělesňujícím hlavní étos sionismu“. Divadlo o několik měsíců později vyhlásilo soutěž o nejlepší hru o Chaně Senešové, přičemž její vítěz měl obdržet finanční odměnu ve výši 1000 izraelských lir. Do soutěže bylo přihlášeno celkem sedm her, mezi jejichž autory patřili například Aharon Meged, Avigdor Hame'iri či Jehudit Hendelová. Uspěla nakonec Megedova dvouaktová hra, jež byla rozšířenou verzí jeho původní hry. Její děj je situován do budapešťské věznice léta 1944 a jednotlivé epizody Chanina života se prostřednictvím retrospektiv odehrávaly v Maďarsku a mandátní Palestině. Meged ve hře Chanu Senešovou explicitně srovnával s křesťanskými mučedníky, jako byli Jan Hus, John Wycliffe a Galileo Galilei, či židovskými mučedníky, v podobě matky a jejích sedmi synů zmíněných ve 2. knize Makabejské. Hra byla významnou divadelní událostí. Podíleli se na ní přední židovští herci (Mirjam Zoharová se ujala role mladé Chany, kdežto národní umělkyně Chana Rovina ztvárnila její matku) a zařadila se mezi nejúspěšnější produkce národního divadla.\n\nJejí životní příběh byl rovněž několikrát zfilmován. Pojednává o něm například celovečerní částečně fiktivní americký film \"Hanna's War\" izraelského režiséra Menachema Golana z roku 1988, natočený podle románové předlohy Jo'ela Palgiho. Chanu Senešovou ve filmu ztvárnila nizozemská herečka Maruschka Detmers. O deset let později, v roce 1998, jí byla věnována epizoda v izraelském dokumentárním televizním seriálu \"ha-Kol anašim\", jehož autorem byl Modi Bar-On. V roce 2008 vznikl dokument americké režisérky Roberty Grossman, založený na Chanině osobní korespondenci, deníku a vyprávění pamětníků.\n\nChana Senešová se krátce po své smrti stala nejprve symbolem na úrovni svého kibucnického hnutí (ha-Kibuc ha-me'uchad), avšak záhy se z ní stala hrdinka na národní úrovni. Této pocty se jí dostalo jako jediné ze sedmi padlých výsadkářů. To do značné míry reflektuje hierarchii, která mezi nimi posmrtně vznikla, a v jejímž čele Chana Senešová stanula. Na dalším, o poznání nižším, stupni spočinula Chaviva Reiková a Enzo Sereni, a na posledním stupni se ocitli Cvi Ben Ja'akov, Aba Berdičev, Perec Goldstein a Rafa'el Reiss. Z těchto šesti jsou pouze Reiková a Sereni připomínáni na národní úrovni, kdežto ostatní jsou vzpomínáni pouze na úrovni svých hnutí. Podle historičky Judith Baumel-Schwartz z Bar-Ilanovy univerzity došlo k tomuto hierarchickému ustálení z několika důvodů. Jedním z nich byl již zmíněný literární odkaz, který byl spojnicí jišuvu s událostmi válečné Evropy. Dalšími byly okolnosti její smrti a romantická stránka jejího životního příběhu.\nDan Laor z Telavivské univerzity naproti tomu uvádí jiný faktor, totiž v té době převládající tendenci „identifikování se s hrdinskými činy a zároveň odmítnutí typicky pasivní reakce židovských mas a fungování židovského vedení“, jinými slovy negaci diaspory.\nParašutisté byli rovněž připomínáni na úrovni mládežnických hnutí, kde byli prezentováni jako životní vzory. Ve většině hnutí vznikl kolem některého z parašutistů kult osobnosti, přičemž dominantním se stal ten kolem Chany Senešové – vznikl v největším hnutí ha-No'ar ha-oved a dále v hnutí ha-Machanot ha-olim, Bnej Akiva a u izraelských skautů. Skupina výsadkářů byla rovněž zařazena do školních osnov a učebnic, díky čemuž se školáci s Chanou Senešovou, resp. jejími zhudebněnými básněmi, poprvé setkávali v nižších ročnících v hodinách hudební výchovy a následně v osmých třídách v hodinách dějepisu. Díky školskému systému byla jména Chany Senešové a Chavivy Reikové známější než jména bojovnic z ghetta, jako byly Cvija Lubetkinová, Chajka Grossmanová či Różka Korczaková.\n\nKulturní diskurs, který na téma výsadkářů a jejich mise v Izraeli proběhl v 80. a 90. letech, se na parašutisty zaměřil jako na jednotlivce, spíše než jako na skupinu, a na rozdíl od historické debaty se snažil symboly vzoru polidštit. Tyto symboly se své takřka neposkvrněné pověsti (snad s výjimkou Jo'ela Palgiho) těšily až do počátku 90. let. Následnou změnu v přístupu k nim symbolizoval výše zmíněný Lernerův seriál. V případě řady výsadkářů (mimo jiné Sereniho či Reikové) se začaly objevovat kritické otázky týkající se jejich charakteru či skutků během operace. V případě Senešové šlo o otázku, zdali měla či neměla mučednický komplex. V tomto ohledu se projevila dekolektivizace izraelské společnosti probíhající v tomto období. Díky ní již hrdinové (jak výsadkáři, tak hrdinové v obecné rovině) nebyli přijímáni automaticky. Dalším procesem, který ovlivnil vnímání mise i jejích hrdinů, se stala atomizace. Ta měla za následek chápání výsadkářů pouze jako jednotlivých osob. Navzdory tomuto procesu však i nadále zůstala v platnosti hierarchie výsadkářů, pocházející již ze 40. let.\n\n\n\n"}
{"id": "489560", "url": "https://cs.wikipedia.org/wiki?curid=489560", "title": "Åm", "text": "Åm\n\nÅm je stará jednotka objemu používaná ve Švédsku a Finsku.\n\nPřevodní vztahy:\n\n"}
{"id": "489567", "url": "https://cs.wikipedia.org/wiki?curid=489567", "title": "Freiburská univerzita (Německo)", "text": "Freiburská univerzita (Německo)\n\nUniverzita ve Freiburgu, plným názvem Univerzita Alberta-Ludvíka Freiburg (německy \"Albert-Ludwigs-Universität Freiburg\", krátce \"Universität zu Freiburg\" nebo hovorově \"Uni Freiburg\") byla založena ve Freiburgu im Breisgau 21. září 1457 rakouským arcivévodou Albrechtem VI. a je jednou z nejstarších německých univerzit.\n\nDnes se prezentuje jako tzv. „komplexní univerzita“ (\"Volluniversität\"), tzn. vysoká škola, na níž lze studovat všechny významné vysokoškolské obory. Bývá řazena mezi špičkové německé univerzity. Pro odlišení od univerzity, která se nachází ve švýcarském Freiburgu (Fribourgu), se někdy označuje také jako \"Universität Freiburg im Breisgau\".\n"}
{"id": "489568", "url": "https://cs.wikipedia.org/wiki?curid=489568", "title": "Freiburská univerzita", "text": "Freiburská univerzita\n\nPojem Freiburská universita může označovat více universit:\n\n"}
{"id": "489578", "url": "https://cs.wikipedia.org/wiki?curid=489578", "title": "Mistrovství světa v házené mužů 1982", "text": "Mistrovství světa v házené mužů 1982\n\n10. mistrovství světa v házené proběhlo ve dnech 23. února – 7. března v Německu.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo atd. Týmy, které v základní skupině skončily na čtvrtém místě, hrály o 13. – 16. místo. Mistrem světa se stal poprvé tým Sovětského svazu.\n\n SSSR - Jugoslávie 30:27 (12:12, 23:23pp)\n\n Polsko - Dánsko 23:22 (12:13)\n\n Rumunsko - NDR 24:21 (12:10)\n\n SRN - Španělsko 19:15 (8:9)\n\n Maďarsko - ČSSR 24:18 (16:7)\n\n Švédsko - Švýcarsko 25:17 (10:5)\n\n\n"}
{"id": "489584", "url": "https://cs.wikipedia.org/wiki?curid=489584", "title": "René I. z Anjou", "text": "René I. z Anjou\n\nRené I. \"Dobrý\" (16. ledna 1409 Angers – 10. července 1480 Aix-en-Provence) byl hrabě z Guise, vévoda z Baru, z Anjou, lotrinský vévoda, hrabě z Provence a v letech 1435–1442 neapolský král\n\nByl druhorozeným synem vévody Ludvíka II. z Anjou, po jehož smrti v roce 1417 se stal hrabětem z Guise. Jeho matkou byla Jolanda, dcera krále Jana I. Aragonského.\n\nV roce 1419 se René oženil s dědičkou Lotrinského vévodství a po tchánově smrti se stal lotrinským vévodou. Matčin strýc biskup Ludvík z Baru, který se po smrti bratra Roberta I. stal vévodou, předal novomanželům barský vévodský stolec. Vlády nad Anjou, Forcalquier a Provence se ujal po bratrově smrti v roce 1434. René I. byl také titulárním králem jeruzalémským a králem neapolským.\n\nRené I. z Anjou byl na rozdíl od mnoha svých vrstevníků spíše dvořanem než bojovníkem. Je možno říct, že byl do jisté míry předchůdcem kultivovaných knížat italské renesance a z trochou nadsázky lze tvrdit, že předběhl svou dobu. Dosáhl vynikajícího vzdělání, psal poezii a různá mystická podobenství. Vypracoval také několik souhrnných pravidel turnajů. Je nepopíratelnou osobností pro hnutí, které dnes nazýváme renesance.\n\nRené byl ženatý dvakrát. Jeho první chotí se v Nancy v roce 1419 stala Izabela Lotrinská, dcera lotrinského vévody Karla II. a Markéty Falcké. Z tohoto manželství se dospělosti dožily tři děti. Izabela zemřela v roce 1453 a René se 10. září 1454 nedaleko Angers oženil s Janou z Lavalu. Manželství zůstalo bezdětné.\n"}
{"id": "489585", "url": "https://cs.wikipedia.org/wiki?curid=489585", "title": "Tales of Monkey Island", "text": "Tales of Monkey Island\n\nTales of Monkey Island (česky Příběhy Opičího Ostrova) je grafickou adventurou vyvinutou společností Telltale Games ve spolupráci s LucasArts. Tato již pátá hra z prostředí světa Monkey Island hráče postaví do role smolařského piráta \"Guybrushe Threepwooda\", který se znovu pokouší zachránit svou milovanou před nemrtvým pirátem \"LeChuckem\" a přitom zbavit Karibik voodoo neštovic. Hra bude vydána pro platformy Windows a Wii v pětidílných sériích, přičemž jednotlivé díly budou vzdávány vždy po měsíci. První díl byl vydán 7.7.2009. Na rozdíl od ostatních epizodických her od Telltale Games jednotlivé episody Tales of Monkey Island na sebe přímo navazují.\n\nStejně jako její předchůdci jsou \"Tales of Monkey Island\" grafickou adventure hrou. Hráč se zhostí role hlavního hrdiny \"Guybrushe Threepwooda\", \"mocného piráta\", se kterým bude prozkoumávat 3D prostředí hry a řešit různé hádanky. V nich se musí využívat kombinací prostředí hry či nalezených předmětů. Na rozdíl od předchozích her od Telltale Games lze nalezené předměty v inventáři kombinovat i mezi sebou. Hru lze ovládat pomocí klávesnice a myši na PC nebo na Wii nunchakem. Každá kapitola má předpokládaný herní čas mezi 2 až 4 hodinami. Je zde také zaveden systém rad na co by se měl hráč zaměřit pokud delší dobu tápe.\n\nKromě samotné hry je v prvním díle série také minihra v podobě \"Lovení pokladů\" (Treasure Hunt), kde člověk najde na internetu mapu k pokladu a poté ho podle ní ve hře hledá.\n\n\"Tales of Monkey Island\" se odehrává několik let po Escape from Monkey Island. Guybrush strávil několik let tím že brázdil sedm moří aby našel voodoo artefakty nutné k vytvoření meče který by byl schopen zničit LeChucka jednou pro vždy. Když je všechny získá spěchá zachránit svou ženu, guvernérku Elaine Marley, která je unesena LeChuckem. Jeho první pokus o vytvoření meče selže a je nucen improvizovat, což má za následek že místo aby byl LeChuck zabit, stane se člověkem a Guybrushova ruka je infikována \"neštovicemi LeChucka\" které ji dají vlastní vědomí, takže si dělá co chce. Následná exploze odhodí Guybrushe do moře a je vyplaven na Flotsam Island.\n\n"}
{"id": "489608", "url": "https://cs.wikipedia.org/wiki?curid=489608", "title": "Tofte", "text": "Tofte\n\nTofte je vesnice v Norsku, ležící ve správní oblasti Hurum (jižní Norsko). Žije zde 3083 obyvatel (rok 2007). Poblíž vesnice je umístěna první osmotická elektrárna na světě, patřící společnosti Statkraft.\n"}
{"id": "489609", "url": "https://cs.wikipedia.org/wiki?curid=489609", "title": "Plazmatická buňka", "text": "Plazmatická buňka\n\nPlazmatická buňka (či plazmocyt) je bílá krvinka specializovaná na produkci protilátek (imunoglobulinů). Vzniká přeměnou (diferenciací) B-lymfocytů. Žijí poměrně krátkou dobu a na svém povrchu mají minimální množství protilátek, ale zato do svého okolí vylučují (sekretují) obrovské množství těchto bílkovin (asi 2000 molekul za sekundu ). Protilátky čili imunoglobuliny se následně přichytávají na cizorodé částice (např. bakterie) a představují vlastně hlavní princip fungování tzv. látkové imunity.\n\nPlazmocyty mají excentrické jádro, tzn. jádro není umístěno uprostřed buňky. V cytoplazmě je silně rozvinuté drsné endoplazmatické retikulum. Téměř se nedělí, jestli vůbec; zůstávají zřejmě uvězněné v G1 fázi. Nachází se obvykle především v kostní dřeni, nebo i v peri-mukózní lymfatické tkáni (např. v Peyerových plátech).\n\nVzniku plazmatické buňky předchází složitý mechanismus v buněčné populaci B-lymfocytů. V krvi koluje velké množství B-lymfocytů, přičemž každý je specializovaný na konkrétní cizorodou strukturu. Většina B-lymfocytů za svůj život nedojde uplatnění. Pokud však se nějaký B-lymfocyt naváže na svůj „substrát“ (v typizovaném případě např. na povrch bakterie), začne se tato buňka klonálně dělit (často asistují i tzv. pomocné T-lymfocyty). Z části potomků tohoto tzv. aktivovaného B-lymfocytu vzniknou paměťové B-lymfocyty, ze zbytku pak právě plazmatické buňky. Zrání B-lymfocytů na plazmatické buňky podporují různé interleukiny, zejména IL-4 (vylučovaný Th2-lymfocyty) a dále IL-6 a IL-14 (vylučované T-lymfocyty a dalšími).\n"}
{"id": "489618", "url": "https://cs.wikipedia.org/wiki?curid=489618", "title": "Čtvrtý jezdec apokalypsy (Hvězdná brána)", "text": "Čtvrtý jezdec apokalypsy (Hvězdná brána)\n\nČtvrtý jezdec apokalypsy je 10. a 11. epizoda 9. řady sci-fi seriálu Hvězdná brána.\nPlukovník Barnes a poručík Fisher se vrací z planety, která je ovládána Ori. Samanta Carterová s Dr. Leem se pokouší vytvořit zařízení, které emituje záření rušící nadpřirozené schopnosti Převorů.\n\nGeraka navštíví na Dakaře Převor. Gerak mu řekne, že četl \"Knihu Počátku\" a zjistil, že Oriové jsou bohové, které hledal. Slibuje, že přesvědčí všechny Jaffy, aby uctívali Orie jako bohy. Gerak poté prezentuje svoji víru v nejvyšší radě a několik členů rady zaujal. Teal'c a Bra'tac jsou zásadně proti Gerakově vizi.\n\nZjišťuje se, že poručík Fisher je přenašečem Orijského moru, který se náhle objevil v SGC. Mor se šíří mimo základnu. Celé Spojené státy jsou v karanténě.\n\nZatímco Carterová stále pracuje na protipřevorském zařízení, objevuje se mladý chlapec. Je to Orlin, Antik, který se vrátil, aby odhalil záměry Oriů. Říká, že Oriové své stoupence nepovznesou. Namísto toho čerpají sílu z jejich víry. Orlin chce zabránit Oriům, aby získali vládu nad galaxií. Proto se vrátil v podobě chlapce, aby pomohl Carterové najít vakcínu proti převorskému moru. Orlin pracuje na vakcíně, avšak zjišťuje, že začíná ztrácet vzpomínky. Orlin říká, že bude potřebovat krev Převora, který infikoval Zemi. Zařízení Carterové a Leeho je dokončeno. Plukovník Mitchell a Dr. Jackson si ho berou a vydají se zajmout Převora.\n\nPřevor opět navštěvuje Geraka na Dakaře a bere jej na Celestis, aby se setkal s Docim. Zde je přeměněn na Převora vrací se silnější než, kdy byl.\n\nGerak, nyní jako Převor, se pokouší přesvědčit nejvyšší radu Jaffů, aby následovali Orie. Teal'c s Bra'tacem plánují povstání proti Gerakovi na Chulaku.\nPlukovník Mitchell a jeho tým připravují únos Převora na planetě Sodanů. Lord Haikon, zjišťuje, že víra v Orie, byla chyba. Převor jim nařídil zničit malou skupinu farmářů, která odmítla následovat Orie a objevili další civilizaci, která byla celá zničena morem, když odmítla Orie. Sodané slibují, že pomůžou SG-1 chytit Převora, použitím zařízení Dr. Leeho a Carterové. Když Převor přichází, SG-1 a SG-22 obklíčí vesnici a Dr. Jackson hledá frekvenci zařízení, při které ztratí Převor svoji moc. Když se to podaří, Mitchell omráčí Převora zat'nik'atelem a odebere mu vzorek krve, který potřebuje Orlin k dokončení vakcíny.\n\nTeal'c se pokouší zastavit Geraka s flotilou Jaffů, kteří nechtějí věřit v Orie. Když Gerak přilétá s obrovskou flotilou, oba se transportují na Chulak, kde Teal'c přesvědčuje Geraka, aby přestal věřit v Orie.\n\nGenerál Hank Landry navštíví planetu se zajatým Převorem. Přichází spolu s Orlinem, který odhaluje Převorovi skutečné záměry Oriů. Převor Orlinovi nevěří a cituje pasáže z \"Knihy Počátku\". Najednou se Převor pokusí chytit Landryho pomocí své telekinetické síly a Mitchel Převora zastřelí. Landry je však infikován převorským morem.\n\nNa Zemi přichází branou Teal'c a Gerak. Gerak použije svou převorskou sílu a vyléčí morovou nákazu v SGC, avšak ihned poté zmizí v ohnivých plamenech. Dr. Lamová je schopna z vyléčených lidí izolovat protilátky a vytvořit vakcínu podle Orlinova návodu. Epidemie moru je na Zemi zastavena. Orlin ztrácí všechny své vzpomínky a končí v ústavu pro postižené.\n"}
{"id": "489630", "url": "https://cs.wikipedia.org/wiki?curid=489630", "title": "Pohorsko", "text": "Pohorsko\n\nPohorsko je místní část obce Nezdice na Šumavě, v okrese Klatovy, v Plzeňském kraji. Nachází se na Šumavě na severním úbočí hory Ždánov v nadmořské výšce 746 m n. m. V roce 2011 zde trvale žilo 62 obyvatel.\n\nPrvní písemná zmínka pochází z roku 1413.\n\nAsi 1,2 km jižně od vesnice se v lesích nachází opuštěný granitový lom, ve kterém se těžil kámen na výrobu dlažebních kostek pro Kašperské Hory a Sušici. Dno lomu je zatopené malým jezírkem.\n\n\n"}
{"id": "489632", "url": "https://cs.wikipedia.org/wiki?curid=489632", "title": "Lady a Tramp II: Scampova dobrodružství", "text": "Lady a Tramp II: Scampova dobrodružství\n\nLady a Tramp II: Scampova dobrodružství (v anglickém originále Lady and the Tramp II: Scamp's Adventure) je animovaný film z roku 2001 režisérů Darrell Rooney. Film je volným pokračováním snímku \"Lady a Tramp\" z roku 1955.\n\nHrdinou filmu je štěně Lady a Trampa, které touží stát se \"divokým psem\". Film byl vyroben ve studiu Walt Disney Animation Australia, které je nyní uzavřeno. Disney znovu vydal film na DVD po znovuuvedení prvního dílu na DVD 20. června 2006. Speciální DVD edice se přestala vydávat od 31. ledna 2007.\n\nHlasy postaviček v originále namluvili herci jako Scott Wolf, Roger Bart, Alyssa Milano, Susan Egan, Jeff Bennett, Jodi Benson, Jess Harnell, Mickey Rooney, a Chazz Palminteri.\n\nLady a Tramp mají štěňátka. Mezi roztomilými štěňátky je i rozpustilý Scamp, který touží po svobodě a volnosti. Jednou se Scampovi podaří utéct na ulici, kde se seznámí s vůdcem smečky Busterem a krásnou fenkou Angel. Scamp musel projít Busterovými testy aby se mohl přidat do jeho smečky. Jenomže Angel není moc spokojená, protože ona touží po teplém domově. Nakonec se Scamp dostane do útulku, a pak si uvědomí, že život v domě je o mnoho lepší než na ulici. Pak ho zachrání jeho otec Tramp, a vrátí se společně zpátky domů.\n"}
{"id": "489643", "url": "https://cs.wikipedia.org/wiki?curid=489643", "title": "Ecdeiocoleaceae", "text": "Ecdeiocoleaceae\n\nEcdeiocoleaceae Cutler & Airy Shaw je čeleď jednoděložných rostlin z řádu lipnicotvaré (\"Poales\"). Starší taxonomické systémy řadily zástupce často do čeledi Restionaceae.\n\nJsou to vytrvalé trsnaté xerofytické (suchomilné) byliny s oddenky. Listy jsou velmi redukované, šupinovité, střídavé, s listovými pochvami. Jsou to jednodomé rostliny s jednopohlavnými květy, samčí i samičí v 1 klásku. Květy uspořádány v květenstvích, ve vrcholových kláscích, buď jednotlivých vrcholových nebo po 2–3. Na bázi květu jsou listeny podobné plevám. Ovětí se skládá ze 6 lístků, 4 jsou ploché, 2 vnější bočně smáčklé, kýlnyté, okvětní lístky jsou nenápadné, podobné plevám. Tyčinek je 4–6, volné, v samičích květech jsou staminodia. Gynecum se skládá ze 2 plodolistů, je synkarpní, semeník je svrchní. Plodem je nažka nebo jednosemenná tobolka.\n\nJe známy 2-3 druhy, ve 2 rodech, \"Georgeantha hexandra\" a \"Ecdeiocolea monostachya\". Vše endemiti jihozápadní Austrálie.\n"}
{"id": "489655", "url": "https://cs.wikipedia.org/wiki?curid=489655", "title": "Dceřiná společnost", "text": "Dceřiná společnost\n\nDceřiná společnost je společnost, která je zcela nebo částečně ve vlastnictví jiné (mateřské) společnosti a je jí ovládána. V praxi to obvykle znamená, že mateřská společnost vlastní více než polovinu akcií dceřiné společnosti.\n\nZákon o obchodních korporacích určuje v § 74:\n\n"}
{"id": "489657", "url": "https://cs.wikipedia.org/wiki?curid=489657", "title": "Vlnohlávkovité", "text": "Vlnohlávkovité\n\nVlnohlávkovité (\"Eriocaulaceae\") je čeleď jednoděložných rostlin z řádu lipnicotvaré (\"Poales\"). Starší taxonomické systémy ji často řadily do samostatného řádu \"Eriocaulales\".\n\nJsou to vytrvalé byliny s přízemními růžicemi listů. Jsou to bahenní nebo terestrické rostliny. Listy jsou jednoduché, střídavé, ploché nebo někdy kýlnaté až oblé, spirálně, řidčeji dvouřadě uspořádané, s listovými pochvami. Čepele jsou čárkovité (podobné listům trav), celokrajné, žilnatina je souběžná. Jsou to jednodomé, zřídka dvoudomé, rostliny s jednopohlavnými květy. Květy jsou malé a jsou uspořádány v květenstvích, v nápadných hlávkách s četnými květy, často na štíhlých stopkách. Okvětí je rozlišeno na kalich a korunu. Kališní lístky jsou 2-3, srostlé, korunní lístky jsou taky 2-3, srostlé nebo volné, u samičích květů je někdy koruna zakrnělá až chybí. Tyčinek v samčích květech je 2-4 nebo 3-6, jsou srostlé s korunou. Gynecum v samičích květech se skládá ze 2 nebo 3 plodolistů, je synkarpní, semeník je svrchní. Plodem je tobolka.\n\nJe známo asi 10 rodů a asi 1160 druhů, které jsou rozšířeny hlavně v tropech většiny světa, ale místy přesahují až do mírného pásu. V Evropě roste ve Velké Británii a Irsku vlnohlávka \"Eriocaulon aquaticum\".\n\n\n\"Actinocephalus\",\n\"Comanthera\",\n\"Eriocaulon\",\n\"Lachnocaulon\",\n\"Leiothrix\",\n\"Mesanthemum\",\n\"Paepalanthus\",\n\"Philodice\",\n\"Rhodonanthus\",\n\"Syngonanthus\",\n\"Tonina\"\n\n"}
{"id": "489660", "url": "https://cs.wikipedia.org/wiki?curid=489660", "title": "Pauline Betzová", "text": "Pauline Betzová\n\nPauline May Betzová Addieová (6. srpna 1919 Dayton, Ohio – 31. května 2011 Potomac, Maryland) byla americká tenistka, ženská světová jednička a čtyřnásobná vítězka dvouhry na US Championships. Prvního grandslamu Australian Championships se nikdy nezúčastnila, v roce 1946 druhého hraného grandslamu Wimbledonu se za svou kariéru zúčastnila jen jednou a vítězně, když bez ztráty setu získala titul. Do tehdy třetího grandslamu v pořadí French Championships zasáhla také jen jednou, a to při své cestě po Evropě v roce 1946. Probojovala se do finále ženské dvouhry, ženské čtyřhry a zvítězila ve smíšené čtyřhře.\n\nAmerický tenista Jack Kramer o ní prohlásil, že byla po Helen Willsové Moodyové druhou nejlepší tenistkou, kterou viděl hrát.\n\nV roce 1965 byla uvedena do Mezinárodní tenisové síně slávy.\n\nPrvní grandslamový titul ve dvouhře získala na US Championships 1942, přestože v rozhodujícím setu semifinálového zápasu za stavu 3–5 odvrátila mečbol proti Margaret Osborneové duPontové. Následující rok triumfovala na turnaji Tri-State hraném v Cincinnati (Ohio), když ve finále zdolala Catherine Wolfovou hladce 6–0, 6–2, aniž by v prvním setu ztratila jediný míček. V roce 1946 vyhrála ve dvouhře nejslavnější turnaj světa Wimbledon bez ztráty setu. Byl to jediný ročník turnaje, na kterém startovala.\n\nPodle Johna Olliffa z \"The Daily Telegraph\" a \"Daily Mailu\" byla hodnocena na 1. místě dvouhry ženského světového tenisu v roce 1946 (klasifikace za druhé světové války v letech 1940 až 1945 nebyla vytvářena). Mezi americkými tenistkami byla na 1. místě v letech 1942, 1943, 1944 a 1946.\n\nStřední školu absolvovala na Los Angeles High School, poté pokračovala na Rollins College ve Winter Parku na Floridě, kde se stala členkou spolku Kappa Alfa Théta. Provdala se za sportovního novináře Boba Addieho.\n\nNa její počest byl 1. května 2008 přejmenován tenisový areál v \"Cabin John Regional Park\" nacházející se v marylandském Potomacu na nový název \"The Pauline Betz Addie Tennis Center\". Addieová jej společně s Allie Ritzenbergovou a Stanleym Hoffbergerem založila roku 1972.\n\n\n\n\nR – turnaj omezen jen na tenisty francouzské národnosti v době nacistické okupace.\nV roce 1946 byl French Championships hrán až po Wimbledonu.\n"}
{"id": "489662", "url": "https://cs.wikipedia.org/wiki?curid=489662", "title": "Halové mistrovství světa v atletice 1987", "text": "Halové mistrovství světa v atletice 1987\n\n1. halové mistrovství světa v atletice se odehrávalo ve dnech 6. – 8. března 1987 v americkém Indianapolisu v dnes již neexistující hale RCA Dome (dříve Hoosier Dome). Hala byla v roce 2008 zbourána. Na programu bylo dohromady 24 disciplín (13 mužských a 11 ženských), kterých se zúčastnilo 419 atletů a atletek z 85 států světa.\n\nPředchůdcem tohoto šampionátu byly tzv. Světové halové hry, které se konaly v roce 1985 v Paříži.\n\nČeskoslovensko na tomto šampionátu reprezentovalo 7 atletů (4 muži a 3 ženy).\n\n"}
{"id": "489665", "url": "https://cs.wikipedia.org/wiki?curid=489665", "title": "Elej Sinaj", "text": "Elej Sinaj\n\nElej Sinaj (: אֱלֵי סִינַי, doslova „\"K Sinaji\"“, : Elei Sinai nebo Alei Sinai) byla izraelská osada v Pásmu Gazy, v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení. Nacházela se v nadmořské výšce cca 40 metrů v severní části pásma Gazy.\n\nElej Sinaj ležela cca 8 kilometrů severovýchodně centra města Gaza, cca 60 kilometrů jihozápadně od centra Tel Avivu a cca 72 kilometrů jihozápadně od historického jádra Jeruzalému. Byla součástí územně souvislého pásu izraelských osad na severním konci pásma Gazy, tvořeného dále ještě osadami Dugit a Nisanit. Tyto osady byly od vlastního pásma Gazy odděleny bezpečnostním plotem a územně souvisely s přilehlými částmi vlastního Izraele. Nebyly tudíž součástí bloku osad Guš Katif.\n\nElej Sinaj ležela v pásmu Gazy, jehož osidlování bylo zahájeno Izraelem po jeho dobytí izraelskou armádou, tedy po roce 1967. V roce 1982 rozhodla izraelská vláda, že v severní části pásma založí tři nové vesnice. Elej Sinaj byla zřízena 5. května 1983 skupinou osadníků, kteří se předtím museli po podpisu egyptsko-izraelské mírové smlouvy vystěhovat z izraelského města Jamit zbudovaného na Sinajském poloostrově. Šlo o sídlo bez větších zemědělských aktivit spíše rezidenčního charakteru. Většina obyvatel z Elej Sinaj dojížděla za prací do Aškelonu.\n\nBěhem Druhé intifády se bezpečnostní situace v celé oblasti výrazně zhoršila. 2. října 2001 pronikl do Elej Sinaj palestinský útočník a zastřelil dva vojáky izraelské armády a dalších patnáct lidí zranil. 2. prosince 2001 byl poblíž Elej Sinaj zastřelen palestinskými ozbrojenci ve svém automobilu jeden muž. K útoku se přihlásilo hnutí Hamas. Hamas byl i za střetnutím s vojáky izraelské armády mezi osadami Elej Sinaj a Dugit, po kterém zemřeli tři izraelští vojáci.\n\nJeště v 2. polovině roku 2004 byla v osadě pozorována drobná stavební aktivita. Jenže mezitím během vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v pásmu Gazy. Plán byl i přes protesty jejich obyvatel v létě roku 2005 proveden. Zdejší osady včetně Elej Sinaj byly vystěhovány a jejich zástavba zbořena. Obyvatelé se pak snažili o založení nové osady ve vlastním Izraeli. Ještě v roce 2009 se uvádělo, že část lidí vystěhovaných z Elej Sinaj žila v provizorních podmínkách v Aškelonu.\n\nObyvatelstvo obce Elej Sinaj bylo v databázi rady Ješa popisováno jako sekulární. Šlo o malé sídlo. K 31. prosinci 2004 zde žilo 389 lidí. Během roku 2004 populace obce vzrostla o 11,5 %.\n\n\n"}
{"id": "489669", "url": "https://cs.wikipedia.org/wiki?curid=489669", "title": "Seznam dílů animovaného seriálu Star Trek", "text": "Seznam dílů animovaného seriálu Star Trek\n\nToto je kompletní seznam dílů animovaného seriálu \"Star Trek\". Americký animovaný televizní seriál \"Star Trek\" čítá celkem 22 dílů rozdělených do 2 řad. První epizoda „Na okraji galaxie“ byla v USA vysílána poprvé 8. září 1973, poslední díl „V opačném čase“ měl premiéru 12. října 1974.\n\nV Česku byl seriál vysílán stanicí TV Nova na přelomu let 1997 a 1998.\n\n<onlyinclude></onlyinclude>\n\nPoznámka: Řazeno podle data vysílání v ČR. Pořadí vysílání epizod bylo jiné než v USA.\n\n"}
{"id": "489672", "url": "https://cs.wikipedia.org/wiki?curid=489672", "title": "Nisanit", "text": "Nisanit\n\nNisanit (: נִיסָנִית, podle hebrejského označení pro místní druh rostliny) byla izraelská osada v Pásmu Gazy, v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení. Nacházela se v nadmořské výšce cca 60 metrů v severní části Pásma Gazy. Nisanit ležela cca 8 kilometrů severovýchodně centra města Gaza, cca 60 kilometrů jihozápadně od centra Tel Avivu a cca 70 kilometrů jihozápadně od historického jádra Jeruzalému. Vesnice Nisanit byla součástí územně souvislého pásu izraelských osad na severním konci Pásma Gazy, tvořeného dále ještě osadami Dugit a Elej Sinaj. Tyto osady byly od vlastního Pásma Gazy odděleny bezpečnostním plotem a územně souvisely s přilehlými částmi vlastního Izraele. Nebyly tudíž součástí bloku osad Guš Katif.\n\nNisanit ležela v Pásmu Gazy, jehož osidlování bylo zahájeno Izraelem až po jeho dobytí izraelskou armádou, tedy po roce 1967. V roce 1982 rozhodla izraelská vláda, že v severní části pásma založí 3 nové vesnice. Nisanit byla zřízena už roku 1980. Tehdy ale šlo o osadu typu \"Nachal\", tedy kombinace vojenského a civilního sídla. Teprve v roce 1993 byla proměněna na ryze civilní osadu, která se pak rychle vyvinula ve velké sídlo městského rezidenčního charakteru, po Neve Dekalim druhá nejlidnatější izraelská obec v Pásmu Gazy. Obec neměla zemědělský charakter a většina jejích obyvatel dojížděla za prací do okolních osad nebo do města Aškelon. V obci fungovalo několik synagog, zdravotní středisko a mateřské školy. Základní školství bylo v Aškelonu. Nedaleko od osady se nachází hraniční přechod Erez spojující severní část Pásma Gazy s Izraelem. Mezí ním a Nisanit se rozkládala průmyslová zóna Erez. Během Druhé intifády se bezpečnostní situace v celé oblasti výrazně zhoršila. 5. září 2002 poblíž obce zastřelil palestinský útočník jednoho vojáka izraelské armády. K útoku se přihlásily Brigády mučedníků Al-Aksá. Ještě v roce 2002 se v obci prodaly 3 nové domy. Jenže během vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v Pásmu Gazy. Plán byl i přes protesty jejich obyvatel v létě roku 2005 proveden. Zdejší osady včetně Nisanit byly vystěhovány a jejich zástavba zbořena. Stejně tak byla zničena průmyslová zóna Erez. Ještě v roce 2009 se uvádělo, že část lidí vystěhovaných z osad v severní části Pásma Gazy včetně Nisanit žila v provizorních podmínkách v Aškelonu.\n\nObyvatelstvo obce Nisanit bylo v databáziu Yesha popisováno jako sekulární. Šlo o sídlo střední velikosti, částečně městského charakteru. K 31. prosinci 2004 zde žilo 1120 lidí. Během roku 2004 populace obce vzrostla o 8,2 %.\n\n\n"}
{"id": "489674", "url": "https://cs.wikipedia.org/wiki?curid=489674", "title": "František Dvorník", "text": "František Dvorník\n\nFrantišek Dvorník (14. srpna 1893 Chomýž — 4. listopadu 1975 Chomýž) byl moravský kněz a historik, nejvýznamnější český byzantolog. \n\nPo absolvování Arcibiskupského gymnázia v Kroměříži studoval na katolické bohoslovecké fakultě v Olomouci, kde byl po dokončení studia v roce 1916 vysvěcen na kněze. Jako kněz krátce působil v Bílovci a ve Vítkově. Potom pokračoval ve studiích v Praze, odkud odešel do Paříže, kde studoval několik oborů současně. V roce 1926 získal na Sorbonně doktorát filosofie.\n\nPo návratu do Československa se v roce 1927 habilitoval a v roce 1928 se stal profesorem církevních dějin na Katolické teologické fakultě Univerzity Karlovy v Praze. Byl jedním ze zakladatelů Slovanského ústavu v Praze a spoluzaložil i vědeckou revui Byzantinoslavica. Za druhé světové války přednášel v Collège de France a na École des Hautes Études v Paříži. Od roku 1948 až do roku 1965 působil jako profesor byzantologie v Dumbarton Oaks Center na Harvardově univerzitě.\n\nPatřil k světově uznávaným byzantologům. Velmi významná jsou jeho práce o patriarchovi Fotiovi, která přispěly k pochopení a rehabilitaci této významné osobnosti. Během svého života byl oceněn velkým množstvím poct a čestných doktorátů předních světových univerzit (Paříž, Londýn). Zemřel 4. listopadu 1975 během svého pobytu v Československu a byl pochován v rodinné hrobce na hřbitově v Bílavsku pod Hostýnem. V roce 1992 obdržel in memoriam Řád T. G. Masaryka III. třídy.\n\n\n\n"}
{"id": "489682", "url": "https://cs.wikipedia.org/wiki?curid=489682", "title": "Brodec (přítok Vlašimské Blanice)", "text": "Brodec (přítok Vlašimské Blanice)\n\nBrodec je pravostranný přítok Vlašimské Blanice v okrese Benešov ve Středočeském kraji. Délka jeho toku činí 10,1 km. Plocha povodí měří 31,3 km².\n\nPotok Brodec pramení jižně od Načeradce v nadmořské výšce 560 m. Na horním a středním toku teče převážně severním směrem, protéká výše zmíněnou obcí a osadou Karhule. Na dolním toku pod vsí Křížov se potok zařezává mezi vrchy Velký Blaník (638 m) a Křížovská hůra (580 m) a obrací se na západ. V tomto úseku vytváří hlubší zalesněné údolí. Do Vlašimské Blanice se Brodec vlévá na jejím 31,1 říčním kilometru severně od Louňovic pod Blaníkem v nadmořské výšce 365 m.\n\n\nPrůměrný průtok u ústí činí 0,16 m³/s.\n"}
{"id": "489690", "url": "https://cs.wikipedia.org/wiki?curid=489690", "title": "Maureen Connollyová", "text": "Maureen Connollyová\n\nMaureen Catherine Connollyová Brinkerová, přezdívaná jako \"„Little Mo“\" \"(Malá Mo)\" (17. září 1934, San Diego, Kalifornie – 21. června 1969, Dallas, Texas) byla americká tenistka, ženská světová jednička a první hráčka v historii tenisu (druhou se stala Margaret Courtová (1970) a třetí Steffi Grafová (1988)), která získala v roce 1953 „čistý“ Grand Slam, tedy vyhrála všechny čtyři grandslamové turnaje v jedné kalendářní sezóně. Po nehodě byla nucena ukončit svou kariéru již v devatenácti letech. Zemřela ve třiceti čtyřech letech na karcinom žaludku.\nTřikrát v řadě zvítězila v anketě \"Nejlepší sportovkyně USA\" (1951, 1952, 1953). V roce 1969 byla uvedena do Mezinárodní tenisové síně slávy a v roce 1987 in memoriam do Mezinárodní síně slávy ženského sportu.\n\nNarodila se v kalifornském San Diegu. V dětství provozovala jezdectví, ale matka nebyla schopna hradit finanční náklady na tento sport, a proto si zvolila tenis.\n\nSe závodním tenisem začala jako žákyně ve věku deseti let. Prvním trenérem byl Wilbur Folsom, který jí přeorentoval držení rakety z levé ruky na pravou. Stala se výbornou hráčkou od základní čáry, se silným bekhendem a přesností úderů. Ve čtrnácti letech již vyhrála 56 za sebou jdoucích zápasů ve dvouhře a následující rok se stala nejmladší vítězkou juniorky na US Championships v historii.\nV roce 1951, ve věku šestnácti let, pak vyhrála ženskou dvouhru na US Championships, když ve finále porazila Shirley Fryovou a stala se tak historicky nejmladší šampionkou tohoto grandslamu.\n\nV sezóně 1953 začala trénovat s novým trenérem, kapitánem australského daviscupového družstva Harrym Hopmanem a jako první tenistka vůbec získala ve dvouhře všechny čtyři Grand Slamy během jedné tenisové sezóny. Ve finálových zápasech postupně porazila na Australian Championships Julii Sampsonovou Haywoodovou a Doris Hartovou na French Championships, Wimbledonu i US Championships. Na všech těchto čtyřech turnajích ztratila jen jeden set. Dalšími tenistkami, které tento výkon zopakovaly byly Američanka Margaret Courtová v roce 1970 a Němka Steffi Grafová v roce 1988.\n\nV roce 1954 obhájila tituly na French championships a ve Wimbledonu. 20. července 1954 dva týdny po zisku třetího titulu v řadě na nejslavnějším turnaji světa došlo k nehodě, která pro ni znamenala konec krátké, ale vynikající tenisové kariéry. Při projížďce na koni se střetla s nákladním autem, které ji vážně poranilo pravou nohu. Svou kariéru byla nucena ukončit již v devatenácti letech.\n\nZvítězila na posledních devíti grandslamových turnajích ve dvouhře, do kterých nastoupila s 50 výhrami v řadě. V období 1951 až 1954 také startovala za americký tým ve Wightman Cupu, kde vyhrála všech sedm zápasů ve dvouhře.\n\nJejí výsledky z ní udělaly „miláčka amerických médií“ a jednu z nejpopulárnějších osobností. Třikrát v řadě se stala \"Nejlepší sportovkyní USA\" (1951, 1952, 1953). V roce 1955 se provdala za amerického olympionika v jezdectví Normana Brinkera. Z manželství se narodily dvě dcery. Rodina žila v Texasu, kde také manželé založili nadaci pro rozvoj tenisových talentů „Maureen Connolly Brinker Foundation“.\n\nV roce 1966 jí byl diagnostikován karcinom žaludku. Po neúspěšné léčbě zemřela předčasně ve věku třiceti čtyřech let v texaském Dallasu 21. června 1969 a je pochovaná na hřbitově Sparkman-Hillcrest Memorial Park Cemetery v Dallasu.\n\nPodle Johna Olliffa a Lance Tingaye z \"Daily Telegraphu\" a \"Daily Mailu\" byla v první desítce ženského tenisu v období 1951 až 1954, na 1. místě klasifikována pak v letech 1952, 1953 a 1954. Na americkém žebříčku byla postavená na 1. místě v letech 1951 až 1953.\n\nBrinkerova základní škola v texaském Plano od 20. listopadu 1988 nese na její počest jméno tenistky.\n\nJejí životní příběh byl zfilmován v televizním snímku \"Little Mo\", ve kterém jí ztvárnila herečka Glynnis O'Connorová. Premiéra proběhla 5. září 1978 na stanici NBC.\n\n\n\n\n\n"}
{"id": "489691", "url": "https://cs.wikipedia.org/wiki?curid=489691", "title": "Necarim", "text": "Necarim\n\nNecarim (: נְצָרִים, jde o hebraizovanou variantu jména nedaleké palestinské obce Nuseirat, : Netzarim) byla izraelská osada v Pásmu Gazy, v Oblastní radě Chof Aza, která byla v roce 2005 vyklizena v rámci Izraelského plánu jednostranného stažení.\n\nNacházela se v nadmořské výšce cca 30 metrů v střední části Pásma Gazy. Necarim ležela cca 6 kilometrů jihozápadně od centra města Gaza, cca 75 kilometrů jihozápadně od centra Tel Avivu a cca 85 kilometrů jihozápadně od historického jádra Jeruzalému. Vesnice Necarim byla izolovanou izraelskou osadou, zcela obklopenou lidnatými palestinskými sídly (aglomerace města Gaza na severu a aglomerace města Dejr al-Bala včetně uprchlického tábora Nuseirat na jihu). Spojení s vlastním Izraelem vedlo po jediné místní komunikaci, která se křížila s hlavní palestinskou dopravní osou Pásma Gazy a pak vedla k hraničnímu přechodu Karni.\n\nNecarim ležela v Pásmu Gazy, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Vesnice byla založena už roku 1972. Tehdy ale šlo o osadu typu Nachal, tedy kombinace vojenského a civilního sídla. Teprve v roce 1984 byla proměněna na ryze civilní osadu, která zpočátku fungovala jako kolektivní zemědělský kibuc. Ten byl ale po několika letech zrušen a zdejší obyvatelé se věnovali zemědělství již na individuální bázi. Zemědělství bylo hlavní složkou místní ekonomiky. Osada hospodařila na rozsáhlých pozemcích a v skleníkových komplexech s pěstováním ovoce a zeleniny. Základní škola byla k dispozici v Bnej Acmon. Počátkem 21. století zde byla založena hesder ješiva, tedy vojenská náboženská přípravka s cca 20 studenty. U osady také fungoval lom na štěrkový kámen.\n\nBěhem 90. let 20. století byla vesnice místem častých střetů s Palestinci, zejména \"křižovatka Necarim\" cca 1,5 kilometru jihovýchodně od vlastní osady, kde se křížily dopravní trasy využívané Palestinci a Izraelci. Civilní doprava z a do osady musela být eskortována za pomoci izraelské armády. Trvale zde docházelo i k vážným palestinským útokům s oběťmi na životech. 11. listopadu 1994 zemřeli na křižovatce Necarim tři izraelští vojáci po sebevražedném útoků, ke kterému se přihlásil Palestinský islámský džihád. Už 19. listopadu 1994 byl na této křižovatce zabit další izraelský voják po střelbě z okolo projíždějícího automobilu. K tomuto útoku se přihlásil Hamas. 29. března 1995 zemřeli při sebevražedném útoku na konvoj vozů východně od Necarim dva Izraelci. Během Druhé intifády se bezpečnostní situace v celé oblasti dále výrazně zhoršila. 27. září 2000 byl poblíž osady zabit jeden izraelský voják. 14. února 2002 zabila mina položená do cesty konvoje mezi Necarim a hraničním přechodem Karni 3 vojáky. Mina zároveň vybuchla i pod civilním konvojem. 10. března 2002 zabil palestinský útočník přestrojený za pouhého námezdního dělníka přímo u vjezdu do Necarim 1 vojáka. Už 14. března 2002 pak při dalším útoku na civilní konvoj z Necarim doprovázený izraelskou armádou zemřeli 3 vojáci. K tomuto útoku se přihlásily Brigády mučedníků Al-Aksá a Demokratická fronta pro osvobození Palestiny. 9. listopadu 2002 padl při hlídkování okolo osady Necarim další voják. K zodpovědnosti za útok se přiznal Palestinský islámský džihád. 24. října 2003 pronikl přímo do osady, respektive do přilehlé základny izraelské armády palestinský útočník a zabil tři vojáky. K této akci se přihlásil Hamas a Palestinský islámský džihád.\n\nBěhem vlády Ariela Šarona byl zformulován plán jednostranného stažení, podle kterého měl Izrael vyklidit všechny osady v Pásmu Gazy. Plán byl i přes protesty jejich obyvatel v létě roku 2005 proveden. Zdejší osady včetně Necarim byly vystěhovány a jejich zástavba zbořena.\n\nČást obyvatel Necarim se pak usadila provizorně ve vesnici Jevul v Jižním distriktu, v Oblastní radě Eškol. Nedaleko od ní byla roku 2008 zahájena výstavba zcela nové osady nazvané Bnej Necarim (: בני נצרים, doslova \"Synové Necarim\"). Její výstavba zatím probíhá, ale výhledově se do ní mají přestěhovat evakuované rodiny z Necarim. Jde o součást širšího plánu na osidlování písčitých dun Cholot Chaluca v Negevské poušti.\n\nObyvatelstvo obce Necarim bylo v databáziu Yesha popisováno jako nábožensky založené. Šlo o menší sídlo vesnického typu, které počátkem 21. století zaznamenávalo výrazný populační nárůst, protože pro část izraelské společnosti se stalo symbolem. K 31. prosinci 2004 zde žilo 521 lidí. Během roku 2004 populace obce vzrostla o 20,6 %.\n\n\n"}
{"id": "489693", "url": "https://cs.wikipedia.org/wiki?curid=489693", "title": "Karel Urbánek (politik)", "text": "Karel Urbánek (politik)\n\nKarel Urbánek (* 22. března 1941 Bojkovice) je bývalý český komunistický politik, který byl v období sametové revoluce v listopadu 1989 zvolen posledním generálním tajemníkem Ústředního výboru Komunistické strany Československa.\n\nPo ukončení studia na Železniční průmyslové škole ve Valticích byl v letech 1962 až 1973 zaměstnán u železnice jako výpravčí a přednosta železničních stanic, poté pracoval ve stranických funkcích KSČ.\nOd roku 1974 působil v různých stranických funkcích na Jihomoravském krajském výboru KSČ na oddělení průmyslu i jako vedoucí oddělení, poté byl tajemníkem Městského výboru KSČ v Brně.\n\nOd roku 1984 stál v čele Městského výboru KSČ v Brně (Ústav pro studium totalitních režimů uvádí, že stál v čele Krajského výboru KSČ v Brně), o dva roky později se dostal do Ústředního výboru KSČ. Zastával funkci vedoucího politicko-organizačního oddělení a předsedy Výboru pro řízení stranické práce v českých zemích.\n\n20. dubna 1989 byl zvolen za volební obvod Brno-město-východ poslancem České národní rady jako náhradník za bývalého předsedu vlády České socialistické republiky Josefa Korčáka.\n\n24. listopadu 1989 byl po odstoupení Miloše Jakeše zvolen jeho nástupcem ve funkci generálního tajemníka ÚV KSČ. Značnou podporu tehdy měl i bývalý předseda československé vlády Lubomír Štrougal (podporoval ho i sám Urbánek jako „zkušeného a rozumného politika“), k Urbánkovu zvolení vedla intervence prezidenta Gustáva Husáka.\n\nO den později vystoupil v Československé televizi, kde připustil chyby komunistického vedení, vyzval k dialogu se všemi stranami, ale trval na udržení socialismu a varoval před vyhrocením situace. 28. listopadu ale na vystoupení na pražském aktivu funkcionářů KSČ znovu varoval před skupinami, které se zmocnily revoluce a chtějí obrátit zemi od socialismu. Aktiv se postavil na Urbánkovu stranu a vyzval k tomu, aby protestující občané neúčastí v chystané generální stávce rovněž podpořili Urbánka a jeho směřování ve vedení KSČ. O dva dny později ale Urbánka jako člena bývalého Jakešova vedení odmítli např. studenti ve \"Výzvě všem poctivým komunistům\". Při různých příležitostech se Urbánek vyjadřoval, že KSČ pod jeho vedením hodlá navazovat na myšlenky pražského jara 1968.\n\nOd 3. do 5. prosince byl Urbánek s dalšími komunisty v Moskvě na setkání zástupců členských zemí Varšavské smlouvy, kde jednal i s Michailem Gorbačovem. O Gorbačovově reakci média neinformovala.\n\n6. prosince komunisté iniciovali první dvoustranné jednání se zástupci Občanského fóra a Veřejnosti proti násilí zastoupené Václavem Havlem, Petrem Millerem, Petrem Pithartem, Jánem Budajem a Milanem Kňažkem. Urbánek doprovázený Vasilem Mohoritou a mluvčím ÚV Josefem Horou se postavil vstřícně k jejich požadavkům a nabídl jim, aby navrhli kandidáty na místa ve vládě. Na protistranu tak ale zapůsobil slabě (Havel ho označil za „nastrčeného blouznivce, kterého zřejmě míní Mohorita nahradit“) a ta záhy začala zvyšovat své požadavky.\n\nAktivněji ve vyjednávání s nekomunistickou opozicí vystupoval předseda vlády Ladislav Adamec, což se později projevilo i tím, že když došlo na mimořádném sjezdu KSČ k reorganizaci vedoucích funkcí a post generálního tajemníka ÚV KSČ byl nahrazen předsedou strany, zvolili do této role delegáti 20. prosince právě Adamce.\n\nUrbánek ještě do června 1990 vykonával funkci v čele Ústřední a revizní komise KSČ, poté politickou kariéru ukončil. Byl delší dobu nezaměstnaný, než začal podnikat a následně odešel do důchodu. Zůstal členem Komunistické strany Čech a Moravy.\n\nUrbánkovo působení v čele KSČ kritizoval v následujících letech např. Miroslav Štěpán, který jeho zvolení označil za „československý model troubu do čela“. Někdy se uvádí, že přispěl významně k tomu, že proti sametové revoluci nezasáhla armáda, sám tvrdil, že to byla podmínka jeho nástupu do funkce. Někteří pamětníci to zpochybňují – např. Michal Malý, poslanec v letech 1990–1992.\n\nK březnu 2016 je uváděn jako člen ZO KSČM 3023.\n\n"}
{"id": "489696", "url": "https://cs.wikipedia.org/wiki?curid=489696", "title": "Corrado Cattani", "text": "Corrado Cattani\n\nInspektor Corrado Cattani je hlavní postavou italského více než 50dílného seriálu Chobotnice režiséra Damiana Damianiho, točeného v deseti sériích v letech 1984–2001 a pojednávajícího o boji proti sicilské mafii. V seriálu tuto postavu, vystupující do 4. série (1989), ztvárnil italský herec Michele Placido, v českém dabingu Jan Kanyza. \n\nJiž od uvedení první série čelila italská televize Rai Uno i představitel hlavní role mnoha výhrůžkám od mafiánských organizací, a proto další série byly točeny převážně na utajených místech v zahraničí. V posledním díle 4. série mafie zvítězila nad spravedlností a inspektora Cattaniho zabila. Tento závěr vzbudil mimořádný ohlas diváků z celého světa. Michele Placido však roli v dalších sériích odmítl a pokračování seriálu bez něj bylo výrazně méně úspěšné. \n\nAutorem námětu filmu byl Sandro Petraglia. Skutečnými předlohami postavy Cattaniho mohli být mimo jiné italští prokurátoři Rocco Chinnici, Giovanni Falcone či Paolo Borsellino, kteří se stali symboly boje proti italské Cosa Nostra. Všichni tři byli mafií zavražděni (Chinnici v roce 1983, Falcone v květnu 1992 a Borsellino v červenci 1992), zatímco Cattaniho mafie nechá zastřelit ve finální scéně 4. série seriálu Chobotnice, natočené roku 1989.\n\nJméno inspektora Cattaniho se objevuje (někdy i v počeštěných verzích jako Korado Katani, Korádo Katány atd.) v rozšířené dětské společenské hře známé například pod názvy Městečko Palermo, Městečko Palermo usíná nebo Mafie.\n"}
{"id": "489698", "url": "https://cs.wikipedia.org/wiki?curid=489698", "title": "FAA", "text": "FAA\n\nZkratka FAA může znamenat:\n\nLetecký úřad, orgán nebo organizace, pověřená státem k vykonávání dozoru nad letectvím.\n"}
{"id": "489701", "url": "https://cs.wikipedia.org/wiki?curid=489701", "title": "ICS", "text": "ICS\n\nZkratka ICS může znamenat:\n\n\n\n"}
{"id": "489703", "url": "https://cs.wikipedia.org/wiki?curid=489703", "title": "Bobby Orr", "text": "Bobby Orr\n\nRobert Gordon Orr, OC (* 20. března 1948 Parry Sound, Ontario) je bývalý profesionální kanadský hokejista. Hrál na pozici obránce a je znám jako jeden z nejlepších hráčů hokejové historie. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. V NHL hrál dvě sezony za Chicago Blackhawks a zbytek kariéry za Boston Bruins.\n\nDvakrát vyhrál Stanley Cup. Nejprve v roce 1970, kdy s týmem Boston Bruins porazili ve finále St. Louis Blues a poté v roce 1972, kdy vyřadili New York Rangers. V obou případech vstřelil vítězné góly a vyhrál Conn Smythe Trophy pro nejužitečnějšího hráče play-off. Do finále se s Boston Bruins dostal ještě jednou, v roce 1974, kdy ale neuspěli proti Philadelphia Flyers. Osmkrát v řadě výhrál Norris Trophy pro nejlepšího obránce ligy, což je stále platný rekord. Také je stále jediným obráncem, který vyhrál Art Ross Trophy pro vítěze bodování ligy, kterou vyhrál dvakrát. Mezi obránci stále drží rekord v počtu bodů a asistencí v jedné sezoně. Také vyhrál třikrát za sebou Hart Trophy pro nejužitečnějšího hráče ligy.\n\nPo ukončení kariéry se stal hráčským agentem, společně s Paulem Krepelkou a Rickem Curranem v roce 2002 založil Orr Hockey Group, která reprezentuje 33 aktivních hráčů v NHL, mezi něž patří Eric Staal, Cam Ward, Jeff Carter a Jason Spezza.\n\nNarodil se v Parry Soundu, v kanadské provincii Ontario a již od dětství měl v hokeji talent, který objevili skouti Boston Bruins na turnaji v Ontariu, což přimělo tým přispět 1 000 dolarů jeho týmu a získat na něj práva. Ve čtrnácti podepsal s Boston Bruins smlouvu a v šestnácti se připojil k týmu Oshawa Generals v Ontario Hockey Association. Pravidla NHL zakazovala hráčům mladším osmnácti let hrát v této lize a tak musel čekat. Ve třetí sezoně vyhrál s Generals J. Ross Robertson Cup pro vítěze OHA a v roce 1966 vyhrál Memorial Cup pro nejlepší kanadský juniorský tým. V poslední sezoně s Generals zaznamenal v průměru 2 body za zápas. První smlouva s Boston Bruins mu zajistila 25 000 dolarů.\n\nVe své první profesionální sezoně vyhrál Calder Memorial Trophy pro nejlepšího nováčka NHL. Přestože Boston Bruins skončili na posledním místě, s jeho příchodem se tým dosáhl vzestupu, v dalších devětadvaceti sezonách se vždy dostali do play-off. V prvním roce v týmu vyhrál Norris Trophy pro nejlepšího obránce ligy. Harry Howell z New York Rangers řekl, že je rád, že to stihl, protože Orr ji bude vyhrávat od další sezony až do konce kariéry.\n\nV roce 1968 kvůli zranění odehrál pouze 46 zápasů, i přesto získal první ze svých rekordních osmi Norris Trophy v řadě. V roce 1970 nasbíral 120 bodů a stal se prvním obráncem, který vyhrál Art Ross Trophy pro vítěze bodování ligy. Stále je jediným obráncem, kterému se to povedlo. Kromě Art Ross Trophy a Norris Trophy vyhrál v této sezoně také Hart Trophy pro nejužitečnějšího hráče základní části sezony a později také Conn Smythe Trophy pro nejužitečnějšího hráče play-off. Stal se tak prvním hráčem, který vyhrál čtyři hlavní trofeje NHL.\n\nV sezoně 1970 vedl Boston Bruins k zisku Stanley Cupu. Dne 10. května 1970 skóroval ve finále Stanley Cupu asi nejznámějším gólem hokejové historie, kterým tým Boston Bruins získal první Stanley Cup od roku 1941. Na gól nahrával po čtyřiceti sekundách v první části prodloužení Derek Sanderson. Když obránce St. Louis Blues Noel Picard viděl, že puk se dostává za brankáře Glenna Halla, podrazil Orra a ten s rukama nahoře, radující se z gólu letěl vzduchem. Fotografie která let zachytila vyhrála mnoho soutěží.\n\nV roce 1971 byli Boston Bruins ještě silnější. V sezoně se jim povedlo překonat mnoho ofenzivních rekordů. Orr byl druhý v kanadském bodování soutěže, přesto vytvořil nový a stále platný rekord pro počet bodů v jedné sezoně zaznamenaný obráncem a pro statistiku plus-minus pro jakoukoliv pozici – +124. Boston Bruins se tak stali tím největším kandidátem na Stanley Cup, v play-off je ale zaskočili Montreal Canadiens s nováčkem Kenem Drydenem v brance. V roce 1972 vyhráli Boston Bruins další Stanley Cup, autorem vítězného gólu byl opět Bobby Orr. Ten vyhrál již podruhé Conn Smythe Trophy pro nejužitečnějšího hráče play-off. V roce 1973 se na jeho počtu zápasů nepříjemně projevily stále se zhoršující problémy se zraněným kolenem. I přesto dovedl Boston Bruins do finále Stanley Cupu, kde ovšem prohráli s Philadelphia Flyers.\nV roce 1976 byl i přes několik operací kolene, kvůli kterým hrál v bolestech vyhlášen nejužitečnějším hráčem na mezinárodní soutěži Canada Cup.\n\nBoston Bruins mu nabídli lukrativní nabídku, kde nabízeli i 18procentní podíl na vlastnictví Boston Bruins. Orrův agent a ředitel NHLPA Alan Eagleson mu ale řekl, že Chicago Blackhawks mají pro něj lepší nabídku. Říká se, že Eagleson neřekl Orrovi o podílu na vlastnictví týmu Boston Bruins. Don Cherry, který byl v té době trenérem Boston Bruins řekl, že Orr nepodepsal novou smlouvu s Boston Bruins, protože měl plnou důvěru v Eaglesonovi, často prý říkal, že je jako jeho bratr. Ve třech sezonách s Blackhawks odehrál kvůli četným zraněním pouhých 26 zápasů a poté v roce 1979 ukončil kariéru. Během kariéry vstřelil 270 gólů, měl 645 asistencí v 657 zápasech a 953 trestných minut. Pouze Wayne Gretzky, Mario Lemieux a Mike Bossy měli za své kariéry lepší průměr bodů na zápas.\n\nInspiroval hokejovou veřejnost svou schopností útočit i bránit, což před jeho příchodem do NHL nebylo mezi obránci zvykem. Byl velmi rychlý, především zrychlení a tak se uměl pohybovat ve volném prostoru. Stanovil skoro všechny rekordy pro obránce.\n\nV kontrastu s pouze defenzivní hrou obránců v 50. a 60. letech, vynikal v bruslení a forecheckingu. Jeho forechecking mu umožnil být přesně tam, kde je puk, což mu umožnilo nejen skórovat, ale také skvěle bránit. Kouč a generální manažer Boston Bruins Harry Sinden řekl, že se stal hvězdou už když hráli národní hymnu na jeho prvním zápase.\n\nVýhodou bylo, že téměř celou kariéru odehrál v Boston Garden, která byla asi o tři metry kratší a o přes půl metru užší než standardní kluziště v NHL. To mu právě při forecheckingu umožnilo se vrátit daleko rychleji než bylo zvykem. Jeho styl hry nebyl šetrný k jeho kolenům, což mu výrazně zkrátilo kariéru.\nV roce 1978 postoupil několik operací kolene a protože měl problémy s chůzí i bruslením, rozhodl se ukončit kariéru. Svůj poslední gól vstřelil 28. října 1978 na detroitském Olympia Stadium. NHL pro něj zrušila čekací lhůtu tří let a už v jednatřiceti letech ho uvedla do Hokejové síně slávy. Je tak jedním z desíti hráčů, kteří byli uvedeni bez čekání. Gordie Howe řekl, že ztráta Bobbyho Orra je největší ztráta, kterou kdy NHL utrpěla. Hodně pomohl k popularizaci ledního hokeje v severní Americe. V lednu 1979 bylo jeho číslo 4 vyřazeno týmem Boston Bruins. Při této příležitosti, diváci v Boston Garden nepřestaly tleskat a tak musel být zbytek večerního programu zrušen.\n\nJe věrný bývalým hráčům a personálu Boston Bruins. Když se jeho bývalý spoluhráč Derek Sanderson ocitl v závislosti na alkoholu, drogách a bez peněz, Orr utratil své vlastní peníze na zaplacení kompletní rehabilitace. Později spolu založili vlastní business, kdy se starali o finance jiným hráčům. Pomohl také bývalému asistentovi trenéra Boston Bruins Johnu Forristallovi, když ho Tampa Bay Lightning v roce 1994 vyhodili za alkoholismus. Poté co se Forristall vrátil do Bostonu, dostal se do potíží s bratrem a byl nezaměstnaný. Navíc mu byl zjištěn nádor mozku. Orr mu nabídl bydlení v jeho domě až do smrti. Forristall zemřel v jednapadesáti letech. Jeho jméno je Kanadském chodníku slávy. V roce 1979 se stal důstojníkem Řádu Kanady.\n\nPozději hrál jednu z hlavních rolí v kriminálním případu jeho právníka Alana Eaglesona. Sice o něm říkal, že je jako jeho vlastní bratr, ale když zjistil, že mu neříkal pravdu, tak změnil názor a přátelství ukončil. Nezávislý účetní po ukončení jeho kariéry zjistil, že mu hrozí bankrot a to i přesto, že měl jeden z nejvyšších platů té doby. Díky podporám a práci s veřejností se z finančních problémů dostal.\n\nKromě úmyslného mýlení svých klientů o podmínkách kontraktů také zneužíval NHLPA ke svému obohacení. Později byl Eagleson obviněn jak v Spojených státech amerických, tak v Kanadě a byl odsouzen k osmnácti měsícům vězení, z nichž si odseděl pouze šest. Byl jedním z devatenácti hráčů, kteří oznámili, že odejdou z Hokejové síně slávy pokud odtamtud nebude Eagleson vyhozen. Ten nakonec odešel v roce 1998, krátce po jeho obvinění.\n\nPo řadu let si vybíral nejlepší hráče z kanadských juniorských lig spadajících pod CHL, které stavěl proti výběru bývalého trenéra Boston Bruins Dona Cherryho. Cherry ho považuje za nejlepšího hráče hokejové historie. Byl jedním z dvanácti nosičů olympijské vlajky na zahajovacím ceremoniálu olympijských her 2010 ve Vancouveru.\n\nPo hráčské kariéře Orr sloužil jako asistent trenéra Chicago Blackhawks a jako konzultant NHL a Hartford Whalers. Mnoho let strávil jako bankovní manažer v Bostonu.\n\nPozději se stal hráčským agentem, když si jednu agenturu koupil v roce 1996. V roce 2002 se bostonská agentura Orr Hockey Group, většinově vlastněná Orrem stala nezávislou. Nejznámější hráči jsou Eric Staal, Jason Spezza, Jordan Staal, Nathan Horton, Rick DiPietro, Marc Staal, Jeff Carter, Tomáš Kaberle, Steve Downie, Anthony Stewart nebo Colton Orr.\n\nS manželkou Peggy má dvě děti, ani jedno z nich se nevěnuje hokeji. Své soukromí si chránil.\n\nMezi obránci je momentálně šestý v počtu gólů v kariéře, jedenáctý v počtu asistencí a devátý v počtu bodů.\nMezi hráči všech postů je momentálně padesátýprvní v počtu asistencí a osmdesátý v počtu bodů.\nV sezoně 1974–75 se stal prvním obráncem, který v jedné sezoně vstřelil 40 gólů.\nMezi lety 1968 a 1975 byl pokaždé jmenován do Prvního výběru hvězd NHL.\nV roce 1967 byl jmenován do Druhého výběru hvězd NHL.\nV roce 1967 získal Calder Trophy pro nejlepšího nováčka sezony.\nMezi lety 1968 a 1975 vyhrál osmkrát v řadě Norris Trophy pro nejlepšího obránce sezony.\nV letech 1970 a 1975 vyhrál Art Ross Trophy pro vítěze kanadského bodování základní části sezony.\nMezi lety 1970 a 1972 vyhrál třikrát v řadě Hart Trophy pro nejužitečnějšího hráče základní části sezony.\nV letech 1970 a 1972 vyhrál Conn Smythe Trophy pro nejužitečnějšího hráče play-off, stal se prvním hráčem, který trofej vyhrál dvakrát.\nV letech 1970 a 1972 vyhrál Stanley Cup.\nV letech 1970 a 1972 vyhrál kromě Stanley Cupu také Norris Trophy, Art Ross Trophy, Hart Trophy a Conn Smythe Trophy a stal se prvním hráčem v historii, který vyhrál všechny tyto hlavní trofeje v jedné sezoně.\nMezi lety 1968 a 1973 a v roce 1975 hrál Utkání hvězd NHL.\nV roce 1970 vyhrál Lou Marsh Trophy pro nejlepšího kanadského sportovce roku.\nMezi lety 1969 a 1975 pokaždé, kromě roku 1973 vedl ligu ve statistice plus/minus.\nV roce 1975 získal Lester B. Pearson Award pro nejužitečnějšího hráče ligy podle NHLPA.\nV roce 1976 byl jmenován nejužitečnějším hráčem Canada Cupu.\nV roce 1979 se stal důstojníkem Řádu Kanady.\nV roce 1979 získal Lester Patrick Trophy za příspěvek k rozvoji ledního hokeje v USA.\nV roce 1979 se stal nejmladším člověkem, který byl uveden do Hokejové síně slávy.\nV roce 1970 obdržel ocenění \"Sportovec roku\" od magazínu Sports Illustrated.\nČtenáři novin Boston Globe ho zvolili nejvýznamnějším sportovcem v historii Bostonu.\nV roce 1997 byl hokejovým magazínem The Hockey News zvolen druhým nejlepším hráčem hokejové historie, před něj se dostal pouze Wayne Gretzky.\nV roce 1999 ho televizní stanice ESPN zvolila 31. nejvýznamnějším sportovcem 20. století.\n\nNejvíce bodů zaznamenaných obráncem v jedné sezoně (139 v sezoně 1970–71).\nNejvíce asistencí zaznamenaných v jedné sezoně obráncem (102 v sezoně 1970–71).\nNejlepší statistika plus/minus v jedné sezoně (+124 v sezoně 1970–71).\nSpoludržitelem rekordu pro nejvíce asistencí zaznamenaných v jednom zápase obráncem (6).\nMezi lety 1971 a 1981 byl držitelem rekordu pro nejvíce asistencí v jedné sezoně (102, překonali ho Wayne Gretzky a Mario Lemieux, stále drží tento rekord mezi obránci.\nMezi lety 1971 a 1986 držel rekord pro nejvíce gólů zaznamenaných v jedné sezoně obráncem (37, překonal ho Paul Coffey).\n\nNejlepší statistiky v kariéře jsou napsány tučně.\n\n"}
{"id": "489710", "url": "https://cs.wikipedia.org/wiki?curid=489710", "title": "Kanín", "text": "Kanín\n\nKanín je vesnice v okrese Nymburk, je součástí obce Opolany. Nachází se asi 1,7 km na jihozápad od Opolan. Prochází tudy železniční trať Velký Osek - Choceň. Kolem vesnice protéká řeka Cidlina. Je zde evidováno 111 adres.\n\nPrvní písemná zmínka o vesnici pochází z roku 1227.\n\n"}
{"id": "489711", "url": "https://cs.wikipedia.org/wiki?curid=489711", "title": "Opolánky", "text": "Opolánky\n\nOpolánky jsou vesnice v okrese Nymburk, jsou součástí obce Opolany. Nachází se asi 1,5 km na východ od Opolan. Leží mezi řekou Cidlinou a Sánským kanálem. Je zde evidováno 91 adres. \n\nPrvní písemná zmínka o vesnici pochází z roku 1790.\n\nDle archeologického výzkumu v letech 1965–1966 a 1969–1971 se v katastru Opolánek nacházelo pravěké a slovanské sídliště, a to v poloze „Staré Badry“. V raném středověku bylo sídliště i opevněno. Fortifikace se skládala z palisádové hradby a příkopu. Dnes již nejsou žádné pozůstatky tohoto původně dvojitého opevnění patrné.\n\nJako důkaz osídlení v oblasti Opolánky lze poukázat na nález litého avarsko-slovanského kování s motivem gryfa (ptáka Noha), z doby stěhování národů ve 4. až 6. století.\n\n"}
{"id": "489712", "url": "https://cs.wikipedia.org/wiki?curid=489712", "title": "Oškobrh (Opolany)", "text": "Oškobrh (Opolany)\n\nOškobrh je vesnice v okrese Nymburk, je součástí obce Opolany. Nachází se asi 1,9 km na severovýchod od Opolan. Leží na úpatí stejnojmenného kopce. Je zde evidováno 49 adres.\n\nPrvní písemná zmínka o vesnici pochází z roku 1352.\n\n\n"}
{"id": "489713", "url": "https://cs.wikipedia.org/wiki?curid=489713", "title": "Zprostředkovatel", "text": "Zprostředkovatel\n\nZprostředkovatel se zabývá zprostředkováním, nabízí tedy zprostředkovatelské služby. Zprostředkovává obchody nebo i jiné dohody mezi stranami:\n\nZprostředkovatel své služby poskytuje na základě smlouvy, například o zastoupení, typicky komisionářské.\nZprostředkovateli tím vznikají povinnosti, zpravidla:\n\nZprostředkovatel případně také zároveň může vůči svému zákazníkovi vystupovat v roli poradce, poskytovat mu službu poradenství. Ovšem v takových případech se může dostávat do střetu zájmů: Jeho doporučení zákazníkovi by pak mohla být ovlivněna například různými výšemi provizí z různých zprostředkovávaných/doporučovaných produktů (služeb, zboží, nebo i lidí).\n\nNejen z tohoto důvodu v oblastech zprostředkování\n"}
{"id": "489714", "url": "https://cs.wikipedia.org/wiki?curid=489714", "title": "Chvalovice (Kovanice)", "text": "Chvalovice (Kovanice)\n\nChvalovice je vesnice v okrese Nymburk, je součástí obce Kovanice. Nachází se 1 km na jihovýchod od Kovanic. Vesnicí prochází původní silnice I/38, která je nyní vedena východně obchvatem. Na severu obtéká vesnici řeka Labe. Je zde evidováno 124 adres.\n\nPrvní písemná zmínka o vesnici pochází z roku 1390.\n\n"}
{"id": "489717", "url": "https://cs.wikipedia.org/wiki?curid=489717", "title": "Srbce (Okřínek)", "text": "Srbce (Okřínek)\n\nSrbce je vesnice v okrese Nymburk, je součástí obce Okřínek. Nachází se 1 km na východ od Okřínku. Je zde evidováno 28 adres.\n\nPrvní písemná zmínka o vesnici pochází z roku 1413.\n\n"}
{"id": "489718", "url": "https://cs.wikipedia.org/wiki?curid=489718", "title": "Doubrava (Kostomlátky)", "text": "Doubrava (Kostomlátky)\n\nDoubrava je vesnice v okrese Nymburk, je součástí obce Kostomlátky. Nachází se asi 1,7 km na jihozápad od Kostomlátek. Na jihu vesnici obtéká řeka Labe. Je zde evidováno 68 adres.\n\nPrvní písemná zmínka o vesnici pochází z roku 1720.\n\n"}
{"id": "489719", "url": "https://cs.wikipedia.org/wiki?curid=489719", "title": "Chris Pronger", "text": "Chris Pronger\n\nChris Pronger, celým jménem Christopher Robert Pronger (* 10. říjen 1974, Dryden, Ontario, Kanada) je bývalý kanadský hokejista, naposledy hrál ve NHL Philadelphia Flyers na postu obránce.\n\nJe členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa). U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\nV roce 1993 jej v úvodním draftu NHL vybral dnes již neexistující klub Hartford Whalers v prvním kole, jako druhého v celkovém pořadí. Již v následující sezóně se dostal v dresu Hartfordu na led NHL a odehrál za tento klub celkem dvě sezóny. Od sezóny 1995/96 až 2003/04 hrál za tým St. Louis Blues. Před sezónou 2005/06 přestoupil do klubu Edmonton Oilers. Uzavřel smlouvu na pět let v hodnotě 6,25 milionu dolarů ročně. Stal se tak nejdražším hráčem svého mužstva a jedním z nejdražších hráčů NHL vůbec. Hraje s číslem 44. Před sezónou 2006/07 přestoupil do klubu Anaheim Ducks a s tímto klubem získal Stanley Cup. V sezóně 2007/08 se stal kapitánem mužstva. V roce 2011 dostal pukem do oka a za 2 roky ukončil kariéru. Smlouva mu ale nebyla ukončena a za další dva roky se stal oficiálním hráčem Arizony, i když za ni už asi nenastoupí.\n\nChris Pronger získal v dresu Kanadského národního mužstva zlatou medaili na zimních olympijských hrách 2002 v Salt Lake City. Kanadu reprezentoval i na zimních olympijských hrách 1998 v Naganu a zimních olympijských hrách 2006 v Turíně.\n\n"}
{"id": "489720", "url": "https://cs.wikipedia.org/wiki?curid=489720", "title": "Šnepov", "text": "Šnepov\n\nŠnepov je vesnice v okrese Nymburk, je součástí obce Ostrá. Nachází se asi 2,7 km na východ od Ostré. Vesnicí prochází silnice II/331, na jihu obtéká vesnici řeka Labe. Je zde evidováno 47 adres.\n\nOsada byla založena jako rybářská roku 1709 Františkem Antonínem Šporkem u tehdy rozlehlého rybníka, jehož hráz tvořila dnešní silnice do Kostomlat. Jméno osada dostala z německého tj. sluka, patrně dle přítomnosti těchto ptáků. Šnepov měl osm usedlostí. První z nich byla rybárna. Rybník obklopoval osadu ze dvou stran. Napájen byl Hronětickým potokem tekoucím od Rozkoše, kde byl mlýn. Rybník je znázorněn ještě na Müllerova mapě Čech z roku 1720, naopak na I. vojenské mapování z let 1764–1768 již jej nenajdeme. Jižně od hráze se táhly až k Labi a zřícenině hradu Mydlovar doubravy s prastarými duby. Posledního velikána nechala pro sešlost v roce 1874 pokácet tehdejší majitelka panství Lysá kněžna Štěpánka z Rohanů. Dle kronikáře přijal dub do svého dutého kmene dvě desítky poutníků, kteří sem každoročně konali pouť zvanou Slavnosti sněženek.\n\n"}
{"id": "489721", "url": "https://cs.wikipedia.org/wiki?curid=489721", "title": "Velké Výkleky", "text": "Velké Výkleky\n\nVelké Výkleky jsou součástí obce Běrunice v okrese Nymburk. Nachází se asi 1,2 km na severovýchod od Běrunic. Je zde evidováno 101 adres.\n\nPrvní písemná zmínka o vesnici pochází z roku 1369.\n\n"}
{"id": "489722", "url": "https://cs.wikipedia.org/wiki?curid=489722", "title": "Electronic communication network", "text": "Electronic communication network\n\nECN, : Electronic communication network, jsou elektronické trhy, obchodní transakční systémy, burzy online. Především v USA jsou ECN protipólem obchodování \"na parketu\".\n\nAčkoli jednotlivé sítě, sdílí svá obchodní data, každé ECN má jiné technické a SW možnosti, což se projeví především při podávání speciálních pokynů.\n\n\n"}
{"id": "489723", "url": "https://cs.wikipedia.org/wiki?curid=489723", "title": "Vlkov nad Lesy", "text": "Vlkov nad Lesy\n\nVlkov nad Lesy je vesnice v okrese Nymburk, je součástí obce Běrunice. Nachází se asi 4,7 km na severovýchod od Běrunic. Je zde evidováno 59 adres.\n\nRoku 1950 byla tehdejší obec Vlkov, ležící poblíž Městce Králové, z dosavadního názvu Vlkov přejmenována na Vlkov nad Lesy pro rozlišení od další obce Vlkov, ležící poblíž Poděbrad rovněž v tehdejším okrese Poděbrady, která byla přejmenována na Vlkov pod Oškobrhem.\n\nPrvní písemná zmínka o vesnici pochází z roku 1369.\n\nLeží zde jako jediný v ČR polodřevěný lovecký zámeček z druhé poloviny 18. století. Bývalým majitelem byl František Ferdinand Kinský. Jednalo se o jednopatrovou, pozdně barokní budovu z části zděnou, z části roubenou, krytou šindelovou mansardou. Původní vzhled se příliš nezměnil, je pěkně udržován, jen šindelová krytina byla nahrazena azbestocementovou. Veřejnosti není přípustný. \n\nKostel Narození sv. Jana Křtitele pochází z druhé poloviny 14. století (udává se rok 1362). V druhé polovině 19. století přestavěn v novogotickém slohu. Zvony měl původně tři, dnes již jen dva. Velký z roku 1657, kdy byl znovu přelit po požáru, a malý, tak zvaný umíráček. Kostel sv. Jana křtitele ve Vlkově nad Lesy byl 17. února 2014 zapsán jako kulturní památka ČR včetně mobiliáře (zvony, oltář, varhany).\n\n"}
{"id": "489724", "url": "https://cs.wikipedia.org/wiki?curid=489724", "title": "Běruničky", "text": "Běruničky\n\nBěruničky je vesnice v okrese Nymburk, je součástí obce Běrunice. Nachází se asi 1,8 km na sever od Běrunic. Je zde evidováno 41 adres.\n\nPrvní písemná zmínka o vesnici pochází z roku 1395.\n\n"}
{"id": "489726", "url": "https://cs.wikipedia.org/wiki?curid=489726", "title": "Vápensko", "text": "Vápensko\n\nVápensko je vesnice v okrese Nymburk, součást obce Kostomlaty nad Labem. Nachází se 4 km na severozápad od Kostomlat. Na východě obtéká vesnici řeka Vlkava. Je zde evidováno 34 adres.\n\nVesnice je typická svou kruhovitou návsí – tzv. okrouhlice. Její půdorys je evidovaný jako kulturní památka.\n\nPrvní písemná zmínka o vesnici pochází z roku 1720.\n\n"}
{"id": "489728", "url": "https://cs.wikipedia.org/wiki?curid=489728", "title": "Hronětice", "text": "Hronětice\n\nHronětice je vesnice v okrese Nymburk, součást obce Kostomlaty nad Labem. Nachází se 2 km na sever od Kostomlat nad Labem. Vesnicí protéká řeka Vlkava. Je zde evidováno 86 adres.\n\nV katastrálním území Hronětice leží i vesnice Vápensko.\n\nPrvní písemná zmínka o vesnici pochází z roku 1545.\n\n\n"}
{"id": "489729", "url": "https://cs.wikipedia.org/wiki?curid=489729", "title": "Lány (Kostomlaty nad Labem)", "text": "Lány (Kostomlaty nad Labem)\n\nLány je vesnice v okrese Nymburk, je součástí obce Kostomlaty nad Labem. Nachází se asi 0,9 km na sever od Kostomlat nad Labem. Vesnicí prochází Silnice II/331. Je zde evidováno 58 adres.\n\nV katastrálním území Lány u Kostomlat nad Labem leží i část obce Rozkoš.\n\nPrvní písemná zmínka o vesnici pochází z roku 1545.\n\n"}
{"id": "489731", "url": "https://cs.wikipedia.org/wiki?curid=489731", "title": "Rozkoš (Kostomlaty nad Labem)", "text": "Rozkoš (Kostomlaty nad Labem)\n\nRozkoš je vesnice v okrese Nymburk, je součástí obce Kostomlaty nad Labem. Nachází se asi 1,9 km na severozápad od Kostomlat nad Labem. Vesnicí prochází Hronětický náhon. Je zde evidováno 45 adres.\n\nPrvní písemná zmínka o vesnici pochází z roku 1720.\n\n"}
{"id": "489733", "url": "https://cs.wikipedia.org/wiki?curid=489733", "title": "Ostrov (Úmyslovice)", "text": "Ostrov (Úmyslovice)\n\nOstrov je vesnice v okrese Nymburk, je součástí obce Úmyslovice. Nachází se 1 km na jih od Úmyslovic. Je zde evidováno 14 adres.\n\nPrvní písemná zmínka o vesnici pochází z roku 1777.\n\n"}
{"id": "489734", "url": "https://cs.wikipedia.org/wiki?curid=489734", "title": "Nový (Městec Králové)", "text": "Nový (Městec Králové)\n\nNový je vesnice v okrese Nymburk, je součástí obce Městec Králové. Nachází se asi 3,6 km na východ od Městce Králového. Vesnicí prochází Silnice II/324. Je zde evidováno 46 adres.\n\nPrvní písemná zmínka o vesnici pochází z roku 1815.\n\n"}
{"id": "489735", "url": "https://cs.wikipedia.org/wiki?curid=489735", "title": "Vinice (Městec Králové)", "text": "Vinice (Městec Králové)\n\nVinice je vesnice v okrese Nymburk, která je součástí obce Městec Králové. Nachází se asi 2,1 km na sever od Městce Králového. Na jihu vesnici obtéká Štítarský potok. Je zde evidováno 53 adres.\n\nPrvní písemná zmínka o vesnici pochází z roku 1654.\n\n\n"}
{"id": "489736", "url": "https://cs.wikipedia.org/wiki?curid=489736", "title": "Čihadla", "text": "Čihadla\n\nČihadla je vesnice v okrese Nymburk, je součástí obce Stará Lysá. Nachází se asi 2,6 km na severozápad od Staré Lysé. Je zde evidováno 40 adres.\n\nPrvní písemná zmínka o vesnici pochází z roku 1790.\n\nNa návrší nad vesnicí se nachází barokní zámeček Bon Repos, který byl založený hrabětem Framtiškem Antonínem Šporkem někdy po roce 1718.\n\n\n"}
{"id": "489737", "url": "https://cs.wikipedia.org/wiki?curid=489737", "title": "Boží Dar (Milovice)", "text": "Boží Dar (Milovice)\n\nBoží Dar leží v okrese Nymburk, je součástí města Milovice. Nachází se asi 2,5 km na severovýchod od Milovic. Na jihu leží letiště Milovice. Jsou zde zrekonstruované 4 obytné domy, \"knedlíkárna\" a autoservis. Zbývající domy byly v letech 2014 a 2015 zbourány pro jejich špatný stav. Jedná se o bývalou součást kasáren ruské armády, kde byly především důstojníci a jejich rodiny. Bývalé místní budovy sloužily jako kulturní dům, tělocvična, bazén a nedílnou součástí bylo i vojenské letiště, které využívali vojenští stíhači. Letiště není funkční a využívá se pouze pro sportovní letadla a kulturní akce. Vlastníkem nezrevitalizovných budov a pozemků byl stát, který je nechal zbourat. Podle pamětníků armáda zabrala toto místo ze strategických důvodů a zničila tím původní vesnici pod názvem Boží Dar. \n\nV roce 1939 ještě Boží Dar existoval jako samostatná obec, o letišti psal tisk již v roce 1933. Sovětská armáda používala letiště již v roce 1969.\n\n"}
{"id": "489738", "url": "https://cs.wikipedia.org/wiki?curid=489738", "title": "Pokyn (burzovní obchod)", "text": "Pokyn (burzovní obchod)\n\nPokyn představuje příkaz nebo instrukci, kterou vydává investor směrem k obchodníkovi s cennými papíry. Pokyn slouží k uskutečnění vybrané operace. Obchodník s cennými papíry má v procesu obchodování k dispozici nejrůznější typy pokynů.\n\n\n\n\n"}
{"id": "489739", "url": "https://cs.wikipedia.org/wiki?curid=489739", "title": "Mladá", "text": "Mladá\n\nMladá je část města Milovice v okrese Nymburk. Nachází se asi 1,2 km na západ od vlastních Milovic. Na jihu protéká potok Mlynařice a prochází jí železniční trať Lysá nad Labem – Milovice. Je zde evidováno 204 adres.\n\nLeží v katastrálních územích \"Milovice nad Labem\" (ZSJ Mladá I) a \"Benátecká Vrutice\" (ZSJ Mladá II).\n\nMěstská část nese jméno vesnice, která byla vysídlena roku 1905 při zřizování vojenského výcvikového prostoru a stála na jiném místě, severně od Milovic. \n\nPrvní písemná zmínka o vesnici pochází z roku 1369. Nacházela se při křižovatce silnice z Jiřic do Lipníka se silnicí z Nových Benátek do Strak (v terénu je dosud patrný například rybníček na návsi v poloze ).\n\nObec zanikla nuceným vysídlením v roce 1905. Farnost při kostele sv. Kateřiny byla přenesena do Milovic k nově vybudovanému kostelu stejného zasvěcení. Přesun obyvatel do nového sídelního celku u Milovic nebyl hromadný, mnozí odešli jinam. Ruiny vesnice posloužily při cvičné střelbě, ruina kostela byla zničena až v 50. letech. \n"}
{"id": "489740", "url": "https://cs.wikipedia.org/wiki?curid=489740", "title": "Oasis of the Seas", "text": "Oasis of the Seas\n\nOasis of the Seas je osobní zaoceánská loď patřící společnosti Royal Caribbean International. Jde o první plavidlo své třídy; v listopadu 2010 se k ní připojila její sesterská loď Allure of the Seas. Obě lodě pak mají plout v Karibském moři s domovským přístavem ve floridském Fort Lauderdale.\n\nU Royal Caribbean tato loď nahradila plavidla třídy Freedom. Do roku 2016 šlo o největší osobní loď na světě, potom ji překonala sesterská loď \"Harmony of the Seas\" s o 2 metry větší délkou a větším výtlakem.\n\nPohon plavidla o hrubé prostornosti 225 282 BRT zajišťují tři otočně instalované lodní vrtule, jsou umístěny pod zádí (jedná se o poměrně nové zařízení firmy ABB, označované Azipod, které tak současně nahrazuje kormidlo). Každá z nich je poháněna elektromotorem o výkonu 20 000 kW; pohon lodi je tedy dieselelektrický. Elektrickou energii pro celou loď dodávají generátory poháněné šesti vznětovými motory Wärtsilä, tři typu 16V46D (každý o výkonu 18 480 kW) a tři motory 12V46D (každý o výkonu 13 860 kW).\n\nZakázka na stavbu lodi byla zadána v únoru 2006 pod názvem \"Projekt Genesis\". Stavba započala v docích STX Europe (dříve Aker Yards) ve finském Turku 12. listopadu 2007. Společnost 15. dubna 2009 oznámila, že se jí podařilo zajistit plné financování projektu.\n\nJméno \"Oasis of the Seas\" vzešlo ze soutěže, která se konala v květnu 2008.\n\nLoď byla dokončena a předána společnosti Royal Caribbean 28. října 2009. O dva dny později zamířila z Finska do USA. Baltské moře opustila, když 1. listopadu proplula pod dánským mostem přes Velký Belt. Světlá výška mostu je 65 m, zatímco \"Oasis of the Seas\" má celkovou výšku 72 m. Průjezd lodi byl umožněn zejména zatažením teleskopických komínů, o dalších 30 cm loď poklesla díky jevu dynamického snížení polohy lodi při rychlé plavbě v mělké vodě.\n\nAž do roku 2016 byla Oasis of the Seas největší osobní lodí na světě, potom ji překonala sesterská loď \"Harmony of the Seas\". Někdy se uvádělo, že už \"Allure of the Seas\" byla o pár centimetrů delší, ale oficiálně byly obě lodi stejně velké a centimetrové rozdíly mohly být způsobeny odlišnými fyzikálními podmínkami (zejména teplotou) při měření.\n\n"}
{"id": "489741", "url": "https://cs.wikipedia.org/wiki?curid=489741", "title": "Benátecká Vrutice", "text": "Benátecká Vrutice\n\nBenátecká Vrutice je vesnice v okrese Nymburk, je součástí města Milovice. Nachází se asi 3,6 km na západ od Milovic. Vesnicí prochází silnice II/272 a na jihu protéká potok Mlynařice. Je zde evidováno 138 adres.\n\nV katastrálním území Benátecká Vrutice leží i části obce Mladá.\n\nPrvní písemná zmínka o vesnici pochází z roku 1244.\n\nOd roku 1996 je Vrutice součástí Milovic.\n\n"}
{"id": "489742", "url": "https://cs.wikipedia.org/wiki?curid=489742", "title": "Střihov", "text": "Střihov\n\nStřihov je vesnice v okrese Nymburk, je součástí obce Sloveč. Nachází se asi 3,4 km na východ od Slovče. Na jihu vesnice prochází silnice II/324. Nad vesnicí leží Střihovský rybník a prochází ji Střihovský potok. Je zde evidováno 93 adres.\n\nPrvní písemná zmínka o vesnici pochází z roku 1654.\n\n"}
{"id": "489743", "url": "https://cs.wikipedia.org/wiki?curid=489743", "title": "Kamilov", "text": "Kamilov\n\nKamilov je vesnice v okrese Nymburk, je součástí obce Sloveč. Nachází se asi 2,4 km na východ od Slovče. Na jihozápadě vesnice leží Kamilovský rybník. Je zde evidováno 37 adres.\n\nPrvní písemná zmínka o vesnici pochází z roku 1768.\n\nRoku 1925 se vesnice stala dějištěm rozsáhlého pojistného podvodu. V krátkém sledu tu propukly čtyři požáry, kterým padly za oběť mlat, dvě stodoly, hostinec a obytný dům. První z nich, 17. února v mlatu manželů Tučkových, nevyvolal zvláštní pozornost a pojišťovna vyplatila odškodné. Podezření vyvolal až druhý požár z 18. srpna, při kterém shořela stodola hostinského Rudolfa Futery s velkými zásobami obilí, zčásti náležícími jejich sousedovi Josefu Vorlovi. Ve vesnici se proslýchalo, že byla zapálena úmyslně, četníci při vyšetřování nalezli na spáleništi snopy s uřezanými klasy a Futera byl zatčen. Za jeho nepřítomnosti mu týden po stodole shořel i hostinec. Podezření tentokrát padlo na jeho hospodyni Marii Libišanskou, která si krátce předtím schovala u sousedky Vorlové prádlo a po požáru tvrdila, že budovu zapálil blesk, ačkoliv v té době žádný neuhodil. Nakonec 6. září shořela stodola a obytný dům manželů Tučkových. Výslechem podezřelých a svědků se prokázalo, že požár Futerovy stodoly objednal sám majitel společně s hospodyní Libišanskou u Josefa Vorla, přičemž svíčku mu poskytl Josef Tuček; ostatní požáry si založili sami poškození (Libišanská a Tuček), zčásti pod návodem Futery a Vorla. Hlavní pachatelé – Rudolf Futera, Marie Libišanská, Josef Vorel a Josef Tuček – byli 25. února 1926 odsouzeni k poměrně mírnému trestu 3 až 4 let „těžkého žaláře“, pravděpodobně s ohledem na jejich děti (za žhářství tehdejší zákon stanovil 10 - 20 let, při opakování až doživotí). Obviněny byly i manželky Anna Tučková a Anna Vorlová, o nichž se předpokládalo, že o požárech předem věděly; u soudu se jim ale vina neprokázala a byly osvobozeny. (Byla to první z několika odhalených žhářských skupin v okolí Městce Králové; další operovaly v Slovči, Velkých Výklekách, Běrunicích, Lovčicích, Dlouhopolsku, Hradčanech (resp. Nové Báni) aj.)\n\n"}
{"id": "489744", "url": "https://cs.wikipedia.org/wiki?curid=489744", "title": "Poušť (Záhornice)", "text": "Poušť (Záhornice)\n\nPoušť je vesnice v okrese Nymburk, součást obce Záhornice. Nachází se 2 km na jihozápad od Záhornic. Na západ od vesnice se rozkládá Jakubský rybník na Štítarském potoce. Jakubský rybník je svojí rozlohou 62 ha největším dochovaným rybníkem dymokurské soustavy. Tu ještě na počátku 17. století tvořilo 102 rybníků. Svůj název nese Jakubský rybník po dnes již neexistujícím kostele sv. Jakuba v osadě Poušť. \n\nJe zde evidováno 17 adres. Nejstarší dochovanou stavbou je roubený Jakubský mlýn z roku 1695.\n\nPrvní písemná zmínka o vesnici pochází z roku 1546.\n\n"}
{"id": "489745", "url": "https://cs.wikipedia.org/wiki?curid=489745", "title": "Jan van Heelu", "text": "Jan van Heelu\n\nJan van Heelu (žil ve 13. století) byl vlámský spisovatel. Mezi lety 1288-1294 napsal kroniku Bitvy u Worringenu (1288). Pocházel pravděpodobně z kláštera z části belgického města Léau, Helen-Bos. Jeho práce je srovnatelná se spisovatelem Jacob van Maerlantem.\n"}
{"id": "489761", "url": "https://cs.wikipedia.org/wiki?curid=489761", "title": "Černá Hora (Dymokury)", "text": "Černá Hora (Dymokury)\n\nČerná Hora je vesnice v okrese Nymburk, součást obce Dymokury. Nachází se 1,5 km na západ od Dymokur. Je zde evidováno 36 adres. Vesnicí prochází silnice II/275 z Dymokur do Křince.\n\nPrvní písemná zmínka o vesnici pochází z roku 1748.\n\n\n"}
{"id": "489762", "url": "https://cs.wikipedia.org/wiki?curid=489762", "title": "Zavadilka (Jizbice)", "text": "Zavadilka (Jizbice)\n\nZavadilka je vesnice v okrese Nymburk, je součástí obce Jizbice. Nachází se asi 0,9 km na severozápad od Jizbic. Vesnicí prochází silnice I/38. Je zde evidováno 96 adres.\n\nPrvní písemná zmínka o vesnici pochází z roku 1720.\n\n"}
{"id": "489764", "url": "https://cs.wikipedia.org/wiki?curid=489764", "title": "Osek (Kněžice)", "text": "Osek (Kněžice)\n\nOsek je vesnice v okrese Nymburk, součást obce Kněžice. Nachází se 2,5 km na severovýchod od Kněžic. Je zde evidováno 69 adres.\n\nPrvní písemná zmínka o vesnici pochází z roku 1436.\n\n"}
{"id": "489765", "url": "https://cs.wikipedia.org/wiki?curid=489765", "title": "Zábrdovice (Křinec)", "text": "Zábrdovice (Křinec)\n\nZábrdovice je vesnice v okrese Nymburk, součást obce Křinec. Nachází se 1 km na východ od Křince při říčce Mrlině. Vesnicí prochází silnice II/275. Je zde evidováno 60 adres.\n\nPrvní písemná zmínka o vesnici pochází z roku 1325.\n\n"}
{"id": "489767", "url": "https://cs.wikipedia.org/wiki?curid=489767", "title": "Sovenice (Křinec)", "text": "Sovenice (Křinec)\n\nSovenice je vesnice v okrese Nymburk, součást obce Křinec. Nachází se 3 km na severozápad od Křince při silnici II/275. Je zde evidováno 76 adres.\n\nPrvní písemná zmínka o vesnici pochází z roku 1223.\n\nV obci se nachází architektura polabského stylu, ve středu obce a v části zvané Rojdán je památkově chráněná zóna. Zde se nachází řada selských domků a chalup a také rybník Rojdán s bažinatým dnem, kde dle staré legendy zahynul koňský povoz i s kočím.\n\nV 70. letech 20. století zde bylo vybudováno koupaliště využívané jako požární nádrž.\n\nKaplička na návsi obce sloužila zejména při poutích a pouťových procesích. Po roce 1948 hrozila přeměna kapličky na autobusovou zastávku, což se nakonec neuskutečnilo.\n\nNa návsi stojí také pomník obětem první světové války (1914–1918) se jmény padlých obyvatel. Pomník vystavil po skončení války sochařský mistr E. Kodet.\n\n"}
{"id": "489768", "url": "https://cs.wikipedia.org/wiki?curid=489768", "title": "Mečíř", "text": "Mečíř\n\nMečíř je vesnice v okrese Nymburk, součást obce Křinec. Nachází se 3 km na západ od Křince. Je zde evidováno 49 adres.\n\nPrvní písemná zmínka o vesnici pochází z roku 1323.\n\n"}
{"id": "489769", "url": "https://cs.wikipedia.org/wiki?curid=489769", "title": "Bošín (Křinec)", "text": "Bošín (Křinec)\n\nBošín () je vesnice v okrese Nymburk, je součástí obce Křinec. Nachází se 2 km na severozápad od Křince. Vesnicí prochází silnice II/275. Je zde evidováno 62 adres. Zástavba vsi je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1352.\n\nDominantou vesnice jsou dva kostely vzdálené jen 100 m: katolický kostel Nanebevzetí Panny Marie u hlavní silnice a kostel Českobratrské církve evangelické na jihozápad od něj.\n\n"}
{"id": "489770", "url": "https://cs.wikipedia.org/wiki?curid=489770", "title": "Nová Ves (Chotěšice)", "text": "Nová Ves (Chotěšice)\n\nNová Ves je vesnice v okrese Nymburk, je součástí obce Chotěšice. Nachází se asi 2,1 km na východ od Chotěšic. Na východě obce protéká Dubečský potok. Je zde evidováno 33 adres.\n\nPrvní písemná zmínka o vesnici pochází z roku 1590.\n\n\n"}
{"id": "489771", "url": "https://cs.wikipedia.org/wiki?curid=489771", "title": "Daher el-Omar", "text": "Daher el-Omar\n\nDaher el-Omar (také: Dháher, Dháhar či Záhir al-Umar) (arabsky ظاهر العمر الزيداني ) (asi 1690 - 21. srpna 1775) byl arabsko-beduínský vládce Galileje ve druhé polovině 18. století, v době oslabené centrální osmanské vlády.\n\nEl-Omar založil moderní Haifu, opevnil mnoho měst, mimo jiné Akko (své hlavní sídlo) a Tiberias. Postavil také palác (saraju) v Nazaretu.\n\n\n"}
{"id": "489772", "url": "https://cs.wikipedia.org/wiki?curid=489772", "title": "Nouzov (Chotěšice)", "text": "Nouzov (Chotěšice)\n\nNouzov je vesnice v okrese Nymburk, je součástí obce Chotěšice. Nachází se 2 km na jihozápad od Chotěšic. Vesnicí prochází silnice I/32 a přiléhají k ní rybníky Vražda a Komorní rybník na Záhornickém potoce a Bílek na Smíchovském potoce. Je zde evidováno 83 adres.\nVe vesnici se nachází STK Nouzov\n\nPrvní písemná zmínka o vesnici pochází z roku 1583.\n\n\n"}
{"id": "489774", "url": "https://cs.wikipedia.org/wiki?curid=489774", "title": "Břístev", "text": "Břístev\n\nBřístev () je vesnice v okrese Nymburk, součást obce Chotěšice. Nachází se 3 km na západ od Chotěšic. U vesnice leží Nečaský rybník na potoce Stříble. Je zde evidováno 46 adres.\n\nPrvní písemná zmínka o vesnici pochází z roku 1320.\n\n"}
{"id": "489775", "url": "https://cs.wikipedia.org/wiki?curid=489775", "title": "Malá Strana (Chotěšice)", "text": "Malá Strana (Chotěšice)\n\nMalá Strana je vesnice v okrese Nymburk, je součástí obce Chotěšice. Nachází se asi 1,4 km na jihovýchod od Chotěšic. Na východním okraji vesnice leží na potoce Slatinka rybník Slatinka. Je zde evidováno 24 adres.\n\nPrvní písemná zmínka o vesnici pochází z roku 1528.\n\n"}
{"id": "489776", "url": "https://cs.wikipedia.org/wiki?curid=489776", "title": "Dvořiště (Chroustov)", "text": "Dvořiště (Chroustov)\n\nDvořiště je vesnice v okrese Nymburk je součást obce Chroustov. Nachází se 1 km na jihovýchod od Chroustova. Vesnicí protéká Smíchovský potok. Je zde evidováno 34 adres.\n\nPrvní písemná zmínka o vesnici pochází z roku 1436.\n\n\n"}
{"id": "489780", "url": "https://cs.wikipedia.org/wiki?curid=489780", "title": "Pojedy", "text": "Pojedy\n\nPojedy jsou vesnice v okrese Nymburk, je součástí obce Žitovlice. Nachází se asi 1 km na jihozápad od Žitovlic, na severu leží Pojedský rybník a na západě protéká Seletický potok. Je zde evidováno 50 adres.\n\nPrvní písemná zmínka o vesnici pochází z roku 1323.\n\n"}
{"id": "489781", "url": "https://cs.wikipedia.org/wiki?curid=489781", "title": "Ledečky", "text": "Ledečky\n\nLedečky jsou vesnice v okrese Nymburk, je součástí města Rožďalovice. Nachází se asi 2,2 km na jih od Rožďalovic. Prochází tudy železniční trať Nymburk–Jičín. Je zde evidováno 19 adres.\n\nV katastrálním území Ledečky leží i část obce Viničná Lhota.\n\nPrvní písemná zmínka o vesnici pochází z roku 1543.\n\n"}
{"id": "489782", "url": "https://cs.wikipedia.org/wiki?curid=489782", "title": "Hasina", "text": "Hasina\n\nHasina je vesnice v okrese Nymburk, je součástí obce Rožďalovice. Nachází se asi 2,5 km na sever od Rožďalovic. V sousedství vesnice leží rybník Hasina na Hasinském potoce. Je zde evidováno 70 adres.\n\nPrvní písemná zmínka o vesnici pochází z roku 1405.\n\n"}
{"id": "489783", "url": "https://cs.wikipedia.org/wiki?curid=489783", "title": "Podolí (Rožďalovice)", "text": "Podolí (Rožďalovice)\n\nPodolí je součástí města Rožďalovice v okrese Nymburk. Nachází se asi 0,5 km na sever od Rožďalovic. Na východě protéká řeka Mrlina. Je zde evidováno 29 adres.\n\nPrvní písemná zmínka o vesnici pochází z roku 1431.\n\n"}
{"id": "489784", "url": "https://cs.wikipedia.org/wiki?curid=489784", "title": "Zámostí (Rožďalovice)", "text": "Zámostí (Rožďalovice)\n\nZámostí je vesnice v okrese Nymburk, je součástí obce Rožďalovice. Nachází se asi 0,6 km na jih od Rožďalovic za řekou Mrlinou. Je zde evidováno 49 adres.\n\nPrvní písemná zmínka o vesnici pochází z roku 1405.\n\n\n\n"}
{"id": "489785", "url": "https://cs.wikipedia.org/wiki?curid=489785", "title": "Podlužany (Rožďalovice)", "text": "Podlužany (Rožďalovice)\n\nPodlužany je vesnice v okrese Nymburk, je součástí obce Rožďalovice. Nachází se asi 2 km na jih od Rožďalovic. V obci leží Návesní rybník a na východě protéká řeka Mrlina. Je zde evidováno 54 adres.\n\nPrvní písemná zmínka o vesnici pochází z roku 1544.\n\n"}
{"id": "489787", "url": "https://cs.wikipedia.org/wiki?curid=489787", "title": "Viničná Lhota", "text": "Viničná Lhota\n\nViničná Lhota je vesnice v okrese Nymburk, je součástí obce Rožďalovice. Nachází se asi 2,6 km na jihovýchod od Rožďalovic. Prochází tudy železniční trať Nymburk–Jičín. Je zde evidováno 30 adres.\n\nLeží v katastrálním území Ledečky.\n\nPrvní písemná zmínka o vesnici pochází z roku 1431.\n\n"}
{"id": "489789", "url": "https://cs.wikipedia.org/wiki?curid=489789", "title": "Doubravany", "text": "Doubravany\n\nDoubravany je vesnice v okrese Nymburk, je součástí obce Košík. Nachází se asi 1,7 km na jih od Košíku. Vesnicí prochází potok Kozačka. Je zde evidováno 65 adres.\n\nPrvní písemná zmínka o vesnici pochází z roku 1318.\n\n"}
{"id": "489791", "url": "https://cs.wikipedia.org/wiki?curid=489791", "title": "Jarome Iginla", "text": "Jarome Iginla\n\nJarome Arthur-Leigh Adekunle Tig Junior Elvis Iginla (* 1. července 1977, Edmonton, Alberta, Kanada) je kanadský hokejový útočník, hrající v NHL za tým Colorado Avalanche. Po svém otci je nigerijského původu, jeho příjmení značí v jorubštině: „velký strom“.\n\nV roce 1995 jej v úvodním draftu NHL vybral klub Dallas Stars v prvním kole jako 11. v celkovém pořadí. Na led NHL se poprvé dostal v sezóně 1995/96 v dresu Calgary Flames. Tomuto klubu zůstal věrný až do 27. března 2013. Nyní obléká dres Colorado Avalenche. Na sezónu 2005/06 měl uzavřenou smlouvu s ročním příjmem 7 milionů dolarů. Stal se tak nejlépe placeným hráčem klubu a jedním z nejlépe placených hráčů v NHL. 7. března 2011 vstoupil do historie desátou třicetibrankovou sezónou v řadě zaznamenal třicátý gól v sezóně, čímž se stal desátým hráčem v historii NHL, kterému se to povedlo v deseti po sobě jdoucích sezónách. Ke konci sezóny 2010/2011 zaznamenal jako 77. hráč historie svůj tisící bod v základní části NHL, v následující sezóně překonal také metu 500 vstřelených gólů.\n\nDne 31. července 2018 oznámil konec hokejové kariéry \n\nJarome Iginla získal v dresu Kanadského národního mužstva zlatou medaili na zimních olympijských hrách 2002 v Salt Lake City a v roce 2010 ve Vancouveru a stříbrnou medaili na mistrovství světa v ledním hokeji 2005 ve Vídni. Dostal se i do reprezentačního výběru Kanady na zimní olympijské hry 2006 v italském Turíně.\n\n\n"}
{"id": "489792", "url": "https://cs.wikipedia.org/wiki?curid=489792", "title": "Sovolusky (Košík)", "text": "Sovolusky (Košík)\n\nSovolusky je vesnice v okrese Nymburk, je součástí obce Košík. Nachází se asi 1,4 km na severozápad od Košíku. Nedaleko vesnice pramení Savoluský potok. Je zde evidováno 23 adres.\n\nPrvní písemná zmínka o vesnici pochází z roku 1541.\n\n"}
{"id": "489793", "url": "https://cs.wikipedia.org/wiki?curid=489793", "title": "Tuchom", "text": "Tuchom\n\nTuchom je vesnice v okrese Nymburk, je součástí obce Košík. Nachází se asi 0,8 km na severovýchod od Košíku. Je zde evidováno 69 adres. Sídlí zde Biofarma Košík s chovem romanovských ovcí, pěstováním zeleniny a se sýrařskou výrobou, kterou vlastní Dagmar Havlová, manželka Ivana M. Havla.\n\nPrvní písemná zmínka o vesnici pochází z roku 1360.\n\n"}
{"id": "489797", "url": "https://cs.wikipedia.org/wiki?curid=489797", "title": "Růžový panter znovu zasahuje", "text": "Růžový panter znovu zasahuje\n\nRůžový panter znovu zasahuje je britsko-americký film z roku 1976. V pořadí je pátý ze série filmů o \"Růžovém panterovi\". \"Růžový panter\" je v názvu i přes to, že se ve filmu neobjevuje diamant \"Růžový panter\". Ve filmu účinkuje například komik Peter Sellers v roli nešiky Clouseaua nebo Herbert Lom jako šílený Charles Dreyfus. Oproti předchozím dílům série je potlačen kriminální motiv a film je bláznivou komedií parodující příběhy Jamese Bonda. Film dostal na Internet Movie Database hodnocení 7,2 z deseti bodů, tržby činily 33 833 201 dolarů. Scénář získal Writers Guild of America Award, píseň \"Come To Me\" v podání Toma Jonese byla nominována na Oscara.\n\nBývalý šéfinspektor Dreyfus chorobně nenávidí svého kolegu Clouseaua, který je naprosto neschopný, ale díky neuvěřitelnému štěstí má víc úspěchů než on. Nepomůže mu ani špičková psychiatrická léčba a proto se rozhodne Clouseaua zabít. Nastraží na něj bombu, ale Clouseau výbuch přežije, protože právě zkouší nový převlek za Zvoníka od Matky Boží s hrbem plněným héliem. Pak Dreyfus vytvoří zločinecký syndikát, s jehož pomocí unese geniálního fyzika profesora Fassbendera s dcerou a donutí ho sestrojit zbraň, která na dálku vymaže cokoliv ze světa. Na důkaz své moci zničí Budovu OSN a donutí svět, aby spojil své síly ke zničení Clouseaua. Ten zatím odjede do Anglie, kde pátrá ve Fassbenderově vile. Sleduje profesorova komorníka Jarvise, který vystupuje jako zpěvačka v gay klubu, a nalezne stopu směřující na Oktoberfest. Clouseau se vydá do Mnichova, kam ho následují profesionální zabijáci z různých zemí, Clouseau ale všem nástrahám unikne, vrahy nevědomky pobije a od ruské agentky Olgy, která se do něj zamiluje, se dozví, že Dreyfuse najde na nedalekém hradě Mondschein. Pronikne na hrad v přestrojení za zubaře, je ale odhalen podle toho, že Dreyfussovi vytrhne zdravý zub. V následné potyčce Clouseau náhodou namíří ničivý přístroj na Dreyfuse a vymaže ho ze světa. Závěrečnému sblížení s Olgou zabrání inspektorův sluha Kato, který dostal přímo od Clouseaua příkaz, aby jej nečekaně napadal. Film končí ve chvíli, kdy všichni tři proletí kamennou zdí.\n\n"}
{"id": "489798", "url": "https://cs.wikipedia.org/wiki?curid=489798", "title": "Řád kříže svobody", "text": "Řád kříže svobody\n\nŘád Kříže Svobody (finsky \"Vapaudenristin ritarikunta\", švédsky: \"Frihetskorsets orden\") je finský řád. Založen byl 4. března 1918 Carlem Gustavem Mannerheimem a první byl udělen 15. dubna téhož roku. Původně byl udělován během finské války za nezávislost, ale za války se SSSR byl 8. prosince 1939 obnoven a od 16. prosince 1940 byl ustanoven jako trvalý řád, který se předává dodnes.\n\nOdznakem je zlatý, bíle smaltovaný tlapatý kříž, na jehož ramenech je vyvedena zlatá pravotočivá svastika. V bílém medailonu je znázorněná bílá finská růže se zlatými obrysy. Zadní strana je hladká. Při udělení vyznamenání za války byl ve středovém medailonu uveden rok (1918, 1939 a 1941). Kříž je převýšen zlatým dubovým křížem, přičemž za vojenské zásluhy vycházely z tohoto věnce dvě zahnuté ruce držící meč. Při udělení za lékařské zásluhy byl do středového medailonu přes růži vkládán červený kříž.\n\nHvězda je stříbrná a pěticípá. Ve středu leží bílá růže na zlaté svastice v černém poli. Okolo se vine na červené pásce nápis ISÄNMAAN PUOLESTA \"(Za otčinu)\". Za válečné zásluhy byly pod tento medailon vkládány dva zlaté zkřížené meče.\n\nStuha má několik variant. V době války je pro válečníky červená s bílým postranním pruhem a v době míru je žlutá s červeným postranním pruhem. Civilisté mají stále žlutou s červeným postranním pruhem.\n\nŘád je rozdělen na šest tříd. Navíc jsou k němu připojeny medaile Za zásluhy a medaile Za svobodu, každá udělovaná ve dvou třídách.\n\nS řádem jsou také spojeny Mannerheimův kříž, smuteční kříž (udělovaný nejbližšímu ženskému příbuznému padlého vojáka) a smuteční medaile (udělovaná nejbližšímu ženskému příbuznému při neválečném úmrtí osoby, spojené s válečným průmyslem nebo národní obranou).\n\nAutorem návrhu podoby vyznamenání byl finský malíř Akseli Gallen-Kallela.\nDvakrát byly udělený speciální případy medailí spojených s řádem, a to:\n\n"}
{"id": "489805", "url": "https://cs.wikipedia.org/wiki?curid=489805", "title": "Cruxicheiros", "text": "Cruxicheiros\n\nCruxicheiros („ruce v podobě kříže“) byl rod poměrně velkého teropodního dinosaura, žijícího v období střední jury na území dnešní Velké Británie. Typový druh \"C. newmanorum\" byl popsán v roce 2009.\n\nFosílie tohoto dravého dinosaura byly objeveny již v 60. letech 20. století v lomu Cross Hands (od kterého odvozuje své rodové jméno). Holotyp je označen katalogovým číslem WARMS G15770 a jde o nekompletní pravou stehenní kost. Další materiál z lokality patří zřejmě stejnému jedinci. Jde o poměrně velkého teropoda o délce kolem 9 metrů, ale mnoho o něm není známo.\n\nNení zatím jisté, do které čeledi \"Cruxicheiros\" patřil, zřejmě však jde o vývojově primitivního příslušníka skupiny Tetanurae (pokročilejších teropodů).\n\n"}
{"id": "489808", "url": "https://cs.wikipedia.org/wiki?curid=489808", "title": "Kojak", "text": "Kojak\n\nKojak je americký kriminální televizní seriál, který byl natáčen v letech 1973–1978. V pěti sériích dosáhl počtu 118 epizod. Hlavní hrdinou je charismatický poručík Theo Kojak, ztvárněný Telly Savalasem. V českém dabingu jej namluvil Miroslav Moravec.\n\nKojak pracuje na policejním oddělení v Manhattanu, tedy jedné z částí New Yorku. Jeho nadřízeným je kapitán Frank McNeil (Dan Frazer). Oba se znají dlouhá léta a mezitím dávno poznali, že se na sebe mohou stoprocentně spolehnout. Při své práci řeší Kojak zločiny vražd, loupeží a vydírání. Používá vlastní styl práce. Je vybaven neomylným instinktem, který ho vždy přivede na správnou stopu.\n\nJeho kolegy jsou také detektivové Stavros (kterého hraje Tellyho bratr George Savalas), Rizzo (Vince Conti) a Saperstein (Mark Russell). Právě od nich Kojak občas očekává obdobný styl přemýšlení, jako má on sám. Ne vždy s tím však má úspěch. Nitky některých případů vedou až k nejvyšším kruhům, a tak na něj odpovědní lidé občas vyvíjejí nátlak. On se ale nezalekne a vždy jde za svým cílem: dostat pravého pachatele. Kojak miluje lízátka a má také jedinečný smysl pro humor.\n\n\nPostava Kojaka vznikla podle námětu filmu \"Marcus Nelson Murders\", který byl natočen v roce 1973 podle románu Selwyna Rabba.\n\nNa základě úspěchu tohoto seriálu posléze vzniklo v průběhu osmdesátých let několik dalších televizních filmů. V roce 2005 vznikl také devítidílný remake kabelové televize USA Network. Studio Universal Pictures v roce 2012 oznámilo záměr natočit filmový remake s Vinem Dieselem v hlavní roli.\n"}
{"id": "489834", "url": "https://cs.wikipedia.org/wiki?curid=489834", "title": "Popovice (Brandýs nad Labem-Stará Boleslav)", "text": "Popovice (Brandýs nad Labem-Stará Boleslav)\n\nPopovice () je vesnice v okrese Praha-východ, součást obce Brandýs nad Labem-Stará Boleslav. Nachází se 3 km na západ od Brandýsa nad Labem. Vesnicí protéká Vinořský potok. Je zde evidováno 56 adres.\n\n"}
{"id": "489838", "url": "https://cs.wikipedia.org/wiki?curid=489838", "title": "Nový Brázdim", "text": "Nový Brázdim\n\nNový Brázdim, (něm. \"Neubrasdim\") je součástí obce Brázdim v okrese Praha-východ. Nachází se asi 0,3 km na západ od Brázdima. Je zde evidováno 118 adres.\n\nV katastrálním území Brázdim leží i části obce Starý Brázdim a Veliký Brázdim.\n\n"}
{"id": "489839", "url": "https://cs.wikipedia.org/wiki?curid=489839", "title": "Starý Brázdim", "text": "Starý Brázdim\n\nStarý Brázdim, (něm. \"Altbrasdim\"), je součástí obce Brázdim v okrese Praha-východ. Leží ve východní části Brázdima. Je zde evidováno 78 adres.\n\nV katastrálním území Brázdim leží i části obce Nový Brázdim a Veliký Brázdim.\n\n"}
{"id": "489841", "url": "https://cs.wikipedia.org/wiki?curid=489841", "title": "Císařská Kuchyně", "text": "Císařská Kuchyně\n\nCísařská Kuchyně (nem: \"Kaiserkuchel\") je vesnice v okrese Praha-východ, místní část obce Čelákovice. Nachází se 3 km východně od Čelákovic. Na východě protéká potok Výmola vlévající se nedaleko do Labe. Je zde evidováno 47 adres.\n\nOd poloviny 90. let 20. století probíhá mezi centrálními Čelákovicemi, Císařskou Kuchyní a Sedlčánkami rozsáhlá výstavba rodinných domků, díky čemuž došlo k faktickému spojení se sousedními Sedlčánkami.\n\n\n"}
{"id": "489842", "url": "https://cs.wikipedia.org/wiki?curid=489842", "title": "Ládeves", "text": "Ládeves\n\nLádeves je vesnice v okrese Praha-východ, součást obce Kamenice. Nachází se 3 km na jihovýchod od Kamenice na úbočí vrchu Vlková. Je zde evidováno 25 adres. Ládeves spadá do katastrálního území Ládví.\n\nPřed první světovou válkou byla osada evidovaná pod názvem Ládves, zmiňovaná byla též pod názvy Ladevec, Ládevec, Ladeves, Ládovec, Ládvec či Lukavec. Od roku 1921 nesla oficiálně název Ládvec, k 1. září 2002 byla přejmenována na Ládeves.\n\nOd 19. století do roku 1961 byla osada součástí obce Těptín, od roku 1961 je součástí obce Kamenice.\n\n"}
{"id": "489843", "url": "https://cs.wikipedia.org/wiki?curid=489843", "title": "Ládví (Kamenice)", "text": "Ládví (Kamenice)\n\nLádví je vesnice v okrese Praha-východ, součástí obce Kamenice. Nachází se 2 km na jihovýchod od Kamenice. Vesnicí prochází silnice II/603, tzv. Stará benešovská. Je zde evidováno 412 adres.\n\nV katastrálním území Ládví leží i místní části Olešovice a Ládeves.\n\n\nV Ládví ve vile \"Venkov\" pobýval na jaře 1966 revolucionář Che Guevara.\n\n"}
{"id": "489844", "url": "https://cs.wikipedia.org/wiki?curid=489844", "title": "Olešovice (Kamenice)", "text": "Olešovice (Kamenice)\n\nOlešovice je součástí obce Kamenice v okrese Praha-východ. Nachází se ve východní části Kamenice. Prochází jí silnice II/603. Na východě leží Mlýnský rybník. Je zde evidováno 263 adres.\n\nSpolu s částmi Ládví a Ládeves leží v katastrálním území \"Ládví\".\n\n"}
{"id": "489845", "url": "https://cs.wikipedia.org/wiki?curid=489845", "title": "Skuheř", "text": "Skuheř\n\nSkuheř je vesnice v okrese Praha-východ, je součástí obce Kamenice. Nachází se asi 1 km na západ od Kamenice. Vesnicí prochází Silnice II/107. Je zde evidováno 153 adres.\n\nSkuheř leží v katastrálním území \"Těptín\".\n\n"}
{"id": "489846", "url": "https://cs.wikipedia.org/wiki?curid=489846", "title": "Struhařov (Kamenice)", "text": "Struhařov (Kamenice)\n\nStruhařov je vesnice v okrese Praha-východ, je součástí obce Kamenice. Nachází se 1 km na severovýchod od centra Kamenice. Na západě bezprostředně sousedí s místními částmi Olešovice a Nová Hospoda, na severu s částí Štiřín. \n\nVe vesnici je evidováno 150 adres. Na jejím severovýchodním okraji leží Struhařovský rybník.\n\nStruhařov leží v katastrálním území \"Štiřín\".\n\n"}
{"id": "489848", "url": "https://cs.wikipedia.org/wiki?curid=489848", "title": "Všedobrovice", "text": "Všedobrovice\n\nVšedobrovice je vesnice v okrese Praha-východ, je součástí obce Kamenice. Nachází se 2 km na severovýchod od Kamenice. Vesnicí prochází silnice II. třídy 107. Je zde evidováno 66 adres.\n\nVšedobrovice leží v katastrálním území \"Štiřín\".\n\n"}
{"id": "489850", "url": "https://cs.wikipedia.org/wiki?curid=489850", "title": "Zdibsko", "text": "Zdibsko\n\nZdibsko je vesnice, část města Klecany v okrese Praha-východ. Nachází se asi 2,3 km na východ od Klecan, severně od obce Zdiby. Vesnici protíná dálnice D8 a silnice II/608. Je zde evidováno 8 adres.\n\n"}
{"id": "489852", "url": "https://cs.wikipedia.org/wiki?curid=489852", "title": "Klíče", "text": "Klíče\n\nKlíče jsou osada v okrese Praha-východ, asi 1 km na jihojihovýchod od Konojed a 1,5 km severoseverozápadně od Oplan, při silnici III/1086 a Březinské cestě vedoucí směrem do Prusic, západně od křižovatky se silnicí II/108. Většina domů v osadě je součástí obce Konojedy a tvoří její místní část Klíče se 4 evidovanými adresami (domy čp. 126, 129, 131 a 130); dům čp. 23 na jižní straně osady patří k obci Oplany, která se nečlení na místní části. \n\nPřes Klíče prochází modře značená turistická pěší trasa spojující města Říčany a Sázava. \n\n"}
{"id": "489855", "url": "https://cs.wikipedia.org/wiki?curid=489855", "title": "Dolní Lomnice", "text": "Dolní Lomnice\n\nDolní Lomnice je vesnice v okrese Praha-východ, součást obce Kunice. Nachází se 2,5 km na jihovýchod od Kunic. Je zde evidováno 99 adres.\n\nV katastrálním území Dolní Lomnice u Kunic leží i části obce Vidovice a Horní Lomnice.\n\n\n"}
{"id": "489856", "url": "https://cs.wikipedia.org/wiki?curid=489856", "title": "Horní Lomnice", "text": "Horní Lomnice\n\nHorní Lomnice je vesnice v okrese Praha-východ, součást obce Kunice. Nachází se 2,5 km na jih od Kunic a na východě těsně sousedí s jinou částí Kunic, Dolní Lomnicí. Je zde evidováno 41 adres.\n\n"}
{"id": "489857", "url": "https://cs.wikipedia.org/wiki?curid=489857", "title": "Vidovice", "text": "Vidovice\n\nVidovice je vesnice v okrese Praha-východ, asi 1,5 km východně od Velkých Popovic, a je součástí obce Kunice. Těsně sousedí s vlastními Kunicemi: nachází se 1 km na jih jejich středu. Ve východní části vesnice pramení Vidovický potok, přítok Kunického potoka. Je zde evidováno 419 adres.\n\n"}
{"id": "489858", "url": "https://cs.wikipedia.org/wiki?curid=489858", "title": "Všešímy", "text": "Všešímy\n\nVšešímy je vesnice v okrese Praha-východ, je součástí obce Kunice. Nachází se 2 km na jihovýchod od Kunic. Na východ od vesnice prochází dálnice D1. Dopravní obslužnost zajišťuje linka 462 od strančického nádraží. Je zde evidováno 115 adres.\n\n"}
{"id": "489859", "url": "https://cs.wikipedia.org/wiki?curid=489859", "title": "Božkov (Mnichovice)", "text": "Božkov (Mnichovice)\n\nBožkov je vesnice v okrese Praha-východ, je součástí obce Mnichovice. Těsně sousedí s vlastními Mnichovicemi: nachází se 1 km na jihozápad jejich středu. Krom několika historických stavení z 19. a počátku 20. století a vil, mezi nimiž vyniká Jelínkova vila čp. 34 - chátrající stavba přezdívaná Zámeček, patří mezi pamětihodnosti Božkova kříž z 19. století a čtyři památné lípy malolisté. Na západ od vesnice leží Božkovský rybník na Kunickém potoce a za ním prochází dálnice D1. Jižně od Božkovského rybníka leží další, menší rybník, v poslední době vyschlý, pod nímž donedávna stával Podbožkovský mlýn, zvaný též Šurkov. Jižně od vsi, již na katastru Mirošovic, se nachází přírodní památka Božkovské jezírko. Je zde evidováno 350 adres.\n\n"}
{"id": "489879", "url": "https://cs.wikipedia.org/wiki?curid=489879", "title": "Kateřina z Valois", "text": "Kateřina z Valois\n\nNositelky jména Kateřina z Valois:\n\n\n"}
{"id": "489888", "url": "https://cs.wikipedia.org/wiki?curid=489888", "title": "Kateřina Francouzská", "text": "Kateřina Francouzská\n\nKateřina Francouzská bylo jméno následujících královských dcer:\n\n\n"}
{"id": "489898", "url": "https://cs.wikipedia.org/wiki?curid=489898", "title": "Hmotnost tisíce semen", "text": "Hmotnost tisíce semen\n\nHmotnost tisíce semen (zkratkou HTS) je jeden ze tří hlavních výnosových prvků u obilnin (dalšími výnosovými prvky jsou: počet klasů na m² a počet zrn v klasu). Zjednodušeně lze říci, že vyšší HTS znamená vyšší výnos plodiny. Není to ale striktní pravda, neboť i při vysokém HTS může být výnos nízký kvůli malému počtu semen v klasu.\nHTS se rovněž uvádí u většiny dodávaných osiv. Používá se k výpočtu množství osiva na plochu, kterou potřebujeme osít. U obilnin a některých dalších zemědělských plodin se jako jeden z významných ukazatelů pro pěstování udává výsevek, buď pomocí vzdálenosti řádků a vzdálenosti rostlin v řádku, nebo již přepočtený údaj v MKS - milionech klíčivých semen na hektar.\nNapř. u ječmene jarního se udává výsevek 4 MKS (miliony klíčivých semen na hektar). Při klíčivosti partie osiva např. 90% to znamená 4,4 milionu semen a pokud známe HTS, snadno vypočteme množství potřebného osiva v kg popř. v tunách.\nV případě obilovin se někdy používá pro stejný údaj zkratka HTZ a MKZ (hmotnost tisíce zrn a milionů klíčivých zrn)\n"}
{"id": "489900", "url": "https://cs.wikipedia.org/wiki?curid=489900", "title": "Podlahové topení", "text": "Podlahové topení\n\nPodlahové topení se řadí do skupiny velkoplošného vytápění, spolu se stěnovým a stropním vytápěním. Může být buď teplovodní, teplovzdušné nebo elektrické. Díky nízké povrchové teplotě otopné plochy tento systém patří mezi nízkoteplotní otopné soustavy.\n\n"}
{"id": "489903", "url": "https://cs.wikipedia.org/wiki?curid=489903", "title": "Professional Association of Diving Instructors", "text": "Professional Association of Diving Instructors\n\nProfessional Association of Diving Instructors (PADI), člen World Recreational Scuba Training Council, je největší základna potápěčů na světě. Byla založena v roce 1966 Johnem Croninem a Ralphem Ericksonem. Jeden ze zakladatelů, John Cronin, byl původně instruktor NAUI, ale později se rozhodl založil spolu s Ericksonem vlastní organizaci a změnit tak přístup k výcviku nových potápěčů. Rozložil systém na několik úrovní. Od základních (Scuba Diver, Open Water Diver) až po ty nejnáročnější (Master Scuba Diver) a řadu instruktorských certifikací. Sdružením se společností DSAT (Diving Science and Technology) začali také nabízet kurzy technického potápění, včetně dekompresního, potápění s trimixem a dalšími směsi plynu.\n\nSystém PADI je založen na modulech, které jsou rozděleny do teorie a samotného rozvíjení praktických zkušeností. Teorie většinou probíhá samostudiem příslušných učebnic, promítáním ukázkových filmů nebo e-learningem. Praktické zkušenosti jsou trénovány nejprve v bazénu, později na volné vodě. Znalosti jsou standardizovány a utvrzovány diskusí s instruktorem a písemným testem. Na konci každého kurzu účastník získá příslušnou kvalifikaci.\nKurzy PADI dbají na praktické znalosti, bezpečnost a schopnosti každého potápěče. Základy potápěčské fyziky, psychologie a chemie jsou stavěny během úvodních kurzů. Hlubší znalosti těchto pojmů člověk získá absolvováním vyšších kurzů a dalšími praktickými zkušenostmi.\n\nČlenové PADI, včetně potápěčských center, resortů, výukových zařízení, instruktorů a divemasterů učí většinu rekreačních potápěčů na celém světě. PADI působí v Austrálii, Kanadě, Švýcarsku, Japonsku, Švédsku, Velké Británii, Rusku, a Spojených státech. Vedení PADI, tzv. PADI Worldwide, sídlí v Kalifornii. Jednotlivé úřady PADI představují více než 130 000 profesionálních členů a přes 5300 potápěčských center a resortů ve více než 180 zemích. Překlady výukových materiálů jsou dostupné ve 26 jazycích. Dnes PADI vydá průměrně 950 000 certifikací za rok, ze kterých je v průměru 550 000 ze základních kurzů. Před lety, když tato společnost získala dominantní postavení na trhu, certifikovala průměrně 70% potápěčů ve Spojených státech a 55% potápěčů ve světě.\n\nPADI je čas od času předmětem kritiky. Obzvláště dvě asociace jsou někdy proti této organizaci, která „hloupě snižuje“ úroveň potápěčských kurzů, dělá je příliš krátké a jednoduché.\nV roce 2006 byla PADI kritizována úřadem koronera ve Velké Británii právě za poskytování nedostačujícího tréninku novým potápěčům. Žádný zástupce PADI neposkytl důkazy pro vyšetřování, ale PADI následovně vydala prohlášení, že po desetiletí, co se tato organizace dostala do dominantní pozice, poklesl počet potápěčských nehod. Ačkoli se standardy PADI liší od převažujících systémů ve Velké Británii pod BSAC systémem, tréninkové standardy PADI jsou shodné s World Recreational Scuba Training Council.\n\nV roce 1995 PADI založila projekt AWARE, který pomáhá udržovat podvodní prostředí. Tento projekt je zahrnut do většiny kurzů a potápěči mají možnost změnit jejich normální kvalifikaci za AWARE kvalifikaci – pomocí darů projektu.\n\n\n\n\n\n\n"}
{"id": "489904", "url": "https://cs.wikipedia.org/wiki?curid=489904", "title": "Michal Slejška", "text": "Michal Slejška\n\nMichal Slejška (* 11. ledna 1959, Praha) je český výtvarný umělec a grafický designér.\n\nNarodil se v rodině Libuše Slejškové a Miroslava Slejšky, známého československého ilustrátora a autora kresleného humoru.\n\nV roce 1989 absolvoval Vysokou školu uměleckoprůmyslovou v Praze diplomovou prací na téma „Dětský dům“. Od 90. let 20. století se cíleně zabývá zejména knižní grafikou, toto směřování v posledních letech doplnil také o nezávislé výtvarné projekty. V uplynulých dvaceti letech vytvořil řadu koncepcí a grafických úprav katalogů a monografií předních českých i zahraničních umělců pro instituce, jako jsou Národní galerie, Ministerstvo kultury České republiky, Galerie hlavního města Prahy, nebo Galerie Rudolfinum.\nSouběžně s vlastní tvorbou pedagogicky působí na Fakultě umění a designu Univerzity Jana Evangelisty Purkyně v Ústí nad Labem jako vedoucí ateliéru Grafický design II.\n\nŽije a pracuje v Želenicích.\n\nJeho tvorba se řídí zásadou, že grafik pracující na zadaném knižním titulu, výtvarném katalogu nebo publikaci by se měl vždy snažit respektovat dílo samotné, což je způsob grafické práce velmi důležitý pro budoucnost i pochopení titulu. Vytváří nadčasový design na základě přesvědčení, že graficky dobře upravená kniha nemusí být módním artiklem a její vizuální stránka může respektovat i jiná, než současně propagovaná estetická měřítka.\n\n\"„Každou knihu, kterou jsem prozatím navrhoval jsem se snažil zpracovat tak, abych ji chtěl jako normální uživatel vlastnit. Snažil jsem se prosadit cestu, která byla podle mého názoru pro ten který titul nejlepší. Mou snahou nikdy nebylo a ani nebude prosadit práci grafika na úkor obsahu knihy.“\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "489906", "url": "https://cs.wikipedia.org/wiki?curid=489906", "title": "Hesensko-Darmstadtsko", "text": "Hesensko-Darmstadtsko\n\nHesensko-Darmstadtsko (německy: \"Hessen-Darmstadt\") byl německý stát, který existoval od roku 1567 do roku 1945. Původně se jednalo o lankrabství, v letech 1806–1918 o velkovévodství. Vzniklo roku 1567 rozdělením Hesenského lankrabství mezi syny lankraběte Filipa I., tzv. Horní Hesensko neboli Hesensko-Darmstadtsko získal nejmladší syn Jiří I. V roce 1806 bylo Napoleonem povýšeno na velkovévodství, jež se roku 1871 stalo spolkovým státem Německého císařství. Roku 1918 odstoupil poslední velkovévoda a Hesensko-Darmastadtsko se stalo republikou jako Lidový stát Hesensko, jenž byl nadále spolkovou zemí Výmarské republiky. Metropolí bylo město Darmstadt.\n\nHesensko-Darmstadtsko vzniklo v roce 1567, kdy bylo po smrti hesenského lankraběte Filipa I. rozděleno Hesenské lankrabství mezi jeho čtyři syny a nejmladší Jiří I. získal jižní část jako lankrabství Hesensko-Darmstadtsko (nebo Hessen-Darmstadt).\n\nLankrabství Hessensko-Kasselsko se rozšířilo v roce 1604, kdy Mořic, lankrabě Hessenska-Kasselska, zdědil Lankrabství Hessensko-Marburg od jeho bezdětného strýce, Ludvíka IV. (1537-1604). To se však nelíbilo lankraběti Hesenska-Darmstadtska, spor navíc umocňovalo to, že v Hesensku-Kasselsku byli obyvatelé vyznáním kalvinisté, ale v Hesensku-Darmstandsku luteráni.\n\nDíky reorganizaci německých států a německé mediatisaci roku 1806 bylo lankrabství Hessensko-Darmstandsko povýšeno na velkovévodství a lankrabě Ludvík X. byl povýšen na velkovévodu a stal se Ludvíkem I. Od té doby až do zániku je Hesensko-Darmstadtsko známé jako \"velkovévodství Hesenské\", i když bylo stále obvykle označováno jako Hesensko-Darmstadtsko. Severněji ležící Hesensko-Kasselsko povýšil Napoleon v roce 1803 na říšské kurfiřtství. V roce 1815 se Hesensko-Darmstadtsko stalo nezávislým členem Německého spolku.\n\nV Prusko-rakouské válce bylo Hesensko-Darmstadtsko (stejně jako Hesensko-Kasselsko) spojencem Rakouska. Po rakouské prohře v této válce muselo Prusku podstoupit některá okrajová území.\n\nJako Hesensko-Darmstadtsko bývá označováno i velkovévodství Hesenské (a Porýnské) a jeho nástupce Lidový stát Hesensko.\n\n\nPo druhé světové válce bylo Hesensko jako spolková země obnoveno v historicky největším rozsahu 19. září 1945 jako země Velké Hesensko (německy \"Großhessen\"), sloučením většiny území bývalého Lidového státu Hesenska (bez území jeho provincie Rýnské Hesensko), většinou území bývalé pruské provincie Hesenska-Nasavska (asi polovina bývalého Nasavského vévodství, bývalé svobodné říšské město Frankfurt nad Mohanem, část lankrabství Hesensko-Homburska,Kurfiřtství Hesenského (Hesensko-Kaselsko) bez jeho bývalých okresů Panství Šmalkaldského a Hrabství Schaumburgu) a většinou území bývalého Svobodného státu Waldeku.\n\n"}
{"id": "489913", "url": "https://cs.wikipedia.org/wiki?curid=489913", "title": "Puruša súkta", "text": "Puruša súkta\n\nPuruša súkta je devadesátá strofa desáté mandaly Rgvédu, která oslavuje božstvo Purušu. Celá strofa se skládá z 15 veršů védské metriky anuštubh (4 osmislabičné verše) a poslední verš má metrum trištubh (4 jedenáctislabičné verše). Je to súkta monotheistická, plná filosofických úvah o stvoření. Ve své archaické a mythologické podobě je protikladem nejznámějším strofám „O stvoření světa“ v Rgvédu 10.129 (Násadíja súkta).\n\nPuruša súkta (Rgvéda 10.90) je jediný rgvédský hymnus věnovaný oslavě Puruši, ale termín Puruša se objevuje i v jiných verších. Je chápán jako prvotní existence vymykající se všem lidským představám. V upanišadách je patrně nejvýstižněji pojmenován slůvkem \"tat\" (to).\n\nV této strofě je \"Puruša\" je popisován jako nadpřirozená bytost obrovské velikosti, která je ve všem a za vším, co tvoří tento svět. Ve védské filozofii je to označení pro princip všeho vysvětlující vznik světa z oběti, tedy oběť dévů činí z oběti vesmírný princip, smysl a cíl všeho. Nejvýznačnější představou dévů, odpovídající na otázku: „Na které části se Puruša rozdělil?“ je vyhodnocení částí jeho těla podle jejich působení ve společnosti na čtyři skupiny: bráhmani, rádžové, vaišjové a šúdrové, z jehož pozdější interpretace vznikl hinduistický kastovní systém. Strofa končí slibem, že tato oběť se stala první dharmou, jejíž velkolepostí je možné dosáhnout osvobození ze samsáry (koloběhu života a smrti).\n\nसहस्रशीर्षा पुरुषः सहस्राक्षः सहस्रपात् ।\nsahasrašíršá purušah sahasrákšah sahasrapát |\nTisíce hlav má \"Puruša\", tisíce očí a tisíce končetin,\nस भूमिं विश्वतो वृत्वात्यतिष्ठद्दशाङ्गुलम् ॥१॥\nsa bhúmim višvató vrtvátjátišthad dašángulam ॥1॥\nobjímá zemi ze všech stran a nelze ho rukou uchopit (či přesahuje vesmír o deset palců).\n\nपुरुष एवेदं सर्वं यद्भूतं यच्च भव्यम् ।\npuruša évédam sarvam jadbhútam jačča bhavjam |\nTento \"Puruša\" je všechno, co bylo, a co bude;\nउतामृतत्वस्येशानो यदन्नेनातिरोहति ॥२॥\nutámrtatvasjéšánó jadannénátiróhati ॥2॥\nje věčný \"Išána\", který je potravou všech.\n\nएतावानस्य महिमातो ज्यायाँश्च पूरुषः ।\nétávánasja máhimátó džjájamšča purušah ।\nVšechno, co je vidět a za vším, co vidět není, je tento velký \"Puruša\";\nपादोऽस्य विश्वा भूतानि त्रिपादस्यामृतं दिवि ॥३॥\npádósja višvá bhutáni tripádasjámrtam divi ॥3॥\njeho jedna část je tento svět, ostatní tři části jsou božské a věčné.\n\nत्रिपादूर्ध्व उदैत्पुरुषः पादोऽस्येहाभवत्पुनः ।\ntripádurdhva udaitpurušah pádó'sjéhábhavatpunah ।\nTři části \"Puruši\" jsou nezjevené, jenom jeho jedna část se v tomto světě stále zjevuje;\nततो विष्वङ्व्यक्रामत्साशनानशने अभि ॥४॥\ntató višvanvjakrámatsášanánašané abhi ॥4॥\nz této části vzniklo vše živé a neživé, všechno toto vzniklo z této části.\n\nतस्माद्विराळजायत विराजो अधि पूरुषः ।\ntasmádviráddažájata virádžó adhipúrušah ।\nTento velký \"Puruša\" se stal stvořitelem tohoto vesmíru\nस जातो अत्यरिच्यत पश्चाद्भूमिमथो पुरः ॥५॥\nsa džátó atjaričjata paščádbhúmimathó purah ॥5॥\na v tomto vesmíru se zrodila Země a On byl v tom všem.\n\nयत्पुरुषेण हविषा देवा यज्ञमतन्वत ।\njatpurušéna havišá dévá jadžňamatanvata ।\nV tomto rituálu obětovali \"dévové\" \"Purušu\",\nवसन्तो अस्यासीदाज्यं ग्रीष्म इध्मः शरद्धविः ॥६॥\nvasantó asjásídádžjam gríšma idhmah saraddhavih ॥6॥\na jeho energie (\"ádža\") se stala ohněm, který se dále šířil.\n\nतं यज्ञं बर्हिषि प्रौक्षन्पुरुषं जातमग्रतः ।\ntam jadžňam barhiši prókšanpurušah džátamagratah ।\nTento obětní rituál prvotního \"Puruši\", pokrytého posvátnou trávou (\"barhis\")\nतेन देवा अयजन्त साध्या ऋषयश्च ये ॥७॥\nténa dévá ajadžanta sádhjá ršajašča jé ॥7॥\nposvětili všichni \"dévové\", \"sádhjové\" a \"ršiové\".\n\nतस्माद्यज्ञात्सर्वहुतः सम्भृतं पृषदाज्यम् ।\ntasmádjadžňátsarvahutah sambhrtam pršadádžjam ।\nV tomto obětním rituálu je zárodek tvořivé energie (\"pršad ádža\"),\nपशून्ताँश्चक्रे वायव्यानारण्यान्ग्राम्याश्च ये ॥८॥\npašúntámščakré vájavjánáranjángrámjášča jé ॥8॥\nze které vznikl prostor, zvěř, prales a půda.\n\nतस्माद्यज्ञात्सर्वहुत ऋचः सामानि जज्ञिरे ।\ntasmádjadžňátsarvahuta rčah sámáni džadžniré\nV tomto obětním rituálu je zárodek \"rč\" (Rgvéda), \"sáman\" (Sámavéda),\nछन्दांसि जज्ञिरे तस्माद्यजुस्तस्मादजायत ॥९॥\nčhandámsi džadžniré tasmát jadžustasmádadžájata ॥9॥\nmetriky a \"jadžuh\" (Jadžurvéda).\n\nतस्मादश्वा अजायन्त ये के चोभयादतः ।\ntasmádašvá adžájanta jé ké čobhajádatah ।\nV jedinečné oběti tohoto koně je zárodek přežvýkavců,\nगावो ह जज्ञिरे तस्मात्तस्माज्जाता अजावयः ॥१०॥\ngávóha džadžniré tasmáttasmádždžátá adžávajah ॥10॥\nkrav, koz a ovcí.\n\nयत्पुरुषं व्यदधुः कतिधा व्यकल्पयन् ।\njatpurušam vjadadhuh katidhá vjakalpajan ।\nNa jaké části se tento \"Puruša\" rozdělil;\nमुखं किमस्य कौ बाहू का ऊरू पादा उच्येते ॥११॥\nmukham kimasja kau báhú ká úrú pádá učjété ॥11॥\nlze pojmenovat jeho ústa, ruce, stehna a nohy?\n\nब्राह्मणोऽस्य मुखमासीद्बाहू राजन्यः कृतः ।\nbráhmanó sja mukhamásíd báhú rádžanjah krtah ।\nZ jeho úst vznikli \"bráhmani\", z jeho rukou \"rádžové\",\nऊरू तदस्य यद्वैश्यः पद्भ्यां शूद्रो अजायत ॥१२॥\núrú tadasja jadvaišjah padbhjám šúdró adžájata ॥12॥\nz jeho stehen \"vaišjové\" a z jeho nohou \"šúdrové\".\n\nचन्द्रमा मनसो जातश्चक्षोः सूर्यो अजायत ।\nčandramá manasó džátaš čakšóh súrjo adžájata ।\nZ jeho mysli se zrodil \"Čandra\" (měsíc), z jeho očí \"Súrja\" (slunce),\nमुखादिन्द्रश्चाग्निश्च प्राणाद्वायुरजायत ॥१३॥\nmukhádindraščágnišča pránádvájuradžájata ॥13॥\nz jeho úst \"Indra\" (vládce blesku) a \"Agni\" (oheň) a z jeho dechu \"Váju\" (vzduch).\n\nनाभ्या आसीदन्तरिक्षं शीर्ष्णो द्यौः समवर्तत ।\nnábhjá ásídantaríkšam šíršnau djauh samavartata ।\nZ jeho pupku vznikl prostor, z jeho hlavy bylo stvořeno nebe,\nपद्भ्यां भूमिर्दिशः श्रोत्रात्तथा लोकाँ अकल्पयन् ॥१४॥\npadbhjám bhúmirdišah šrótráttathá lókám akalpajan ॥14॥\nz jeho nohou země, z jeho uší světové strany. Toto je smysl a příčina světů.\n\nसप्तास्यासन्परिधयस्त्रिः सप्त समिधः कृताः ।\nsaptásjásanparidhajas trih sapta samidhah krtá ।\nTři krát sedm obětí, tedy dvacet jedna ohňů bylo zapáleno\nदेवा यद्यज्ञं तन्वाना अबध्नन्पुरुषं पशुम् ॥१५॥\ndévá jadjadžňam tanváná abadhnanpurušam pašum ॥15॥\nv rituálu, ve kterém byl \"dévy\" obětován \"Puruša\" jako \"pašu\" (obětní zvíře).\n\nयज्ञेन यज्ञमयजन्त देवास्तानि धर्माणि प्रथमान्यासन् ।\njadžňéna jadžňamjadžanta dévástáni dharmáni prathamánjásan ।\nV obětním rituálu, ve kterém obětovali dévové oběť oběti, se stal první \"dharmou\",\nते ह नाकं महिमानः सचन्त यत्र पूर्वे साध्याः सन्ति देवाः ॥१६॥\nté ha nákam mahimánah sačanta jatra púrvé sádhjáh santi déváh ॥16॥\njejíž velkolepostí dosáhnou další velcí sádhjové nebe, kde žijí dévové.\n\n\n\n"}
{"id": "489915", "url": "https://cs.wikipedia.org/wiki?curid=489915", "title": "Bedla", "text": "Bedla\n\nRod bedla v češtině označuje více taxonů hub:\n\n"}
{"id": "489917", "url": "https://cs.wikipedia.org/wiki?curid=489917", "title": "Invaders Must Die", "text": "Invaders Must Die\n\nInvaders Must Die je páté studiové album skupiny The Prodigy. Album bylo distribuováno společností \"Cooking Vinyl\".\n\n21. října 2009 bylo album představeno na stránkách The Prodigy se dvěma CD obaly a na jednom DVD. \"Invaders Must Die Special Edition\" obsahovalo vlastní albové remixy a jiný obal. DVD obsahovalo hudební videa a živé vystoupení.\nKoncert Invaders Must Die tour v Praze se uskutečnil 27. listopadu 2009. Předkapelou byla skupina Enter Shikari.\n\n\n\n\n\n\n\n\n\"Invaders Must Die\" je od alba \"The Fat of the Land\" první, na kterém se objevil všichni tři členové skupiny:\n\nHosté:\n\n"}
{"id": "489923", "url": "https://cs.wikipedia.org/wiki?curid=489923", "title": "Myšlín", "text": "Myšlín\n\nMyšlín je součástí obce Mnichovice v okrese Praha-východ. Nachází se na východní části Mnichovic. Je zde Myšlínský rybník a protéká tu Myšlínský potok. Je zde evidováno 247 adres. Osamoceně na jihovýchodní straně vsi stojí zámeček Myšlín se zbytky statku, jehož části byly zbořeny po roce 2002, u něj památný Žižkův dub.\n\n"}
{"id": "489926", "url": "https://cs.wikipedia.org/wiki?curid=489926", "title": "Evangeliář", "text": "Evangeliář\n\nEvangeliář (od evangelium) je křesťanská liturgická kniha, obsahující texty evangelií. Evangeliář se zpravidla říkalo knihám obsahujícím celé texty, zatímco knihám obsahujícím evangeljní perikopy (úryvky seřazené podle nedělí a svátků) se říkalo evangelistáře.\n\nEvangeliáře obvykle obsahují ještě srovnávací tabulky čtyř evangelií, seznamy čtení na neděle a svátky, předmluvy k jednotlivým knihám atd. Protože ke čtení evangelia při mši o velkých svátcích býval zván i panovník nebo císař, patřily evangeliáře mezi nejvzácnější a nejvíce zdobené rukopisy raného středověku. Některé z nejznámějších patrně vznikly z podnětu Karla Velikého, který je objednával v různých klášterech.\n\nZ českých evangeliářů jsou zvlášť významné ty, jež jsou psány v češtině – například Evangeliář olomoucký nebo zábrdovický – a evangeliáře či Čtveroevangelia ve staroslověnštině.\n\n\n\n"}
{"id": "489927", "url": "https://cs.wikipedia.org/wiki?curid=489927", "title": "Brník (Oleška)", "text": "Brník (Oleška)\n\nBrník je vesnice v okrese Praha-východ, část obce Oleška. Nachází se asi 1,2 km na sever od Olešky a 6 km jihozápadně od Kouřimi. Je zde evidováno 79 adres.\n\nNedaleko od vesnice pramení na severozápadě Chotýšský potok a na jihovýchodě Nučický potok. \n\nVes se poprvé připomíná v roce 1358, kdy byla součásti panství Kostelec nad Černými lesy a patřila Ješkovi z Náchoda. Zaniklou tvrz připomíná František Palacký 28. listopadu 1639 byla obec třicetileté války vypálena Švédy a pozdější sídlo posunuto o 1,5 km, kde je zmíněna v roce 1677. Původní i nová obec byly až do zrušení patrimoniální správy součástí černokosteleckého panství. Po roce 1848 byl Brník rozdělen na dvě administrativní části, jedna náležela k Olešce a druhá k Dobrému Poli, v roce 1919 byly obě části sjednoceny.\n\nV letech 1850-68 obec patřila do okresu Černý Kostelec (Kostelec nad Černými lesy), 1868 - 1960 do okresu Český Brod, v letech 1960 - 2007 do okresu Kolín a po reorganizaci státní správy v roce 2007 do okresu Praha-východ.\n\nJihovýchodně od vsi společnost KERACLAY a.s. těží jíly, které se užívají jako keramické suroviny.\n\n\n\n"}
{"id": "489929", "url": "https://cs.wikipedia.org/wiki?curid=489929", "title": "Králka", "text": "Králka\n\nKrálka je vesnice v okrese Praha-východ, je součástí obce Oleška. Nachází se asi 2,2 km na severovýchod od Olešky, asi 4 km na jihozápad od Kouřimi a 6 km východně od Kostelce nad Černými lesy. Je zde evidováno 34 adres.\n\nHistoricky příslušela k faře Vitice, jako součást obce Dobré Pole (starší název Dobropůl).\n\n\n"}
{"id": "489934", "url": "https://cs.wikipedia.org/wiki?curid=489934", "title": "Turkovice (Ondřejov)", "text": "Turkovice (Ondřejov)\n\nTurkovice je vesnice v okrese Praha-východ, součást obce Ondřejov. Nachází se 2 km na západ od Ondřejova. Leží severně od vrchu Horka (451 m). Je zde evidováno 151 adres.\n\nVesnice je zmiňována v knize Josefa Lady o kocouru Mikešovi.\n\n\n"}
{"id": "489937", "url": "https://cs.wikipedia.org/wiki?curid=489937", "title": "Radimovice (Petříkov)", "text": "Radimovice (Petříkov)\n\nRadimovice je vesnice v okrese Praha-východ, je součástí obce Petříkov. Nachází se asi 1,1 km na sever od Petříkova. Je zde evidováno 23 adres.\n\nVesice leží v katastrálním území Radimovice u Velkých Popovic.\n\n"}
{"id": "489938", "url": "https://cs.wikipedia.org/wiki?curid=489938", "title": "Olešky", "text": "Olešky\n\nOlešky (dříve též Oleška, Voleška či Volešek) je vesnice v okrese Praha-východ, je součástí obce Radějovice. Nachází se 0,5 km na severovýchod od Radějovic. Vesnicí protéká potok Botič. V obci se nachází románský kostel Narozenní Panny Marie. Je zde evidováno 91 adres.\n\n"}
{"id": "489939", "url": "https://cs.wikipedia.org/wiki?curid=489939", "title": "Jažlovice", "text": "Jažlovice\n\nJažlovice () je vesnice v okrese Praha-východ ve Středočeském kraji, která leží zhruba 3 km na jihozápad od Říčan. Vesnice, v níž je evidováno 77 adres, je místní částí města Říčan. Narodil se zde hudební skladatel a dirigent Ferdinand Vach.\n\nVes Jažlovice se původně jmenovala Žežlovice. Nacházela se zde tvrz, o jejíž existenci pochází zmínka ze 16. století.\n\nKostel sv. Václava v Jažlovicích vznikl ve 13. století přistavěním obdélníkové lodi k původní románské rotundě. Součástí kostela je románská podkovovitá apsida a o něco mladší válcovitá věž. Později byl kostel barokně upraven a v roce 1854 opět rozšířen. Při asanaci Prahy sem byl přenesen oltář z kostela sv. Michala v Podskalí. V kostele jsou gotické fresky z počátku 15. století.\n\nNa západ od vesnice probíhá dálnice D1, vsí pochází silnice III/00323 a III/00325 .Jažlovicemi prochází trasa cyklostezky č. 0020 \"Krajem Josefa Lady\".\n\n"}
{"id": "489941", "url": "https://cs.wikipedia.org/wiki?curid=489941", "title": "O2 Arena (Londýn)", "text": "O2 Arena (Londýn)\n\nO Arena, oficiálním názvem The O arena, je moderní víceúčelová krytá aréna, která se nachází v Londýně jako součást velkého zábavního komplexu O na Greenwichském poloostrově v obvodu Tower Hamlets. Pořádají se v ní zejména sportovní a kulturní události. Maximální kapacita 23 000 diváků z ní činí jednu z největších krytých hal v Evropě (počet se liší podle druhu akce). V roce 2008 se stala nejvytíženější arénou, za což převzala ocenění \"World's Busiest Arena\", které je udělováno každoročně od roku 2001.\n\nAréna vznikla během let 2003 až 2007 uvnitř Millennium Dome, jehož vnitřní prostor byl celkově přestavěn, jen se zachováním vnějšího teflonového bílého pláště potaženého tkaninou skleněných vláken. Aréna tvoří 40% celkového prostoru stavby bývalého Domu.\n\nV aréně probíhají vystoupení zpěváků a hudebních skupin.\n\n\n\n\n\nLady Gaga Bon Jovi, 11 vystouepní\n\n2016\n\nBěhem Letních olympijských her 2012 se v aréně uskutečnily soutěže ve sportovní gymnastice s kapacitou 16 500 diváků a také finále basketbalových turnajů s kapacitou 20 000 diváků. Vzhledem k regulím MOV se aréna na dobu olympijských her přejmenovala na North Greenwich Arena 1. V její blízkosti byla postavena nová North Greenwich Arena 2 s kapacitou 6 000 diváků, ve které se uskutečnily soutěže v moderní gymnastice a badmintonu.\n\nPrvní sportovní akcí, která se v aráně odehrála bylo mistrovství Commonwealthu v lehké váze boxu (14. července 2007). V březnu 2008 se zde konal zápas mezi Davidem Hayem a Enzo Maccarinellim, v listopadu 2008 pak Haye boxoval s Monte Barrettem.\n\nDne 10. října 2007 se zde uskutečnilo exhibiční utkání týmů NBA mezi Boston Celtics a Minnesota Timberwolves. Arena také hostila zápas družstev Miami Heat a New Jersey Nets (NBA) v rámci přípravy na sezónu 2008-09. Exhibici zde odehrály 6. října 2009 týmy Chicago Bulls a Utah Jazz s výsledkem 102–101 a návštěvou 18 689 diváků.\n\nUskutečnilo se zde Mistrovství světa ve sportovní gymnastice 2009.\n\nSezóna NHL 2007/2008 začala v této aréně zápasem z 29. na 30. září mezi Los Angeles Kings a Anaheim Ducks.\n\nPrvní akcí konanou zde byl turnaj v turbo tenisu (15. září 2007), který vyhrál Andy Murray. V období 2009–2020 aréna hostí mužský závěrečný Turnaj mistrů pro nejlepších osm singlistů a osm párů mužské čtyřhry v dané sezóně.\n\n\n"}
{"id": "489942", "url": "https://cs.wikipedia.org/wiki?curid=489942", "title": "Slivenec", "text": "Slivenec\n\nSlivenec () je katastrální území Prahy. Je zde evidováno 51 ulic, 970 adres a žijí zde asi 3 tisíce obyvatel. K Praze byl připojen roku 1974.\n\nPraha-Slivenec je od 24. listopadu 1990 městská část na jihozápadě hlavního města Prahy, v městském obvodu Praha 5. Má 3 252 obyvatel, rozloha je 7,5882 km² a zahrnuje celá katastrální území Slivenec a Holyně. Menší části území Holyně byly k Praze připojeny již v letech 1960 a 1968, hlavní část Holyně v roce 1974 v rámci obce Slivenec, k níž Holyně patřila.\n\nV centru Slivence se kolem náměstíčka nachází kostel Všech svatých a Křižovnický dvůr. Bývalý statek JZD byl v roce 2014 stržen. Na území místní části se stavějí i nové domy. V roce 2015 prošla náves celkovou rekonstrukcí. V posledních letech proběhla plynofikace celé obce a dokončuje se také kanalizace. Každé 3 měsíce vychází časopis městské části \"Slivenecký mramor\".\n\nSlivenecký kostel Všech svatých je raně gotická stavba z konce 13. století s přistavěnou předsíní z roku 1693. V roce 1886 byla vestavěna kruchta a roku 1901 byl kostel opraven podle návrhu A. Barvitia. Na obdélnou loď s věží navazuje trojboce zakončený presbytář s žebrovou křížovou klenbou. V presbytáři se zachovalo prosté gotické sedile a sanktuárium. V lodi jsou lomená okna s kopiemi původních vitráží ze 14. století (originály jsou v Uměleckoprůmyslovém muzeu); v českých zemích jsou téměř unikátní.\n\nVes Slivenec věnoval král Václav I. listinou ze 6. dubna 1253 řádu křižovníků s červenou hvězdou, s čímž byla spojena povinnost řádu pečovat o opravy Juditina mostu. Bývalý majetek křižovnického řádu zablokovaný pro restituce tvoří 7 % rozlohy městské části Praha-Slivenec, dalšími 3 hektary přesahuje do městské části Praha 5. Je ve správě Pozemkového fondu, většinou jde o ornou půdu. Zemědělský dvůr užíval za socialismu státní statek, nyní ho má od Pozemkového fondu pronajatý soukromá zemědělská firma Pražská agrární společnost s.r.o. Dvůr chátrá, správce ani nájemce do něj dlouhodobě neinvestují, teprve po medializaci tohoto stavu starostkou začal Pozemkový fond vyměňovat střechu, aniž by vyměnil zpuchřelé trámy. Městská část dlouhodobě usiluje o navrácení zdejšího majetku řádu křižovníků.\n\nV lomu nad samotou Cikánka se těží červený vápenec, tzv. slivenecký mramor. Nejstarší známou dochovanou pražskou památkou z červeného mramoru, pravděpodobně sliveneckého, jsou některé desky na hrobech 14 biskupů v chóru chrámu sv. Víta, které nechal v roce 1374 položit Beneš Krabice z Veitmile, a pravděpodobně ze Slivence pochází i mramor řady dalších náhrobků ze 14. a 15. století, například svatojiřské abatyše v křížové chodbě Svatojiřského kláštera na Pražském hradě. V 16. století a v období renesance se stal hojně a všestranně využívaným a žádaným kamenem, největším objektem byla Krocínova kašna v Praze na Staroměstském náměstí o výše 6 metrů a stejném průměru.\n\nNejstarší písemná zmínka o těžbě mramoru ve Slivenci je z roku 1515. Křižovníci své lomy pronajímali různým kameníkům a firmám. 23. října 1923 křižovníci lom prodali firmě Spojené pražské továrny na stavivo, a.s., které jej měla v nájmu již od roku 1895 (původně pod jménem Barta & Tichý). Roku 1946 byl lom znárodněn, poté privatizován.\n\nMezi Slivencem a Holyní prochází páteřní výpadovka, ulice K Barrandovu, která je radiálním napaječem Pražského okruhu. Přímo přes Slivenec vede stará silnice od Barrandova do Lochkova a Radotína, z  níž ve Slivenci a v Lochkově odbočují silnice do Velké Chuchle. Na sever vede ze Slivence silnice do Holyně, na severozápad do Ořecha.\n\nDo Slivence po léta jezdily městské autobusové linky 246, 247 a 248 ze Smíchova. Od 2. září 2006 byla od Stodůlek a Řeporyj přes Slivenec na Barrandov prodloužena v pracovních dnech linka 230, čímž vytvořila zcela nové spojení MHD, později byl provoz v tomto úseku omezen jen na dopravní špičky. V současnosti jezdí tímto směrem linka 130. V rámci rozsáhlých změn 1. září 2012 byly dosavadní linky 246 a 247 nahrazeny prodloužením linky 120, která jezdí nyní ze Smíchova (Na Knížecí) do Lochkova, část spojů jezdí až do Radotína. Linka 248, která jezdila přes Slivenec do Holyně, byla nahrazena změněnou linkou 230, která začala zajíždět místo linky 248 do Holyně a místo linky 120 do Klukovic a na barrandovské straně byla prodloužena z Chaplinova náměstí k filmovým ateliérům.\n\nNa fotbalovém hřišti ve Slivenci se točilo utkání ve fotbale v \"Kameňáku\". V areálu Křižovnického dvora se točil film \"Utrpení mladého Boháčka\".\n\n\n\n\n"}
{"id": "489943", "url": "https://cs.wikipedia.org/wiki?curid=489943", "title": "Kuří (Říčany)", "text": "Kuří (Říčany)\n\nKuří () je vesnice v okrese Praha-východ, je součástí obce Říčany. Nachází se asi 2,5 km na západ od Říčan. Vesnicí protéká Pitkovický potok, na jehož rameni leží na kraji vesnice rybník. Je zde evidováno 74 adres.\n\nNáves nese název Na Návsi a nachází se na ní malá kaplička a nefunkční bývalá prodejna. Je zde několik pojmenovaných ulic: Rooseveltova (silnice III/00312, úsek Nupaky – Říčany), Květná (silnice III/00313 na jih k silnici II/101), V Roklích (silnice III/00313 na sever směr Lipany), U Zbrojnice (jižně od návsi) a U Mlýna (poblíž horního rybníka), Skalní (na jižním okraji vsi) a Cornova (k bývalému Dolnímu rybníku).\n\nVesnice leží v údolí u křižovatky místních silniček, po stranách vystupují Dolní a Horní skála; na Dolní skále stávala kdysi tvrz. Ke Kuří patří též osada Kuříčko, nacházející se ve vzdálenosti asi 1,2 km směrem k Říčanům; Rooseveltovu ulici zde křižuje cesta s názvem Solná stezka.\n\nPitkovický potok (nazývaný též Vinný) při povodních zaplavuje části vsi, v 70. a 80. letech 20. století bylo takových povodní 7, přičemž největší z nich byla povodeň roku 1987. Roku 1972 zde došlo k mimořádnému úkazu, kdy během 20 minut napadlo 80 až 100 centimetrů krup, které poškodily řadu staveb a zničily úrodu.\n\nNejstarší známý záznam o Kuří se týká roku 1309 v označení vladyky Ojíře z Kuří ohledně jeho svědectví. Kuří s pěti dvory a jedním poplužním dvorem s tvrzí vlastnila svatovítská kapitula. Roku 1349 bylo Kuří prebendou scholastika Zdeslava a poté výměnou připadl kapitule u Všech svatých. Z tvrze se nic nedochovalo. Od roku 1420 ves vlastnili Pražané, poté se dostala do držení nejvyššího purkrabství Pražského hradu. V 15. století pak patřila Buzicům, pánům z Valdeka, a vystřídala řadu dalších majitelů, až se roku 1577 dostala Smiřickým, kteří ji roku 1579 sloučili s uhříněveským panstvím. Roku 1623 panství připadlo Karlu z Lichtensteinu. Roku 1751 byl purkrabský díl Kuří prodán Marii Terezii.\n\nExistuje několik hypotéz o původu názvu obce. Jednou z nich je, že při pohledu z pražské silnice (spojující Prahu s Moravou) neboli horácké cesty mezi Benicemi a Světicemi byla vesnice skryta v údolí a bylo vidět jen jak se kouří. Jiná hypotéza název odvozuje ze zdejšího chovu koroptví.\n\nJednotřídní školní výuka v Kuří byla zahájena 1. prosince 1906 v pronajatém prostoru vily č. p. 17, v té době měla 52 žáků. Dvoutřídní škola začala být budována roku 1907 na místě bývalé ratejny a slavnostně vysvěcena byla 20. června 1909, budovu využíval ke svým akcím i Sokol a dobrovolní hasiči. Učilo se zde do roku 1968, kdy do ní docházelo už jen 16 žáků, dnes je budova označena jako obecní dům a hledá se pro ni uplatnění. Roku 1996 byla rekonstruována fasáda a střecha. Školní kronika je cenným zdrojem informací o historii vsi. Před školou byl roku 1922 vybudován pomník 9 padlým, po druhé světové válce na něj přibylo jméno jednoho popraveného. Roku 1909 byl v Kuří založen sbor dobrovolných hasičů, roku 2007 byly sjednoceny výjezdové jednotky Říčan a Kuří.\n\n19. srpna 1924 byla založena tělocvičná jednota Sokol Kuří, která zpočátku působila ve školní tělocvičně. V roce 1932 dostal Sokol od obce pozemek u č. p. 47 V Roklích, na němž do roku 1938 vybudoval hřiště. Za druhé světové války byla činnost Sokolu přerušena, v roce 1948 začleněna pod jednotnou tělovýchovu. Roku 1964 se tělovýchovná jednota rozpadla, obnovena byla 9. května 2007 pod hlavičkou Sokola Říčan a Radošovic.\n\nV roce 1938 zde bylo evidováno 59 domů a 388 obyvatel, v roce 2007 zde bylo hlášeno 125 obyvatel.\n\nNa místě dnešní kapličky stála od 16. století boží muka a prostranství kolem nich bylo vydlážděno dlaždicemi z místní cihelny (ta byla asi 200 metrů západně od vsi a fungovala až do roku 1900). V 19. století byla místo božích muk postavena věž pro zvonek. V roce 1903 (1908?) anebo roku 1913 získala kaplička dnešní podobu. Zvon byl za první světové války zrekvírován, po první světové válce se občané složili na nový, který byl odvezen roku 1941 či snad fungoval ještě v první polovině 60. let, kdy byl ukraden spolu se soškou Panny Marie z výklenku věžičky. V březnu a dubnu 1998 byla kaplička na náklady obce a s pomocí místních dobrovolníků renovována. V září 1998 byl vykraden i vnitřek kapličky: soška Panny Marie a svícny. Soška byla později policií nalezena a uložena do říčanského muzea. V roce 2006 kapličku opravil pan Danita.\n\nUsedlost č. p. 1 nedaleko rybníka bývala dvorcem s pivovarem, později zde manželé Fialovi prodávali smíšené zboží, než byla na návsi postavena socialistická samoobsluha na místě bývalé hospody. Osadní výbor podle plánu své činnosti z roku 2011 usiluje o to, aby město budovu samoobsluhy odkoupilo a následně zbouralo. Ve mlýně č. p. 2 je dosud dochované pohonné kolo strojů z roku 1791. Ve vsi bývaly tři lomy na hlinitou břidlici používanou ke dláždění a dva mlýny, Cornův u Dolního rybníka a Janovského mlýn u Horního rybníka (nynějšího).\n\nAutobusová doprava je tradičně zajišťována v trase Praha – Průhonice – Čestlice – Nupaky – Kuří – Říčany. Například začátkem 90. let tudy jezdila linka ČSAD 10840 Praha – Čestlice – Říčany a doplňkové školní spoje na lince 11211 Čestlice – Říčany, v roce 1997/1998 linka 128641 Praha – Čestlice – Říčany, v roce 1998/1999 byla licencována z opačné strany pod číslem 282016 a jezdila v rozsahu několika párů spojů v pracovní dny. K 28. květnu 2000 byla oblast Říčan začleněna do Pražské integrované dopravy a spojení od pražské stanice metra Opatov do Říčan začala zajišťovat linka 385. Ta spojuje Kuří na jedné straně s Nupaky, Čestlicemi, Průhonicemi a pražskou stanicí metra Opatov, na druhou stranu s Říčany, části spojů i s dalšími obcemi až po Louňovice. Jezdí přes Kuří a Kuříčko celotýdenně v pravidelných intervalech, provozovatelem je Arriva Praha jako nástupce zdejšího tradičního dopravce, vršovického závodu ČSAD.\n\n"}
{"id": "489945", "url": "https://cs.wikipedia.org/wiki?curid=489945", "title": "Pacov (Říčany)", "text": "Pacov (Říčany)\n\nPacov () je vesnice v okrese Praha-východ, je součástí obce Říčany. Nachází se asi 2,6 km na severovýchod od Říčan. Ze severu na jih prochází silnice II/101, ze západu na východ silnice III/10176. Je zde evidováno 404 adres.\n\n"}
{"id": "489947", "url": "https://cs.wikipedia.org/wiki?curid=489947", "title": "Předseda Evropské rady", "text": "Předseda Evropské rady\n\nPředseda Evropské rady ( ), známý také nepřesně jako prezident Evropské unie, resp. prezident EU, evropský prezident nebo prezident Evropy, je osoba odpovědná za předsedání Evropské radě a vedení jejích summitů. Předseda Evropské rady rovněž zastupuje Evropskou unii na světové scéně.\n\nOd 1. prosince 2019 je předsedou Evropské rady bývalý belgický premiér Charles Michel.\n\nLisabonská smlouva, platná od 1. prosince 2009, uvádí, že Evropská rada volí svého stálého předsedu kvalifikovanou většinou na dva a půl roku, s jednou možností znovuzvolení. Odvolání předsedy Evropské rady (v případě překážky nebo závažného pochybení) rovněž vyžaduje kvalifikovanou většinu. Předseda Evropské rady nesmí současně zastávat žádnou vnitrostátní funkci. Na summitu Evropské rady v Bruselu 19. listopadu 2009 byl historicky prvním stálým předsedou Evropské rady zvolen belgický premiér Herman Van Rompuy, který se svého úřadu ujal 1. prosince 2009.\n\nOd roku 1975 až do roku 2009 byl předseda Evropské rady neoficiální pozicí, kterou vykonával šéf exekutivy členského státu řídící v daném období Evropskou radu v rámci každého půl roku rotujícího Předsednictví Evropské rady a Rady Evropské unie. Takto se předsednictví Evropské rady vystřídalo do 1. prosince 2009 71 krát.\n"}
{"id": "489948", "url": "https://cs.wikipedia.org/wiki?curid=489948", "title": "Radošovice (Říčany)", "text": "Radošovice (Říčany)\n\nRadošovice () je součástí města Říčany v okrese Praha-východ. Nachází se na severovýchodě města, leží na celém území katastrálního území Říčany-Radošovice. Prochází tudy silnice I/2 (jako ulice Černokostelecká). Je zde evidováno 650 adres. Původní střed vsi (náves) tvoří dnešní ulice U Památné lípy. Součástí Radošovic je i letovisko u rybníka Jureček a část přilehlého romantického údolí Rokytky.\n\nRadošovice jsou součástí města Říčany od 1. ledna 1953.\n\n"}
{"id": "489949", "url": "https://cs.wikipedia.org/wiki?curid=489949", "title": "Voděrádky", "text": "Voděrádky\n\nVoděrádky () jsou vesnice v okrese Praha-východ, je součástí obce Říčany. Na severozápadě prochází silnice II/101, prochází tudy Vinný potok. Nachází se asi 2 km na jihozápad od Říčan. Je zde evidováno 62 adres.\n\n"}
{"id": "489954", "url": "https://cs.wikipedia.org/wiki?curid=489954", "title": "Concentus Moraviae", "text": "Concentus Moraviae\n\nMezinárodní hudební festival \"Concentus Moraviae\" je festival klasické hudby, který se koná každý rok v období před začátkem letních prázdnin v bezmála dvaceti městech v Jihomoravském kraji a kraji Vysočina. Je členem Asociace hudebních festivalů ČR. Pořadatelem festivalu je Mezinárodní centrum slovanské hudby Brno, o. p. s. Dramaturgie se každoročně soustřeďuje kolem ústředního tématu. První ročník se uskutečnil v roce 1996 a jeho tématem byl „Rozhovor staletí“. \n\nV roce 2011 uváděl 6000 prodaných vstupenek s odhadovanými 2251 unikátními návštěvníky. Podle kvalifikovaných odhadů tvoří 60 % publika obyvatelé místa konání, 30 % pochází z daného kraje, 5 % z jiného kraje a 5 % ze zahraničí. Celkový rozpočet byl necelých 6,5 milionu korun. Festival Concentus Moraviae v roce 2015 oslavil 20. ročník konání, kdy se nově konaly i happeningy. V roce 2016 se poprvé konal Koncert pro Kraj Vysočina.\n\nFestival začínal s podtitulem „festival 13 měst“. V průběhu doby se však seznam zapojených měst proměňoval a rozrůstal. Zúčastňují se (v roce 2014):\n\n"}
{"id": "489961", "url": "https://cs.wikipedia.org/wiki?curid=489961", "title": "Johana Francouzská (1391–1433)", "text": "Johana Francouzská (1391–1433)\n\nJohana Francouzská (\"fr.\" \"Jeanne de France\", 24. ledna 1391, Melun – 27. září 1433, Vannes) byla bretaňská vévodkyně z dynastie Valois.\n\nJohana se narodila jako dcera francouzského krále Karla VI. a jeho manželky Isabely Bavorské. \n19. září 1396 byla v Paříži jako pětiletá provdána za svého vrstevníka Jana, syna bretaňského vévody Jana IV. \n\nJanův otec zemřel roku 1399 a roku 1403 se jeho ovdovělá matka Jana Navarrská provdala za anglického krále Jindřicha IV., což poněkud zmírnilo napětí mezi Anglií a Bretaní. Janovi se dařilo udržovat přátelské vztahy i se dvorem svého chorého tchána a až po zavraždění Jana Nebojácného se bretaňský vévoda výrazněji angažoval v burgundském táboře. \n\nRoku 1420 se po pokusu o převrat dostal Jan do zajetí synů Markéty z Clissonu, hraběnky z Penthièvre, kteří jej drželi ve vězení. Vévodkyně Johana shromáždila přívržence bretaňské vlády dynastie Montfortů a vyreklamovala z anglického zajetí Artura z Richemontu, jehož pomoc k osvobození manžela nutně potřebovala. Se svými společníky oblehla hrady patřící hrabatům z Penthièvre a cenný zajatec byl nakonec propuštěn. Bývalí žalářníci byli po vévodově osvobození bretaňským parlamentem odsouzeni za velezradu.\n\nSvému muži dala Johana sedm dětí, které využil stejně jako své sourozence pro upevňování vztahů se svými spojenci. Syna Františka vyslal na dvůr francouzského krále a Gillese na dvůr anglický. Annu provdal za Jana Bourbonského. \n\n"}
{"id": "489964", "url": "https://cs.wikipedia.org/wiki?curid=489964", "title": "Tode Ilievski", "text": "Tode Ilievski\n\nTode Ilievski je severomakedonský básník, spisovatel pro děti a mládež, satirik, humorista, překladatel .\n\nVystudoval Fakultu filologie ve Skopje. Pracoval jako učitel makedonského jazyka a literatury ve městě Debar.\n\n"}
{"id": "489966", "url": "https://cs.wikipedia.org/wiki?curid=489966", "title": "Faléra", "text": "Faléra\n\nFaléra (či falera, z lat. \"phalerae\") je kovový kotouček s plastickou ozdobou, podobou božstva nebo panovníka, který se ve starověku nosil jako ozdoba na šatech. Vojáci římské armády je patrně dostávali jako vyznamenání a nosili na prsou při slavnostních příležitostech. Vyznamenané jednotky je měly připevněny na svých standartách. \n\nFaléry byly zavedeny do armády kolem roku 50 po Kr. a staly se oblíbenými u centurionů. Není přesně známo, zda šlo o vyznamenání nebo jen o symboly. Faléry byly plíšky navlečené na řemenech, které se připnuly na zbroj na prsou. Na plíšcích byla vyobrazení bohů, císařů či zvířat (lev, orel). Běžný soubor disponuje 9 ozdobnými plechy, ale našly se i soubory se 7, 5 a 10. Během krize ve 3. stol. se tradiční uniforma rozpadla, zmizely i faléry. Vyznamenaní jezdci mohli připevnit vyznamenání na zbroj svých koní.\n\nV archeologické terminologii jsou to kruhové nebo terčové plasticky zdobené předměty, které sloužily jako ozdoba oděvu, koňského postroje nebo válečnického štítu. Vyráběly se ze zlata, stříbra nebo bronzu a nejčastěji zobrazovaly hlavu divoké šelmy (vlk, lev, medvěd).\n"}
{"id": "489973", "url": "https://cs.wikipedia.org/wiki?curid=489973", "title": "Johana Francouzská", "text": "Johana Francouzská\n\nNositelky jména Johana Francouzská nebo Johana z Valois:\n\n"}
{"id": "489979", "url": "https://cs.wikipedia.org/wiki?curid=489979", "title": "Disney Cinemagic", "text": "Disney Cinemagic\n\nDisney Cinemagic je filmový kanál. Je k dispozici na Sky Digital, Tiscali TV a Virgin Media. Kanál se poprvé objevil 16. března 2006, ale oficiálně byl spuštěn 19. března 2006 v 17:00, ostatní verze ale až později. Vysílá v Anglii, Francii, Německu a Itálii. V roce 2010 se plánuje verze i pro Polsko.\n\nDisney Cinemagic vysílá premiéry filmů každou neděli a starší filmy zahrnuje v normálním vysílání, obvykle až čtyři denně. Vysílají se i starší pohádky z produkce Disney, které jsou buď kreslené, nebo i hrané. Do vysílání ale zahrnuje i normální kreslené seriály, jak třeba Lilo & Stitch nebo Mickeyho Klubík.\n\nSeriály:\n\nFilmy:\n"}
{"id": "489980", "url": "https://cs.wikipedia.org/wiki?curid=489980", "title": "Maltovník", "text": "Maltovník\n\nMaltovník, také truhlík na maltu, cizím slovem kalfas, je větší plechová nebo plastová, obdélníková nádoba na maltu k ruce zedníka. Používá se na lešení a všude tam, kam není možné s kolečkem malty přímo přijet. Muž, vysoký 180 cm, dopraví ručně se šufanem s délkou násady 120 cm maltu z kolečka do maltovníku až do výšky cca 3 metrů.Výše už je nutno použít lana a kbelíku.\n\nMaltovník je hranatá nádoba z plechu tloušťky 0,8 až 1 mm. Směrem nahoru se trochu rozšiřuje, aby bylo možno obsah vyklopit. Má rozměry 350 x 650 mm a výšku 260 mm. Obsah je 80 litrů, (kolečko má asi 150 litrů). Pojme asi 0,5 kolečka malty. Maltovník má v každém rohu držadlo, aby se dal přenášet.\n\nV maltovníku se také míchá menší množství malty nebo betonu. Nejméně namáhavé je míchání úzkými hráběmi.\n\nZa časů monarchie a I.republiky bývaly maltovníky dřevěné. Na podzim, když se na stavbách končilo, se posbíraly veškeré zbytky dřeva a dovezly se ke stavitelovi na dvůr pod přístřešek. V zimě pak prominentní zedník k závisti kolegů měl práci - stloukal z nich dřevěné maltovníky.\n"}
{"id": "489991", "url": "https://cs.wikipedia.org/wiki?curid=489991", "title": "Maria Enzersdorf", "text": "Maria Enzersdorf\n\nMaria Enzersdorf je městys v Dolních Rakousech, v okrese Mödling, na jižním předměstí Vídně. Do roku 1999 se obec jmenovala Maria Enzersdorf am Gebirge.\n\nObec sestává ze starého města Maria Enzersdorf a jižního města. Západní část zastavěného území je na úbočí Vídeňského lesa, jižní město ve východní části se rozprostírá v planině Vídeňské pánve.\n\nJižní město bylo plánováno jako obytná a obchodní oblast jako \"Zahradní město\". Usídlily se zde dolnorakouské i zahraniční společnosti. Skupina pověřených architektů prof. Vilhelm Hubarsch, Ing. Franz Kiener a Ing. Gustav Peichl vypracovala plány na zřízení nového správního centra a obchodních společností a přidružené obytné zóny. Práce na tomto území byly zahájeny dne 12. září 1960.\nHistorie obce je úzce spojena s pěstováním vinné révy. Podle archeologických nálezů zde sídlili již Keltové a později se zde usazovali také Římané.\n\nPrvní písemná zmínka o \"Andělské šibalské obci (Engelschalkesdorf)\" při klášteru Klosterneuburg je z roku 1130. V té době se také stavěl hrad Liechtenstein. V roce 1454 byl postaven františkánský klášter. V období tureckých válek byla obec vícekrát zničena. Také františkáni museli v době reformační klášter opustit, potom se zase vrátili a obec se opět rekatolizovala.\n\nDějiny 19. století jsou úzce a velmi silně svázány s Johannem I. z Liechtensteina (1760-1836), který zase koupil hrad Liechtenstein a okolí znovu zalesňoval.\n\nKoncem 19. století vznikl druhý klášter, misijní dům svatého Gabriela Steylerské misie. Tomuto klášteru také děkujeme, že tamní okolí - navzdory obrovskému stavebnímu ruchu v celé obci - s částečně zanedbanou zelení, která se postupně začala obnovovat.\n\nOd roku 1938 až do 1954 obec Maria Enzersdorf příslušela k Velké Vídni (24. okres).\n\nV roce 1964 byl postaven klášter klarisek.\n\nK největšímu rozšíření obce došlo, když se postavilo jižní město, jako zahradní město. Zásluhu na tom má někdejší generální ředitel NEWAG a zemský hejtman Viktor Müllner, za kterého se od 12. září 1960 za deset let dokončila výstavba a počet obyvatel obce se více než zdvojnásobil (1961 3825 obyvatel a 1971 8120 obyvatel). Současně se také v jižním městě zřídilo ústředí dnešní EVN. Také zřízením zemského sportovního centra v jižním městě napomohlo při budování města a současně se osídlovalo.\n\nDne 19. října 2004 se rozhodlo, že starý obecní úřad, který je příliš malý a po bezpečnostní stránce nevyhovující se prodá a postaví se nový na pozemku koupeném v roce 2000. Od 6. srpna 2007 má obecní úřad novou adresu: Hauptstraße 37. Nová budova je různými aktivitami kritizována jako drahá a zbytečně předimenzovaná. ÖVP namítá, že růst nákladů je způsoben mnoholetým prodlevou způsobenou právě různými aktivitami.\n\nNový obecní úřad byl otevřen 6. října 2007 za přítomnosti zemského hejtmana Erwina Prölla.\n\nV západní a nejvýše položeném místě obce (na pomezí obce Gießhübel) je v podzemí důl na sádru, která se zde těžila již od roku 1880. Tento důlní závod je pod stálým bezpečnostním dozorem. V devadesátých letech došlo k ojedinělému poklesu půdy na povrchu, vytvořila se přirozeně dutina, ale předpokládalo se že došlo k poklesu v místech starých štol v blízkosti sousedního jeskynního jezera. Proto bylo provedeno v letech 2004 a 2005 přes 70 vrtů, při nichž se v hloubkách identifikoval stav kamerami. Štoly zasahují až do území sousedního Gießhübelu. Tam snad měl být dříve vstup do dolu. Protože v sedmdesátých letech bylo území určené pro výstavbu, docházelo tam k poruchám na obytných domech a odůvodňovalo se to podzemní hornickou činností. Protože v tomto místě byla v době mezi válkami také skládka, mohlo pokles způsobit i nedostatečné zhutnění zeminy. Náklady na průzkumné vrty musela financovat obec. Na počátku roku 2007 důlní společnost započala se zásypem propadliny, což dokončila v srpnu 2007. Náklady na toto opatření byly vyčísleny na 3 miliony Euro, na kterých se podílela země i obec.\n\nPodle sčítání obyvatel měla obec v roce 1971 8120 obyvatel, roku 1981 9148, 1991 8594, 2001 8202 a v roce 2006 celkem 8482 obyvatel.\n\nPřes obec vede Jižní dráha. Nádraží Brunn / Maria Enzersdorf je společné se sousední obcí Brunn am Gebirge, které leží na jeho katastru severně od Maria Enzersdorf. Proto je Maria Enzersdorf spojeno s Vídní v patnáctiminutových intervalech.\n\nMěstská část Jižní město leží přímo na \"Badner Bahn\", která ve špičce jede po 7 - 8 minutách a spojuje Wiener Neudorf a Vídeň - operu. Zastávka je východně od zastavěného území.\n\nDo roku 1967 probíhala přes obec také tramvajová linka 390 (Vídeň-Rodaun - Mödling). Byla nahrazena autobusovou linkou.\n\nKromě toho vede přes obec značný počet autobusových linek, mezi jinými dobrá s přípojem ve směru na Mödling a Siebenhirten (U6). Také nádraží Liesing na Shopping City Süd a U-Bahn-stanice Hietzing (linka U4) jsou v přiměřeném čase dosažitelné.\n\nNadregionální spojení je mimo obec rychle dosažitelné po dálnici A2 a vídeňský vnější okruh A21. Přes obec vede zemská B12 (hlavní silnice) v severojižním směru, jakož i další zemská silnice v Schnablen, Franz-Josef-Straße, Johannesstraße, výletní okružní silnice) ve směru od východu na západ. V posledních letech došlo v celé oblasti ke vzrůstajícímu objemu přepravy, pro kterou jsou využity i vedlejší komunikace a ulice nižších tříd.\n\nJak bylo hlavním výdělkem vinařství, tak je dnes rozhodující průmysl a obchod. Je zde velký průmyslový závod světového významu na výrobu tiskařských strojů KBA. V jižním městě je ústředí distribuční společnosti pro Dolní Rakousko (dříve Newag-Niogas). Dále je známým ze závodů v Maria Enzersdorfu prodejna aut Stipschitz (VW-Audi).\n\nObě hlavní obchodní centra, jak na hlavní ulici tak i EKZ v jižním městě, mají po léta zápasů problémy: především silná konkurence jen pár kilometrů vzdálené Shopping City Süd a poměrně vyšší pronájmy v EKZ v jižním městě. Ve staré obci je málo obchodů a parkovišť, neatraktivní nabídka a zavření poslední velkoprodejny (přestěhovaná o pár set metrů na velký pozemek), na obtížnější místo. Také blízkost okresního města Mödling a Shopping City Süd způsobuje úbytek.\n\n\nAž do školního roku 2007/2008 byla v Maria Enzersdorfu také hlavní škola. Protože bylo málo žáků, musí docházet do hlavní školy v Brunn am Gebirge. Až po roce 2011 bude dřívější hlavní škola obnovena rozšířením obecné školy.\n\nZnámé je spolkové sportovní centrum pod dřívějším názvem Trenkwalder Arena, domácí fotbalový spolek VfB Admira Wacker Mödling, která hraje druhou ligu.\n\nMaria Enzersdorf je také domovem národního a mezinárodně úspěšného klubu házené žen Hypo Niederösterreich.\n\n"}
{"id": "489993", "url": "https://cs.wikipedia.org/wiki?curid=489993", "title": "World of Warcraft: Cataclysm", "text": "World of Warcraft: Cataclysm\n\nWorld of Warcraft: Cataclysm je v pořadí 3. datadisk k jedné z nejpopulárnějších MMORPG světa World of Warcraft. Byl oznámen na BlizzConu 2009 a vydán 7. prosince 2010. Během prvního dne se prodalo více jak 3,3 milionu kopií, čímž byl překonán rekord předchozího datadisku (2,8 milionu kopií).\n\n\nDeathwing přinese na Azeroth zkázu a komplexně jej změní. Některé oblasti se téměř nezmění nebo jen velmi málo (Elwynn Forest, Winterspring atd.), některé oblasti se změní trochu více (Durotar, Ashenvale, Tanaris atd.) a některé se změní k nepoznání (rozdělení Barrens, zatopení Thousand Needless). Také se výrázně rozpadla ta země u Teldrassilu (hádanka).\n\nTato rasa již ve WoW je, ale teprve nyní se stává hratelnou. Gobliny můžete vidět např. v Ratchetu, Gadgetzanu nebo Booty Bay. Budou mít přístupná všechna povolání kromě paladina a druida. Rasové schopnosti také nejsou k zahození (vystřelení rakety nebo sebe – společný Cooldown; Time is Money – zvýšení útočné rychlosti; Pack Hobogoblin – „Cestovní banka“; Best Deals Everywhere – největší možná sleva nehledě na reputaci). Jejich startovní lokace bude na ostrově Kezan, kde, abyste se zachránili před výbuchem sopky, se zaprodáte celým svým jměním obchodnímu princi Gallywixovi, aby vás vzal na lodi pryč. Později však únikovou loď potopí loď Aliance při přestřelce s Hordou a vy jste jako jeden z mnoha vyplaveni skoro mrtví na březích Lost Isles. Tam postupně zjistíte, že Aliance útočila na loď, která vezla Thralla a unesla ho. Po jeho záchraně vám dovolí přidat se k Hordě i s celou frakcí skřetů z Kezanu a Gallywix je varován, že prozatím zůstane vůdcem skřetů, ale jeho chování už nebude tolerováno.\n\nRasa, která je kombinací lidí a vlků. Mimo boj budete mít na výběr, jestli chcete mít vzhled člověka nebo vlkodlaka. V boji se vám automaticky přepne vzhled na vlkodlaka. Jejich startovní lokace bude na poloostrově Gilneas, na jihu Silverpine Forest, za Greymane Wall. Rasové schopnosti jsou např. 40% sprint na 6 sekund, zvýšení šance na critical strike o 1 %, zmenšení trvání Curse a Disease o 15 %, ke skinningu přibude bonus +15 skillů. Lidský stát Gilneas se sice před druhou válkou od Aliance odvrátil, ale nyní je zmítán občanskou válkou mezi nekontrolovanými Worgeny a zbytky lidskosti a náhlým útokem nemrtvých ze severu a z jihu z moře a proto je jejich jedinou nadějí připojit se znovu k Alianci, se kterou ji pojí lidský původ a dávná přítomnost nočních elfů, kteří také mohou za jejich vlčí prokletí.\n\nSekundární profese, ve které sbíráte informace o legendárních předmětech a nakonec můžete i nějaké prastaré artefakty sami najít a z úlomků je sestavit. Většina artefaktů bude mít jen sběratelskou hodnotu, která obohatí svět a příběh, hodně jich bude mít okrasnou funkci jako noví mounti nebo mazlíčci a jen pár bude možno použít v boji.\n\n\n\nPomoci funkce Reforge lze přesunovat body z jedné schopnosti do jiné. Přesunout jde vždy pouze 40 % bodů dané schopnosti. Body však lze přesunovat jen mezi sekundárními schopnostmi a spiritem, ostatní primární schopnosti takto měnit nelze.\n\n"}
{"id": "489995", "url": "https://cs.wikipedia.org/wiki?curid=489995", "title": "Bajt Hánún", "text": "Bajt Hánún\n\nBajt Hánún (: ) je město v severovýchodní části Pásma Gazy v Palestinské autonomii. Podle palestinského centrálního statistického úřadu zde v polovině roku 2006 žilo celkem  obyvatel. Město je spravováno Palestinskou samosprávou. Protéká jím potok Hánún a nachází se 6 km od jihoizraelského města Sderot.\n\n"}
{"id": "489996", "url": "https://cs.wikipedia.org/wiki?curid=489996", "title": "Josh Radnor", "text": "Josh Radnor\n\nJoshua \"Josh\" Radnor (* 29. července 1974, Bexley, Ohio, USA) je americký herec a režisér, který je znám především jako hlavní postava Ted Mosby v sitcomu CBS \"Jak jsem poznal vaši matku\".\n\nRadnor se narodil v Bexley v Ohiu, USA, syn právníka Alana Randora. Vyrůstal v Bexley, na předměstí Columbusu, kde chodil do židovské školy. Radnor absolvoval Bexley High School a navštěvoval Kenyon College, kde získal hereckou cenu Paula Newmana. Později získal titul magistra výtvarného umění v oboru herectví z NYU Tisch School of the Arts.\n\nRadnor žije v americkém Los Angeles. V srpnu 2008 začal chodit s herečkou Lindsay Price, která hrála v televizní show \"Lipstick Jungle\" a na podzim roku 2009 v seriálu \"Eastwick\". Vztah se rozpadl po 14 měsících.\n\nV roce 2001 získal hlavní roli na stanici The WB v seriálu \"Off Centre\", jeho role ale připadla Eddie Kaye Thomas. Roku 2002 měl svůj první debut na Broadway ve hrané verzi \"Absolvent\" spolu s Jasonem Biggsem, Kathleen Turner a Aliciou Silverstone. Od roku 2005 se Radnor pravidelně objevuje v americkém seriálu \"Jak jsem poznal vaši matku\", v jeho zatím největší roli. V červnu 2008 hrál po boku Jennifer Westfeldt ve hře \"Finks\", napsanou Joe Gilfordem a zrežírovanou Charlie Strattonem pro \"New York Stage and Film\". Radnor také natočil svůj první film se jménem \"Bezvadíkyještěprosím\" (2010). V roce 2012 zrežíroval a napsal scénář k filmu \"Svobodná umění.\" Během let 2016 až 2017 hrál v seriálu \"Mercy Street.\" V roce 2018 získal hlavní roli v seriálu NBC \"Rise\". Seriál byl však po odvysílání první řady zrušen. Ve stejném roce získal vedlejší roli v seriálu ABC \"Chirurgové\".\n\n"}
{"id": "489997", "url": "https://cs.wikipedia.org/wiki?curid=489997", "title": "Bitva na Abrahamových pláních", "text": "Bitva na Abrahamových pláních\n\nBitva na Abrahamových pláních (anglicky \"Battle of the Plains of Abraham,\" francouzsky \"Bataille des plaines d'Abraham)\" (pojmenovány podle Abrahama Martina, 1589–1664, vlastníka půdy) byla rozhodujícím střetem francouzské a britské armády na americkém kontinentě. Završil se jí proces, který započal opuštěním pevnosti Duquesne (budoucí Pittsburgh) Francouzi 25. listopadu 1758, čímž ztratila francouzská armáda ve válce v Americe iniciativu.\n\nNový britský velitel generál Jeffrey Amherst pokračoval po obsazení ruin Duquesne v přípravách dalších ofenzivních akcí v oblasti jezerních pevností, jejichž dobytí mělo vytvořit příznivé předpoklady pro přímý útok na Québec. Tažení na toto silně opevněné město svěřila koruna generálu Jamesi Wolfovi. Ten zahájil spolu se svými podřízenými Townshendem, Jamesem Murrayem a Robertem Moncktonem, velícím třem operačním uskupením, pochod k centru francouzské moci na jaře 1759. Amherst zatím likvidoval jednu francouzskou pevnost za druhou. 25. července kapitulovala Niagara, o den později vstoupili Angličané do trosek Ticonderogy (Francouzi ji nazývali Fort Carillon) a 31. července obsadil Amherst i základnu na Korunním mysu, čímž zabezpečil týl devítitisícového Wolfova sboru postupujícího po souši i po vodě k cíli tažení. Pozemní jednotky podporované válečnými loděmi admirála Charlese Saunderse ničily od června na řece sv. Vavřince jeden francouzský opěrný bod za druhým a počátkem září dospěly ke Québecu, považovaném vojenskými odborníky za téměř nedobytný. Jediné slabší místo představovaly hradby a bašty na břehu řeky, jimž proto věnovali obhájci největší pozornost.\n\nV noci 12. září vyrazilo 30 velrybářských člunů se 1700 anglických vojáků vedených plukovníkem Williamem Howem na úzkou písečnou pláž na úpatí zdánlivě nepřekonatelných skal tři kilometry od Québecu, kde střežil strmou stezku vedoucí na pláň před městskými hradbami silný oddíl francouzských vojáků. Jednotka zvlášť vybraných britských pěšáků však vyšplhala po téměř kolmé skalní stěně a napadla strážce stezky z týlu. Tím otevřela cestu celému sboru a za rozednění stálo na Abrahamových pláních čtyři a půl tisíce Angličanů. Jakmile sdělili tuto závažnou zprávu veliteli francouzské armády v Kanadě generálu Montcalmovi, shromáždil svoje elitní jednotky a osobně vedl rozsáhlý výpad, jehož se účastnilo přes čtyři a půl tisíce francouzských bojovníků. V sedmihodinové bitvě, v níž padlo 200 Francouzů a dalších 1200 utrpělo zranění, byli smrtelně raněni i oba nejvyšší důstojníci. Wolfe zemřel přímo na bitevním poli, Montcalma odnesli do města, kde v noci skonal. Francouzi ztratili v bitvě podstatně víc lidí a museli se stáhnout zpět do pevnosti, kde se demoralizovaní důstojníci a civilní představitelé dohodli na jednání s Brity.\n\n17. září přijali kapitulační podmínky. Následující den otevřeli brány, a Britové tak ovládli město. Tím fakticky skončila francouzská správa Kanady, přestože se i nadále držely posádky Montrealu, Detroitu a několika menších pevnůstek. Bitva na Abrahámových pláních tak prakticky znamenala konec francouzské války na americkém kontinentu.\n"}
{"id": "490001", "url": "https://cs.wikipedia.org/wiki?curid=490001", "title": "Sunnyvale", "text": "Sunnyvale\n\nSunnyvale je město v Kalifornii v okrese Santa Clara. Je to jedno z velkých měst, které tvoří Silicon Valley.\n\nJako součást Silicon Valley, má sídlo v Sunnyvale několik high-tech společností jako např. Maxim Integrated Products, Juniper Networks, Palm, Inc, AMD, NVIDIA, Intel, NetApp, Spansion, Yahoo!, Mirapoint a Ariba.\n\nMěsto má celkem 58,6 km², z nichž 55,8 km² je země a 1,8 km² je voda. Vrchol má 130 metrů nad mořem.\n\nKdyž poprvé Španělé přijeli v roce 1770 do Santa Clara Valley, bylo hustě obydlené indiány. V roce 1777 byli indiáni konvertováni ke křesťanství.\n\nV roce 1842, pozemek Rancho Pastoria de las Borregas dostal Francisco Estrada a jeho manželka Inez Castro. Části pozemků uvedených v tomto grantu se později vyvinuly do měst Mountain View a Sunnyvale. O dva roky později, roku 1844, byly další pozemky poskytované Lupe Yñigo, jednomu z mála domorodých Američanů, kteří vlastnili pozemky. Jeho pozemek byl nejprve nazván Rancho Posolmi, pojmenovaný na počest vesnici Posolmi , která kdysi stála v této oblasti. Rancho Posolmi byl později znám jako Rancho Yñigo.\n\nV roce 1844 Martin Murphy Jr. přišel do Kalifornie se svým otcem jako součást strany Stephens-Townsend-Murphy. V roce 1850, Martin Murphy Jr. koupil kus pozemku Rancho Pastoria de las Borregas za 12.500 dolarů. Murphy měl pšeničné pole a ranč jménem Bay View. Murphy měl první dům s dřevěnou konstrukcí, který byl dodán z Nové Anglie a postaven v okrese Santa Clara. Dům byl zbourán v roce 1961, ale byla rekonstruován v roce 2008 jako Sunnyvale Heritage Park Museum. Když Murphy zemřel v roce 1884, byla jeho země rozdělena mezi jeho dědice.\n\nV roce 1860 byla povolena stavba železnice mezi San Franciskem a San José a v Bay View byla založena Murphyho stanice. Později byla vybudována ještě Lawrencova stanice.\n\nV roce 1880, čínští pracovníci tvořili 48 procent zemědělců. Toto procento se snižovalo v průběhu doby, kdy byl schválen zákon o čínských pracovnících. V následujícím desetiletí, přijely za prací v sadech zástupy přistěhovalců z Itálie, Azory, Portugalsko a Japonska.\n\nV roce 1897, Walter Crossman Everett koupil 809000 m² půdy a začal prodávat nemovitosti. Místo pojmenoval jako Beautiful Murphy. Později v 90. létech, ho realitní makléř Walter Crossman popsal jako \"Město Osudu\". V roce 1897, byla v Murphy otevřena první škola. Dříve děti ve městě museli jezdit do školy do Mountain View.\n\nV roce 1901 byli obyvatelé města Murphy informováni, že nemohli použít jméno Murphy pro jejich poštu. Obyvatelé se rozhodli jako název města používat název Sunnyvale.\n\nSunnyvale nadále rostlo a v roce 1904 se začalo vyrábět sušené ovoce. O dva roky později se společnosti Libby, McNeill & Libby, Chicago meat-packing rozhodli v Sunnyvale otevřít svou první továrnu na balení ovoce.\n\nV roce 1906, se přesídlila společnost Joshua Hendy Iron Works ze San Franciska do Sunnyvale poté, co byla budova společnosti zničena požárem po zemětřesenív roce 1906. Společnost Joshua Hendy Iron Works byl první nezemědělská společnost ve městě. Joshua Hendy Iron Works přešli z výroby důlních zařízení na jiné produkty, jako jsou mořské parní stroje.\n\nV roce 1912, obyvatelé Sunnyvale hlasovali o začlenění a Sunnyvale stal oficiálně městem.\n\nV roce 1923byla otevřena Fremontova střední škola. Předtím než se otevřela sloužila přes druhou světovou válku jako vojenská základna.\n\nV r. 1930, Kongres rozhodl umístit do Sunnyvale základnu vzducholodí West Coast dirigible . Toto vojenské letiště se později přejmenovalo na Moffett Naval Air Station a pak Moffett Federal Airfield a běžně se nazývá Moffett Field.\n\nV roce 1939 Národní poradní výbor pro letectví (NACA, předchůdce NASA) začal výzkum laboratoři Ames.\n\nBěhem druhé světové války, válečné hospodářství v okrese Santa Clara začalo měnit ovocný průmysl na high-tech průmysl. Společnost Joshua Hendy Iron Works vyráběla pro válku lodní parní stroje, lodní děla a raketomety. Vzhledem k tomu, jak obranný průmysl rostl, byl nedostatek pracovních sil v zemědělském odvětví. Tento nedostatek pracovníků přišli do Sunnyvale zaplnit imigranti z Mexika.\n\nPo válce byly ovocné sady a kukuřičné farmy přeměněny na domy, továrny a kanceláře. V roce 1956, se výrobce letadel Lockheed přesídlil do Sunnyvale. Od té doby se mnoho high-tech společností usídlilo v Sunnyvale, včetně Advanced Micro Devices a Yahoo. První prototyp Pong, jedna z prvních videoher, byla instalována v Sunnyvale v září 1972 v baru jménem Andy Capps, nyní Rooster T. Feathers.\n\nDo roku 2002, bylo několik zbývajících sadů zbouráno a nahrazeno domy a obchody. Existují však i nadále městem vlastněné sady, jako dědictví sadů vedle Sunnyvale Community Center.\n\nV roce 1979,bylo otevřeno obchodní centrum Sunnyvale Town Center. Po letech v roce 1990 úspěšného provozu, se centrum začal rozpadat. Po řadě změn v plánech a vlastnictví, bylo v roce 2007 centrum zbouráno a nová nákupní centra je stavěna na jeho místě. Poprvé za více než tři desetiletí, byla v listopadu 2009 znovu otevřena hlavní ulice v centru Sunnyvale jako součást pokračujícího vývoje.\n\nPodle sčítání lidu z roku 2010 zde žilo 140 081 obyvatel. Podle sčítání lidu z roku 2000 bydlelo ve městě 131 760 lidí, 52 539 domácností, a 32 679 rodin. Hustota obyvatelstva byla 2 318,7 lidí na km².\n\nVe městě byla populace rozložena z 20,4% do věku 18 let, 7,7% od 18 k 24, 41,l3% od 25 k 44, 19,9% od 45 k 64, a 10,6% kdo bylo 65 roků věku nebo starší. Průměrný věk byl 34 let. Pro každých 100 žen tam bylo 105,9 mužů.\n\nPodle sčítání lidu z roku 2000 byl průměrný příjem domácnosti ve městě 74,409 dolarů, a průměrný příjem rodiny byl 81,634 dolarů, ale podle odhadů z roku 2007 , vzrostlo na 87,417 dolarů resp. 104,439 dolarů,\n\nMuži měli průměrný příjem 65,165 dolarů oproti příjmu žen 43,051 dolarů. 3,7% rodin a 5,4% populace byli pod hranicí bídy.\n\n\nObyvatelé hispánského nebo latinskoamerického původu, bez ohledu na rasu, tvořili 18,9% populace.\n\n"}
{"id": "490005", "url": "https://cs.wikipedia.org/wiki?curid=490005", "title": "Charakteristika (sloh)", "text": "Charakteristika (sloh)\n\nCharakteristika je popisný slohový útvar, který zachycuje povahové vlastnosti člověka. Všímá si jeho vztahu k lidem, zájmů a schopností, vztahu k povinnostem nebo například práci.\n\n\n\nSvojí podstatou nejde o charakteristiku, ale o obyčejný popis. Na školách však bývá běžně označována za druh charakteristiky.\n\n"}
{"id": "490006", "url": "https://cs.wikipedia.org/wiki?curid=490006", "title": "Radyně (Toužim)", "text": "Radyně (Toužim)\n\nRadyně () je vesnice v jižní části okresu Karlovy Vary v Karlovarském kraji. Vesnice leží v Tepelské vrchovině v jižní části Karlovarské vrchoviny 4 km východně od města Toužim, jehož je součástí. V roce 2011 zde trvale žilo 59 obyvatel.\n\nKolem oválné návsi se dvěma rybníčky stojí jednotlivé bývalé hospodářské usedlosti, náves byla od 18. století zastavována, v roce 1926 na ní byl postaven pomník 11 obyvatelům padlým za první světové války. Kaplička byla zbořena v 60. letech 20. století, na západním okraji vyrostl za socialismu hospodářský areál státního statku.\n\nVesnice byla patrně založena během kolonizace Toužimska na přelomu 12. a 13. století. Za feudalismu byla součástí toužimského panství a později až do roku 1965 samostatná obec. První písemná zmínka o vesnici pochází z roku 1239.\n\n\n"}
{"id": "490008", "url": "https://cs.wikipedia.org/wiki?curid=490008", "title": "Paraskeva", "text": "Paraskeva\n\nParaskeva ( , „dobrý“ pátek) je ženské křestní jméno. Z jeho dalších variant lze uvést jména \"Paraskevi\", \"Petka\", \"Pjatnica\" a další.\n\nJméno neslo několik svatých: , , , , , , uznávaných pravoslavnou církví:\n\n\n\n"}
{"id": "490011", "url": "https://cs.wikipedia.org/wiki?curid=490011", "title": "Tobiáš z Bechyně", "text": "Tobiáš z Bechyně\n\nTobiáš z Bechyně též Tobiáš z Benešova († 1296) byl pražský biskup mezi léty 1278–1296 a jeden z nejvýznamnějších šlechticů své doby z rodu Benešovců. Společně s dalšími dvěma pražskými biskupy je znázorněn na fresce v kostele sv. Bartoloměje v Kyjích.\n\nPocházel z českého rodu Benešovců. Jeho otcem byl Vok z Benešova. Tobiáš měl pravděpodobně 7 bratrů. Nejstarší byl Beneš ze Cvilína, dalším byl významný český pán Milota z Dědic. Dále to byli Robert, který předčasně zemřel a Ondřej, zakladatel rodu z Tvorkova. Dalšími bratry pravděpodobně byli Vok z Kravař a Benešova, Zbyslav ze Štráleka a Jan z Bučovic.\n\nTobiáš se stal pražským biskupem 15. listopadu 1278, ve funkci ho potvrdil 5. ledna 1279 olomoucký biskup Bruno ze Schauenburku, který byl k tomu zplnomocněn. \n\nPo smrti Přemysla Otakara II. se Tobiáš dostal do sporu s Otou Braniborským, který byl pověřen regentstvím Království českého za tehdy nezletilého kralevice Václava, a který byl faktickým vládcem Čech. Tobiáš stál na straně české šlechty, což nelibě nesl braniborský biskup Gerhard, který vůči Tobiášovi podnikl několik nepřátelských činů. Tobiáš díky svým diplomatickým znalostem pomohl urovnat spor mezi Branibory a Čechy a zahájil jednání o návratu krále Václava II. na český trůn. Do přízně krále se dostal Záviš z Falkenštejna, který se postavil proti Tobiášovi. Biskup Tobiáš proto učinil odvetná opatření a výsledkem jeho politické obratnosti bylo osobní sblížení s Rudolfem Habsburským a následný sňatek jeho dcery Jitky s králem Václavem. Poté Záviš z Falkenštejna upadl v královu nemilost, což vyvolalo nenávist Vítkovců proti Tobiášovi a docházelo k ničení biskupských statků. Řádění Vítkovců ukončilo až vojenské tažení Rudolfa a Závišova poprava. \n\nV letech 1286–1296 nechal založit město Horšovský Týn. Je také pravděpodobné, že se zasloužil o založení hradu Konopiště (kolem roku 1294).\n\nTobiáš se dostal opět do čela české politiky. Časem ho z pozice vytlačili mladší Václavovi rádcové. Tobiáš se proto z politiky stáhl. Zemřel v Praze 1. března 1296.\n\n\n"}
{"id": "490013", "url": "https://cs.wikipedia.org/wiki?curid=490013", "title": "Dawon", "text": "Dawon\n\nDawon, svatá tygřice (někdy zobrazována jako lvice) původně z Tibetských legend, ale později byla přizpůsobena do Hindské mytologie. V pozdějších mýtech byla Dawon nabízena bohy, aby sloužila jako kůň bohyni Durga nebo Parvati jako odměna za její vítězství. Durga bojovala s deseti zbraněmi třímanými v jejích rukách a Dawon podporovala její paní a útočila svými drápy a tesáky na nepřátele. Také hrozivý tygr reprezentoval sílu z válek, které vyhrála nad všemi nepřáteli.\n"}
{"id": "490014", "url": "https://cs.wikipedia.org/wiki?curid=490014", "title": "Rafah", "text": "Rafah\n\nRafah (někdy též Rafáh, : رفح, \"Rafaḥ\") je palestinské město v jižním cípu Pásma Gazy; jeho část se však nachází i na egyptské straně hranice. Nachází se 30 kilometrů jižně od Gazy a jeho populace zhruba 71 tisíc obyvatel (k roku 2006) je z převážně většiny tvořena palestinskými uprchlíky. Rafah je správním městem rafahského guvernorátu. V jižní části města se nachází Mezinárodní letiště Jásira Arafata, jediné letiště v Pásmu Gazy, které bylo v provozu v letech 1998 až 2001 (poté bylo zničeno bombami a buldozery izraelské armády). Ve městě se nachází hraniční přechod Rafah, jediný hraniční přechod mezi Pásmem Gazy a Egyptem.\n\nNa egyptskou a palestinskou zónu bylo město rozděleno po summitu v Camp Davidu v roce 2001. Mezi oběma částmi se v podzemí nacházejí pašerácké tunely, kudy se do Pásma Gazy z egyptské strany pašuje zboží, potraviny, ale i zbraně a rakety pro ostřelování Izraele.\n\n"}
{"id": "490018", "url": "https://cs.wikipedia.org/wiki?curid=490018", "title": "Josef Antonín Sehling", "text": "Josef Antonín Sehling\n\nJosef Antonín Sehling, \"též\" Seling, Seeling, Sölling (7. ledna 1710, Toužim – 17. září 1756, Praha) byl český barokní hudební skladatel.\n\nJosef Antonín Sehling se narodil 7. ledna 1710 Johannu Adamovi a Marii Magdaleně Sehlingovým, příslušníkům významné toužimské měšťanské rodiny, která se v Toužimi usadila patrně někdy v 16. století. Její příslušníci pravidelně zastávali místa v městské samosprávě a v Toužimi žili až do odsunu německých obyvatel po roce 1945. Základní hudební vzdělání Sehling získal společně se svým bratrem Františkem v toužimské škole, kde se díky vlivu toužimské vrchnosti, markrabatům bádenským, věnovala pozornost hudební kultuře.\n\nZáhy odešel zřejmě do Prahy a poté do Vídně, kde pokračoval ve studiu kompozice. Po návratu do Prahy působil v malostranské dvorní kapele hraběte Václava Morzina, jako skladatel a druhý houslista. Od roku 1737 usiloval o prestižní místo kapelníka v metropolitním katedrále sv. Víta v Praze, kde však získal jen místo druhého houslisty a od roku 1739 dlouhodobě zastupoval nemocného kapelníka J. F. Nováka. Dále současně působil jako kapelník na kůrech pražských kostelů (hradčanský barnabitský kostel sv. Benedikta (1739), kostel maltézských rytířů Panny Marie pod řetězem (1740 a 1746), kostel svatého Šimona a Judy (1744).\n\nPůsobil rovněž pedagogicky, vyučoval kompozici např. Jana Lohelia Oehlschlägela nebo J. Preislera. 15. února 1746 se v malostranském kostele sv. Mikuláše oženil s Josefou Forstovou.\n\nZemřel 17. září 1756 v Praze.\n\nTěžiště Sehlingovy skladatelské tvorby spočívalo v chrámové hudbě, kde byl zejména v melodice ovlivněn vídeňskou (zvl. Antonia Caldara) a neapolskou školou. Sehling se však věnoval i hudebnědramatickým druhům. Například roku 1739 zkomponoval pro kostel sv. Benedikta na Hradčanech velikonoční oratorium \"Filius prodigus\". Skládal však i hudbu pro divadelní produkce náboženských řádů, a to jak pro školské hry, tak i hudbu pro význačnější události a holdy.\n\nSehling však nebyl jen hudebním skladatelem a pedagogem, ale také vynikajícím hudebním interpretem - houslistou.\n\nSehlingova éra - v duchovní hudbě byl Sehling významný především svým přínosem k pronikání soudobé italské operní tvorby do české duchovní hudby, prostřednictvím takzvaných kontrafakt, přetextovaných operních árií. Toto období dějin české barokní hudby 1737–1757 je též nazýváno Sehlingovou érou. Ve sbírce hudebnin svatovítské katedrály v Praze je shromážděno 591 jeho hudebnin, z toho 80 kontrafakt árií z 33 italských oper 10 skladatelů, a také 35 unikátních soudobých divadelních plakátů - cedulí.\n\nSehlingova duchovní hudba zahrnuje tyto druhy skladeb:\n\nSvětská hudba zahrnuje tyto druhy skladeb:\n\nSehlingova osobnost a jeho dílo upadly v moderní době vlivem nepříznivých okolností v Čechách téměř v zapomnění. Nicméně v poslední době mu moderní česká muzikologie věnuje značnou pozornost a jeho dílo znovu ožívá jak na kůru jeho svatovítského působiště, tak i jinde díky zájmu četných souborů barokní duchovní hudby. V roce 2010 bylo v rodné Toužimi připomenuto 300. výročí jeho narození. Hledá se rodný dům a připravuje se zde osazení pamětní desky. V nedávné době byly některé Sehlingovy skladby nahrány a vydány, např. na desce Staropražské Vánoce (Supraphon, 1969), CD Aj, radost velikou zvěstuji vám - České a moravské pastorely (Indies MG, 2004) nebo CD Sehling: Vánoce v pražské katedrále. Hudba Prahy 18. století (Supraphon a. s., 2014). Sehlingovy skladby mají v repertoáru např. soubory Pražský katedrální sbor, Musica per tibia nebo Collegium Marianum.\n\n\n\n"}
{"id": "490019", "url": "https://cs.wikipedia.org/wiki?curid=490019", "title": "Vrchbělá", "text": "Vrchbělá\n\nVrchbělá je část (osada) města Bělá pod Bezdězem na místě zaniklé obce ( \"Neudorf\" či \"Wrchbel\") v okrese Mladá Boleslav, na jižním okraji bývalého vojenského prostoru Ralsko, kvůli jehož založení obec zanikla. Místo leží asi 2 km na severozápad od Bělé pod Bezdězem. Je zde evidováno 13 adres. Trvale zde v roce 2011 žilo 15 obyvatel. Sídlo se nachází v údolí regionálně významné říčky Bělé, která pramení v severní části osady.\n\nVrchbělá je též katastrální území o rozloze 12,92 km. Původní katastrální území zaniklé obce bylo též \"Vrchbělá\", ale mělo asi o třetinu větší rozlohu. Do roku 1950 patřila Vrchbělá do bývalého okresu Mnichovo Hradiště. K bývalé obci patřila též zaniklá osada Nová Hospoda.\n\nNejstarší písemné známky o osídlení území, pocházející z let 1337–1346, hovoří o obci zvané \"Dlouhá Doubrava\". Jméno Vrchbělá se prvně objevuje v roce 1418 jako součást panství Berků z Dubé. Během třicetileté války obec zaniká a obnovena je pod německým jménem \"Neudorf\", pod správou Albrechta z Valdštejna. Dle dobových zpráv byli obyvatelé německé národnosti. Až do počátku 20. století zůstávaly národnostní poměry v obci pod převahou německých občanů.\n\nPo první světové válce došlo k upravení národnostních poměrů v obci, přistěhovala se řada Čechů, kteří ve dvacátých letech tvořili již bezmála třetinu obce. V roce 1938, když byla vytyčena hranice mezi Německem a Protektorátem Čechy a Morava, připadla Vrchbělá pod německou správu, zatímco Bělá pod Bezdězem již zůstala v Protektorátu. Je zřejmé, že po skončení druhé světové války byli němečtí starousedlíci z Vrchbělé nuceně vystěhováni a obec byla částečně doosídlena Čechoslováky z různých krajů republiky.\n\nPři sčítání lidu v roce 1921 bylo ve Vrchbělé spočteno 84 domů s 390 obyvateli. Z nich bylo 112 Čechů a 274 Němců.\n\nZdravotní obvod, faru, poštu, telegraf a četnickou stanici měli obyvatelé obce v Bělé pod Bezdězem (3,2 km). Tam byla i železniční stanice (6,75 km), ale bližší byla v Bezdězu.\n\nBrzy po skončení 2. světové války, roku 1949, byl zřízen vojenský újezd, později známý jako „Vojenský výcvikový prostor Ralsko“ (VVP Ralsko), a Vrchbělá k němu byla v roce 1952 přičleněna. Tento krok znamenal faktický zánik obce a všichni obyvatelé Vrchbělé se museli odstěhovat. VVP Ralsko nejprve využívala Československá lidová armáda, po roce 1968 armáda Sovětská. Za jejího působení prodělalo území Vrchbělé největší změny. V bývalé obci a na přilehlé západní plošině vyrostlo rozsáhlé ubytovací centrum pro sovětské vojáky a jejich rodiny. Na místech obdělávaných pozemků vznikl tankodrom s výraznými terénními úpravami a dopadovou plochou. Nejen tankodrom, ale i údolí a okolní svahy, byly rozježděny těžkou technikou. Zdevastován byl i tok říčky Bělé se zdejší malou rybniční soustavou.\n\nPo odchodu sovětských vojsk byl roku 1991 vrchbělský katastr správně přičleněn k Bělé pod Bezdězem. Vojenský areál začal chátrat a změnil se v ruiny, či hromady suti. Stejně jako v celém VVP, se i zde prováděl pyrotechnický průzkum a revidoval se stav přírody, stupeň kontaminace půdy a stav opuštěných budov. Během 90. let bylo zpracováno několik rekultivačních studií pro vrchbělské údolí i návrhů územního plánu pro Vrchbělsko, ale na dlouhou dobu jediným počinem bylo postupné odklízení stavebního odpadu a zbytků budov, zchátralých s přičiněním podnikavých nenechavců.\n\nOd konce 90. let rostla na západním svahu, v místě bývalého tankodromu, později zlegalizovaná, motokrosová trať klubu SCM Bělá pod Bezdězem. Roku 2010 byl v údolní části, patřící Bělé pod Bezdězem, založen komerční areál Motorland Bělá s širokou nabídkou aktivit, převážně motoristického ražení se stravovacím zázemím.\n\nKoncem roku 2010 Středočeský kraj neobnovil nájemní smlouvu s Motokrosovým klubem, zato již na začátku téhož roku představil velkolepý plán na vybudování rozsáhlého volnočasového areálu. To by mohlo přinést i dlouho neřešenou rekultivaci celého území, včetně údolí říčky Bělé.\n\nSportovně-rekreační areál Vrchbělá má zahrnovat hotel se 48 lůžky a restaurací, sedmikilometrovou in-line dráhu, půjčovnu kol a in-line bruslí, kemp, malou zoo, lanové centrum, rozhlednu, dětské hřiště s dřevěnými prolézačkami či velké parkoviště pro auta a autobusy. V říjnu 2015 areál stále ještě nebyl otevřen, když se kolaudace z různých důvodů odkládala již několik let.\n\n"}
{"id": "490021", "url": "https://cs.wikipedia.org/wiki?curid=490021", "title": "Petr Guziana", "text": "Petr Guziana\n\nPetr Guziana (* 30. srpna 1952 Ostrava-Zábřeh) je český lékař a politik, v letech 2008 až 2014 senátor za obvod č. 72 – Ostrava-město, v letech 2006 až 2010 zastupitel města Ostravy a v letech 1996–2014 člen ČSSD.\n\nPo maturitě na SVVŠ v roce 1970 vystudoval Lékařskou fakultu Univerzitu Palackého v Olomouci. Po promoci v roce 1976 nastoupil do Fakultní nemocnice v Ostravě na chirurgické oddělení, kde působí dodnes.\n\nOd roku 1996 je členem ČSSD. Od roku 1998 do roku 2010 byl členem zastupitelstva městského obvodu Poruba. Ve volebním období 2006–2010 byl zastupitelem Statutárního města Ostravy.\n\nV roce 2008 úspěšně kandidoval do Senátu PČR, když v prvním kole převahu v poměru 39,27 % ku 28,50 %, které dostal tehdejší senátor za ODS Václav Roubíček. Ve druhém kole ostravský lékař svůj náskok ještě zvýšil a zvítězil se ziskem 64,97 % všech platných hlasů. V horní komoře českého parlamentu působil jako místopředseda Výboru pro zdravotnictví a sociální politiku.\n\nV polovině dubna 2014 vystoupil z ČSSD s tím, že důvodem je chování ostravské sociální demokracie ve vztahu k jeho osobě. Nadále však zůstává v Senátorském klubu ČSSD. Zároveň oznámil, že je jedním ze zakládajících členů hnutí Šance, za které hodlá kandidovat v senátních a komunálních volbách na podzim 2014.\n\nNakonec se rozhodl ve volbách do Senátu PČR v roce 2014 obhajovat svůj mandát na kandidátce Strany Práv Občanů v obvodu č. 72 – Ostrava-město. Se ziskem 1,84 % hlasů však skončil na předposledním 10. místě a nepostoupil tak ani do kola druhého.\n\n"}
{"id": "490022", "url": "https://cs.wikipedia.org/wiki?curid=490022", "title": "Württemberské království", "text": "Württemberské království\n\nWürttemberské království (německy: \"Königreich Württemberg\") byl německý stát, který existoval od roku 1806 do roku 1918. Od roku 1871 bylo součástí Německého císařství. Württemberské království vzniklo v roce 1806, díky bratislavskému míru, v němž ho Napoleon povýšil z vévodství na království. Zaniklo v roce 1918, kdy vypukla tzv. listopadová revoluce nebo německá revoluce a ta vedla k vyhlášení republiky, která byla součástí německé Výmarské republiky. Metropolí bylo město Stuttgart. Vládla mu dynastie Württemberků.\n\nWürttembersko vzniklo jako hrabství v průběhu 11. století. Roku 1495 se pod vládou Eberharda I. stalo vévodstvím. Po pádu Svaté říše římské roku 1806 z něj panovník Fridrich I. učinil s Napoleonovým přispěním království. Württemberské království vzniklo potom co ho v roce 1806 Napoleon Bonaparte jako vévodství povýšil na království. Napoleon už v roce 1803 učinil z Württemberska kurfiřtství. V roce 1815 na Vídeňském kongresu nebyl jeho status zrušen a byla mu ponechána všechna území. Württembersko se stalo nezávislým členem Německého spolku a roku 1834 vstoupilo do německého celního spolku.\n\nV roce 1871 se jako většina zbylých nezávislých německých států stalo součástí Německého císařství, kde bylo třetím největším státem.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce, jež se rozšířila po celém Německém císařství. Jejím důsledkem bylo, že byly zrušeny či padly všechny německé monarchie včetně samotného Německého císařství. Dne 22. listopadu 1918 zde byla po odstoupení posledního krále Viléma II. vyhlášena republika resp \"Svobodný lidový stát Württembersko (německy Freie Volksstaat Württemberg)\", který byl do 1933 spolkovou zemí tzv. Výmarské republiky.\n\n\n"}
{"id": "490029", "url": "https://cs.wikipedia.org/wiki?curid=490029", "title": "Michail Frunze", "text": "Michail Frunze\n\nMichail Vasiljevič Frunze, rusky \"Михаил Васильевич Фрунзе\" (2. února 1885 Biškek, Ruské impérium, dnes Kyrgyzstán – 31. října 1925 Moskva, dnes Rusko) byl sovětský politik, vojenský činitel a významná osobnost ruské občanské války.\n\nFrunze se narodil jako Mihail Frunză rumunskému posádkovému lékaři původem z Besarábie a jeho ruské ženě, rolnici z Voroněžska. Studoval ve Věrném (později Alma-Ata) v Kazachstánu; od roku 1904 pak byl studentem Petrohradské univerzity, kde si poruštil své jméno.\n\nO rok dříve, v roce 1903, vstoupil do Sociálně demokratické dělnické strany Ruska. Na druhém kongresu, během ideologického rozporu mezi Leninem a Martovem, dvěma hlavními stranickými vůdci, přes stranické taktiky (Martov argumentoval pro velkou společnost aktivistů, zatímco Lenin chtěl malou skupinu profesionálních revolucionářů), sympatizoval Frunze s Leninem a jeho bolševiky.\n\nDva roky po kongresu se stal Frunze důležitým účastníkem Ruské revoluce v roce 1905, v čele textilních dělníků v Ivanově. Když revoluce neuspěla, Frunze byl zatčen a za protistátní činnost odsouzen k trestu smrti. Trest mu byl na poslední chvíli změněn na vyhnanství na Sibiři, kde strávil deset let. V roce 1915 Frunze utekl, a stal se editorem bolševického týdeníku \"Jiskra\" (\"Iskra\"). Do vypuknutí únorové revoluce používal pseudonym Arsenij-Trifonyč.\n\nBěhem únorové revoluce se stal Frunze vedoucím lidových milicí v Minsku, a posléze se stal prezidentem Minského sovětu. Později odešel do Moskvy, a vedl ozbrojené oddíly dělníků, aby pomohli při zápase o kontrolu nad městem.\n\nPo říjnové revoluci, v roce 1918, se stal Frunze vojenským komisařem pro Ivanovo. Během počátečních dnů ruské občanské války byl Frunze jmenován hlavou severní skupiny armád. Poté co Frunze porazil admirála Alexandra Kolčaka a Bílou armádu v Omsku, předal Lev Trockij (hlava Rudé armády) celkovou kontrolu východní fronty právě Frunzemu.\n\nV listopadu roku 1920 získal Frunze Krym a vyhnal důležitého velitele Bělogvardějců Pjotra Wrangela a jeho vojenské jednotky z Ruska. Podařilo se mu také zničit Machnovy anarchisty na Ukrajině a nacionalisty v čele se Symonem Petljurou.\n\nV roce 1921 byl Frunze zvolen do ústředního výboru strany, a v lednu 1925 se stal předsedou revoluční vojenské rady. Jako silný stoupenec Grigorije Zinovjeva se Frunze dostal do konfliktu se Stalinem, jedním ze Zinovjevových hlavních oponentů.\n\nFrunze byl považován za potenciálního následníka Lenina díky své schopnosti řešit teoretické a praktické problémy stranického programu.\n\nV polovině roku 1925 začal Frunze trpět bolestmi břicha. Mnohokrát mu byla nabídnuta operace, Frunze se jí však bál a odmítal. Později se mu však přitížilo a musel být hospitalizován. Těsně před smrtí napsal Frunze manželce: \"\"Nyní se cítím absolutně zdráv, a zdá se mi být nadbytečná možnost, že budu opět operován. Nicméně Stalin a Mikojan horují pro další operaci.\"\"\n\nFrunze brzy poté zemřel dne 31. října 1925 na otravu. Je možné, že za jeho smrt nese odpovědnost Stalin, neexistuje však na to důkaz. Faktem je, že Frunze dostával větší dávky narkotika, než bylo normální. Byl pohřben u Kremelské zdi. Zajímavostí je, že všichni lékaři, kteří Frunzeho operovali, po roce 1934 zemřeli.\n\nV roce 1926 byl Biškek pojmenován na jeho počest \"\"Frunze\"\". Roku 1991 se město vrátilo k původnímu názvu. I přesto se však po Frunzem jmenují různé ulice i muzea. Frunzeho vojenská akademie, jedna z nejznámějších v Rusku, nese také jeho jméno.\n\nV moskevském metru se nachází stanice Frunzenskaja, kde se nachází také jeho busta. Stanice stejného jména se nachází i v petrohradském metru.\n\nSmrt Frunzeho inspirovala Borise Andrejeviče Pilňaka k napsání povídky \"Nezhašený měsíc\" (Повесть непогашенной луны, 1924). Pilňak v úvodu časopiseckého vydání uvedl, že Frunzeho znal osobně málo, nezná podrobnosti o jeho smrti a cílem nebylo napsat o této smrti reportáž. V té samé době se však začínaly šířit pověsti obviňující Stalina z Frunzeho smrti. Časopis, ve kterém dílo vyšlo, byl zabaven a vydavatelé se museli omluvit. Povídka vyšla v Československu v roce 1968.\n\n"}
{"id": "490036", "url": "https://cs.wikipedia.org/wiki?curid=490036", "title": "Jiří Kárnet", "text": "Jiří Kárnet\n\nJiří Kárnet (24. ledna 1920, Hořice – 1. února 2011, New York) byl česko-americký dramatik, divadelní kritik a režisér, novinář, esejista, básník a překladatel. \n\nPo absolvování gymnázia se zapsal ke studiu na Právnické fakultě Univerzity Karlovy. Od konce roku 1939 působil jako režisérský elév a lektor v divadlech D 40 a D 41, později přešel do Městského divadla na Královských Vinohradech a nakonec do divadla ve Smetanově muzeu, koncem druhé světové války byl vězněn v Německu. Po skončení války přispíval do řady periodik, zejména však do \"Mladé fronty\", v níž působil jako stálý spolupracovník kulturní rubriky. Po únorových událostech v roce 1948 odešel do Francie, kde se stal redaktorem v československého vysílání Radia France. Z Francie se přestěhoval v roce 1952 do New Yorku, kde žil až do své smrti. V USA se věnoval žurnalistice – spolupracoval s rozhlasovou stanicí Hlas Ameriky a Rádiem Svobodná Evropa, v němž získal redaktorské místo a věnoval se kulturně-politickým komentářům či rozhovorům (např. s Andy Warholem a Johnem Steinbeckem). Spolu s Pavlem Tigridem stál u zrodu čtvrtletníku \"Svědectví\", v jehož redakční radě později působil.\n\n\nVětšina autorových textů, uložených v pražské knihovně Libri prohibiti, zůstává doposud v rukopise – jedná se o eseje, deníkové záznamy a celou řadu divadelních her, např.:\n\n\n\n\n\nZ časopiseckých příspěvků např.:\n\n\nPoznámkami, úvahami, eseji, hrami, recenzemi či verši přispíval např. do \"Generace\", \"Kvartu\", \"Listů\", \"Perspektiv\", \"Skutečnosti\", \"Zápisníku\" nebo \"East Europe\"; příspěvky podepisoval např. jako Jiří Kárnet, Jiri Karnet či George Karnet.\n\n\n\n"}
{"id": "490038", "url": "https://cs.wikipedia.org/wiki?curid=490038", "title": "MO-S 1", "text": "MO-S 1\n\nPěchotní srub MO-S-1 měl být součástí 1. stavebního podúseku, linie čs. Těžkého opevnění v Úseku Moravská Ostrava. Spekuluje se, že kvůli údajným protestům polské vlády nebyla jeho stavba zahájena, ale pravděpodobnější se zdá varianta odložení výstavby z důvodu prodloužení linie TO směrem na východ podél Olše, aby se zabránilo obchvatu linie přes polské území.\n\nSrub měl být postavem v II. stupni odolnosti a mimo jiné měl být osazen otočnou kulometnou věží.\n\nZbraně srubu měly vlevo ostřelovat prostor silnice, která zde vedla přes státní hranici a kulometná věž vpravo měla ostřelovat předpolí, aby nedošlo k případnému obchatu, přes tehdejší polské území.\nSměrem na jihozápad se nachází sousední srub MO-S 2 \"U školy\". Směrem na východ navazuje linie lehkého opevnění vz. 37.\n\n"}
{"id": "490039", "url": "https://cs.wikipedia.org/wiki?curid=490039", "title": "Kryptomerie japonská", "text": "Kryptomerie japonská\n\nKryptomerie japonská (\"Cryptomeria japonica\") je jediný zástupce monotypického rodu kryptomerie (\"Cryptomeria\"). Jsou to stálezelené jehličnaté stromy. Název kryptomerie pochází z řeckého \"kryptos\" – tajný a \"meros\" – část, protože semena jsou zčásti skryta v paždí šupin.\n\nKryptomerie původně pochází z Japonska (Honšú, Šikoku a z Kjúšú) a jihovýchodní Číny (provincie Fu-ťien a Če-ťiang). Je reliktem jurského období (z doby před 208-144 miliony let).\n\nPěstuje se v parcích a dendrologických zahradách celého mírného pásu. Do Evropy byla introdukována v roce 1842. V Česku byla poprvé vysazena na Sychrově v roce 1845.\nKoruna je kuželovitá a v mládí úzká. S přibývajícím věkem se rozšiřuje. Kořen je kůlovitý s hustými vedlejšími kořeny. Větve jsou odstávající, u země často mohutné, svěšené k zemi, se zdviženými špičkami. Někdy se na zemi vrství. Borku má hnědou, svisle brázditou, podobnou túji. Odlupuje se v proužcích. Jehlice jsou leskle či temně zelené, srpovitě zahnuté, dlouhé 0,5–1 cm a na větvičce vyrůstají ve šroubovici, v 5 podélných řadách. Přes zimu se často zbarvují (nádechy nafialovělé, načervenalé, nahnědlé), ale neopadávají. Na starších větvích se mohou objevovat výmladky.\n\nSamčí šištice jsou žlutohnědé, oválné, nahloučené na konci asi 1 cm dlouhého výhonku. V době zralosti jsou jasně žluté a pyl vypouštějí časně z jara. Samičí šištice mají tvar zelené růžice. Strom je tedy jednodomý. Samčí šištice jsou nahloučené na konci postranních větévek, samičí na konci prýtů. Šišky jsou kulovité, 1–3 cm dlouhé, červenohnědé, dřevnatějící; uzrávají v prvním roce. Semenné šupiny jsou 3-6zubé. Podpůrné šupiny mají nazpět ohnutý osten. Objevují se zpravidla až u 40letých exemplářů.\n\nVýška v dospělosti dosahuje 20–40 m, v Japonsku až 60 m (70 m). Věk dožití rostliny je přibližně 350 let, ale výjimečně i 945 let. Nejvyšší evropská kryptomerie dosahuje 39,5 m výšky a roste ve Francii. České nejvyšší exempláře dosahují výšky 29 m.\n\nKryptomerie japonská se množí semeny, podobně jako jedle. Jistější je výsadba v předjaří. Mladým rostlinám musí být zajištěna zimní přikrývka. Semena rychle ztrácí klíčivost. Řízkuje se v sedmém měsíci. Roubování kultivarů na semenáčky nebo na zakořeněné řízky kultivaru 'Elegans' probíhá ve skleníku ve třetím měsíci.\n\nStarší exempláře nesnášejí přesazování.\n\nPůda musí být stále vlhká, protože špatně snáší delší přísušek. Půda by měla být hluboká, hlinitopísčitá a kyselá. Pro rostlinu je lepší polostín a zimní oslunění není žádoucí. \"Cryptomeria\" je mrazuvzdorná do (27)-30 °C. Špatně však snáší pozdní mrazíky a zřejmě i znečištěné ovzduší.\n\nIdeální místo pro pěstování je v pásmu od 600 do 1200(-2050) m n. m. s ročními srážkami 1000–3000 mm a průměrnou roční teplotou 8-16 °C.\n\nJedná se o okrasnou dřevinu často vysazovanou pro svůj charakteristický tvar do velkých zahrad a parků; ve své domovině je oblíbená také v tamních chrámových parcích a zahradách. Druh je poměrně dosti variabilní. V kultuře se objevují i některé kultivary. Dřevo je lehké, měkké, ale pružné a pevné, středně trvanlivé, má růžověhnědý odstín. Je to důležitá lesní dřevina Japonska.\n\nJe známo asi 60 variet. Japonští zahradníci znají více než 200. Většina z nich není v Evropě zavedena. Nízké a zakrslé kultivary jsou vhodné do skalek, popř. teras, přenosných nádob.\n\nPříklady:\n\n"}
{"id": "490043", "url": "https://cs.wikipedia.org/wiki?curid=490043", "title": "Igor Stělnov", "text": "Igor Stělnov\n\nIgor Stělnov (12. února 1963, Moskva – 24. března 2009, Moskva) byl sovětský lední hokejista. Hrál na pozici obránce.\n\nS reprezentací Sovětského svazu získal dvě zlaté olympijské medaile (1984 a 1988). Dále je držitelem jednoho zlata (1986) a jednoho stříbra (1987) z MS. S armádním mužstvem CSKA Moskva se stal 8násobným vítězem sovětské ligy.\n\n24. března 2009 podlehl vážnému onemocnění srdce.\n\n"}
{"id": "490044", "url": "https://cs.wikipedia.org/wiki?curid=490044", "title": "Chopatec", "text": "Chopatec\n\nChopatec (\"Flagellaria\") je rod jednoděložných rostlin z čeledi chopatcovité a je to jediný rod této čeledi.. Ve starších taxonomických systémech sem byly někdy řazeny i rody \"Hanguana\" a \"Joinvillea\", dnes řazené do samostatných čeledí.\n\nJsou to celkem robustní vytrvalé liány s oddenky. Listy jsou jednoduché, střídavé, řapíkaté, dvouřadě uspořádané, s listovými pochvami. Čepel je kopinatá, celokrajná, žilnatina je souběžná, z vrcholu vyráží úponky. Jsou to jednodomé rostliny s oboupohlavnými květy, vzácně jednopohlavnými. Květy jsou malé, uspořádány v květenstvích, v latách, nikoliv v kláscích. Okvětních lístků je 6, jsou volné, bílé barvy. Tyčinek je 6, jsou volné. Gynecum je srostlé ze 3 plodolistů, je synkarpní, semeník je svrchní. Plodem je peckovice červené nebo černé barvy.\n\nJsou známy 4 druhy, které jsou rozšířeny v tropech většiny světa kromě Ameriky.\n\n \n \n"}
{"id": "490053", "url": "https://cs.wikipedia.org/wiki?curid=490053", "title": "Beneš ze Cvilína", "text": "Beneš ze Cvilína\n\nBeneš ze Cvilína (Beneš z Lobensteina) pocházel z významného rodu Benešoviců. Ti se ve 13. století rozdělili na pány z Bechyně, z Benešova, z Kravař, z Dubé, a z Dědic.\n\nBenešovým otcem byl Vok z Benešova (1219–1222). Beneš měl pravděpodobně 7 bratrů. Prvním byl známý šlechtic Milota z Dědic, neméně známý byl Tobiáš z Bechyně (z Benešova), pozdější pražský biskup. Dalšími bratry byli Robert, který předčasně zemřel a Ondřej, zakladatel rodu z Tvorkova. Dalšími bratry pravděpodobně byli Vok z Kravař a Benešova, Zbyslav (zakladatel větve ze Štráleka) a Jan (zakladatel větve z Bučovic).\n\nBeneš ze Cvilína se účastnil bojů ma straně českého krále Přemysla Otakara II. V roce 1260 bránil se svým bratrem Ondřejem Opavsko proti uherskému králi Bélovi IV. o Štýrsko. Na straně českého krále bojovala česká a štýrská šlechta, oddíly bratří ze Sponheimu, oddíly slezských knížat, braniborské oddíly i koaliční jednotlivci. Za své věrné služby dostal od krále hrad Cvilín (Lobenstein). V roce 1265 byl však obviněn ze zrady a společně se svým bratrem Milotou z Dědic a rakouským šlechticem Otou z Meissova zatčen. Všichni byli uvězněni na hradě Veveří. Zatímco Milota byl uznán nevinným a propuštěn, Beneš z Otou byli popraveni.\n\nPrameny uvádějí, že Beneš měl dva syny – Beneše, který zdědil rodové panství, a Voka.\n\n\n"}
{"id": "490055", "url": "https://cs.wikipedia.org/wiki?curid=490055", "title": "Liam Gallagher", "text": "Liam Gallagher\n\nWilliam John Paul „Liam“ Gallagher (* 21. září 1972 Manchester) je britský hudebník a skladatel, známý především coby frontman zaniklé rockové skupiny Oasis. \n\nPo rozpadu Oasis v roce založil kapelu Beady Eye, kterou tvořili bývalí členové Oasis kromě jeho bratra Noela. Kapela ukončila činnost v roce 2014. V roce 2017 vydává debutový single „Wall Of Glass“, který předznamenal příchod jeho prvního sólového alba As You Were. \n\nJe jedním z hlavních představitelů britpopu a obecně kytarové hudby Spojeného království. Proslavil se nezaměnitelným pěveckým postojem a technikou chrapláku. Je majitelem módní značky Pretty Green. \n\n\n\nSólová dráha\n"}
{"id": "490056", "url": "https://cs.wikipedia.org/wiki?curid=490056", "title": "Cvilín (hrad)", "text": "Cvilín (hrad)\n\nCvilín (též Lobenštejn, Šelenburk nebo Šelemburk, ) je zřícenina hradu jihovýchodně od Krnova na Zadním Cvilínském kopci. Pozůstatky hradu jsou chráněny jako kulturní památka.\n\nPoprvé se hrad pravděpodobně uvádí roku 1238, zcela jistě v roce 1253, kdy se uvádí Jindřich z Lobštejna. Hrad byl pravděpodobně založen panovníkem a zastavován, ale v polovině 13. století ho od krále Přemysla Otakara II. získal za věrné služby Beneš z rodů pánů z Benešova. Po něm ho vlastnil jeho stejnojmenný syn, ovšem koncem 13. století se hrad dostal do rukou opavského knížete. Hrad byl dále postupně zastavován různým držitelům. Za česko-uherských válek byl dobyt vojskem Matyáše Korvína. Za Jana ze Šelmberka byl hrad na přelomu 15. a 16. století opraven a získal duplicitní název Šelenburk. Cvilín zpustl po třicetileté válce.\n\n\n\n"}
{"id": "490059", "url": "https://cs.wikipedia.org/wiki?curid=490059", "title": "Le diable et le bon dieu", "text": "Le diable et le bon dieu\n\nLe diable et le bon dieu ( \"Ďábel a dobrý Bůh\") je divadelní hra Jeana-Paula Sartra o třech dějstvích a jedenácti obrazech. Poprvé byla uvedena 7. června 1951 v pařížském Théâtre Antoine. Zabývá se morálními motivy rozhodování hlavních postav za selské války v Německu, je zde patrné filozofické přesvědčení autora – existencialismus.\n"}
{"id": "490060", "url": "https://cs.wikipedia.org/wiki?curid=490060", "title": "Hadicová vodováha", "text": "Hadicová vodováha\n\nHadicová vodováha, také šlaufka nebo šlauchváha, je jednoduchý stavební měřicí nástroj pro vyměření nivelety (vodoroviny) na stavbě. Je přesnější než vodováha. K měření je třeba dvou pracovníků. Pokud mají praxi a umí s ní dobře měřit, dosahují téměř stejné přesnosti, jako geodet s optickým nivelačním přístrojem.\n\nHadicová vodováha jsou vlastně dvě spojené nádoby. Tyto nádoby zde tvoří dvě skleněné nebo plastové trubičky o průměru cca 15 mm a o výšce 250 mm. Při měření se drží kolmo vzhůru. Je na nich vyryta centimetrová stupnice. Nahoře jsou trubičky zakončeny plastovým osazením, ve kterém je zašroubovaná zátka, aby bylo možno hadicovou vodováhu naplnit. Dole jsou trubičky také vsazeny do plastového osazení, které je v prostředku s otvorem, který ústí do nátrubku. Ten je zastrčen do měkké gumové hadice. Obě nádoby jsou tedy spojeny gumovou hadicí. K vyměřování v místnostech stačí délka 10 m, pro měření v terénu asi 20 m.\n"}
{"id": "490063", "url": "https://cs.wikipedia.org/wiki?curid=490063", "title": "Ota Petřina", "text": "Ota Petřina\n\nOtakar „Ota“ Petřina (4. června 1949 Malé Žernoseky – 11. července 2015 Statenice) byl český kytarista, skladatel, textař, zpěvák a kapelník. Jeho synem je rapper a bubeník Marpo.\n\nV orchestru divadla Rokoko doprovázel Martu Kubišovou, Václava Neckáře a Helenu Vondráčkovou, z nichž vznikla skupina Golden Kids. Pro Kubišovou napsal např. píseň „Tak dej se k nám a projdem svět“ na její první album \"Songy a balady\". Neckář v rámci Golden Kids zpíval i Petřinovy rockové balady „Nautilus“ nebo „Royal“. Také s ním spolupracoval i po zákazu Golden Kids, a v letech 1971–1974 vedl jeho skupinu Bacily. Podílel se na jeho stěžejních albech \"Tomu, kdo nás má rád\" a \"Planetárium\". Významnou roli sehrál při přípravě alba \"13 HP\" Petra a Hany Ulrychových.\n\nV roce 1978 vydal své debutové album \"Super – robot\", které připravil spolu s kamarádem a textařem Zdeňkem Rytířem. Je to jedno ze dvou vlastních alb, na kterém zpívá. Ve druhé polovině 70. let a první půlce let osmdesátých spolupracoval především se zpěvačkou Petrou Janů. Na její první dvě alba, \"Motorest\" a \"Exploduj!\", složil všechny skladby. Na druhé z nich napsal i několik textů, které psal k vlastním deskám výjimečně, a to pokud textař nedodal včas slíbený text. Na počátku 80. let se autorsky rozešel se Zdeňkem Rytířem a pro Petru Janů připravil, byť s jinými textaři, alba \"Já + My\" a monotematickou desku \"Ročník 50\", na které si s ní zazpíval i téměř dvacetiminutový duet.\n\nV roce 1982 s textařem Ladislavem Kantorem připravil pro Václava Neckáře první díl jeho trilogie \"Příběhy, písně a balady\", která zaznamenala komerční úspěch. S Kantorem spolupracoval i na některých písničkách pro skupinu C&K Vocal, ve které vystupoval mj. i Luboš Pospíšil. Roku 1983 se autorsky podílel na jeho první sólové desce \"Tenhle vítr jsem měl rád\". Ta obsahovala i stejnojmenný hit, který patří k nejúspěšnějším Pospíšilovým písním. Téhož roku připravil své druhé, a poslední, autorské album \"Pečeť\", na němž spolupracoval s básníkem Pavlem Vrbou.\n\nVe druhé polovině 80. let napsal několik písní pro zpěvačku Evu Hurychovou a vrátil se k Václavu Neckářovi, aby s ním připravil hardrockové album \"Pod komandem lásky\". Po roce 1989 se ve velké míře věnoval opět koncertování s Neckářovou skupinou Bacily a napsal několik nových písní pro comeback zpěvačky Petry Janů. Písně skládal i jiným interpretům, v menším rozsahu spolupracoval např. s Hanou Zagorovou, Jiřím Kornem, Jitkou Zelenkovou, Petrem Rezkem, Michalem Prokopem nebo Alešem Brichtou. Mezi jeho největší autorské hity patří např. „Nautilus“, „Tenhle vítr jsem měl rád“, „Motorest“ nebo „Marilyn, Good-Bye“.\n\nZemřel 11. července 2015.\n\nJe autorem hudby ke dvěma celovečerním filmům:\n\n\n"}
{"id": "490065", "url": "https://cs.wikipedia.org/wiki?curid=490065", "title": "Boby", "text": "Boby\n\nBoby jsou závodní sáně, používané pro zimní sport zvaný bobování. Při bobování sportovní družstva sjíždějí úzkou, točitou, nakloněnou, ledovou trať na bobu poháněném gravitací.\n\nBoby vznikly koncem 19. století ve Svatém Mořici, kdy Švýcaři přidali k saním řídící mechanismus. V roce 1898 se v témže místě uskutečnily první závody. Ve Svatém Mořici vznikl rovněž i první bobový klub, který od roku 1902 pravidelně stavěl svou bobovou dráhu. Od původních dřevěných nekapotovaných bobů se postupně přecházelo k laminátu a kevlar-karbonové konstrukci. V roce 1923 byla v Paříži založena \"International Bobsleigh and Tobogganing Federation\" (FIBT) a od roku 1924 se staly boby olympijským sportem (Chamonix). Ženy se objevily na Olympiádě poprvé až v roce 2002 v Salt Lake City..\n\nV bobech se závodí ve dvojbobu a čtyřbobu v kategorií mužů a dvojbobu v kategorii žen. Závodí se v ledových korytech, které jsou kromě dráhy ve Svatém Mořici všechny umělé s vlastním chlazením. Pouze švýcarská dráha se staví každý rok z kostek ledu přivezených z nedalekých jezer.\n\nZávodníci mají za úkol sjet závodní dráhu v co nejkratším čase, k čemuž jim napomáhá:\nŘíká se, že rozdíl desetiny sekundy na startu dělá při zachování stejných podmínek (stejná jízda i materiál) tři desetiny rozdílu v cíli. Rychlost jízdy ve čtyřbobu dosahuje za optimálních podmínek nejvyšší hodnoty ve Svatém Mořici, kde se jezdí až 145 km/h a na bobisty působí v \"ostrých\" zatáčkách přetížení až 5G, což se rovná přetížení leteckých stíhačů. Vzhledem k extrémní náročnosti na organismus se smí v bobu závodit až od 18 let.\n\nV bobech existuje i málo známá letní sezona, ve které se závodí pouze ve startech a ve které se pravidelně pořádají Mistrovství světa i Evropy. České týmy patří historicky mezi jedny z nejúspěšnějších týmů na světě.\n\nZimních olympijských her se od roku 1992 účastnili tyto osobnosti českého bobového sportu:\n\n\n"}
{"id": "490066", "url": "https://cs.wikipedia.org/wiki?curid=490066", "title": "Chán Júnis", "text": "Chán Júnis\n\nChán Júnis (: , : \"Khan Yunis\") je město a přilehlý uprchlický tábor v jižní části Pásma Gazy. Podle palestinského centrálního statistického úřadu žilo k roku 2006 ve městě, zdejším uprchlickém táboře a okolí celkem 180 tisíc obyvatel. Přestože Chán Júnis leží pouze 4 kilometry od Středozemního moře, má semiaridní (polosuché) podnebí s průměrným úhrnem srážek 260 mm.\n\n"}
{"id": "490091", "url": "https://cs.wikipedia.org/wiki?curid=490091", "title": "Oblastní rada Chof Aza", "text": "Oblastní rada Chof Aza\n\nOblastní rada Chof Aza (: , \"mo'aca ezorit Chof Aza\", doslova \"\"oblastní rada Pobřeží Gazy\"\", : ) byla administrativní jednotkou sdružující izraelská sídla v Pásmu Gazy, která tu vyrostla poté co tuto oblast Izrael dobyl v roce 1967 během šestidenní války. Oblastní rada sdružovala 21 izraelských obcí v tomto regionu. Sídlo úřadů oblastní rady bylo v obci Neve Dekalim. Většina osad v rámci oblastní rady Chof Aza byla soustředěna v její jihozápadní části, kde se rozkládal územně kompaktní blok osad zvaný Guš Katif. Oblastní rada měla velké pravomoci zejména v provozování škol, územním plánování a stavebním řízení nebo v ekologických otázkách.\n\nV roce 2004 vláda Ariela Šarona přijala plán jednostranného stažení z této oblasti, který byl realizován v létě roku 2005. Všechny izraelské osady v Pásmu Gazy byly vystěhovány a jejich zástavba zbořena. V důsledku toho zanikla i oblastní rada Chof Aza.\n\nBlok osad Guš Katif:\n\nOstatní osady:\n\n\n"}
{"id": "490096", "url": "https://cs.wikipedia.org/wiki?curid=490096", "title": "Lankrabě", "text": "Lankrabě\n\nLankrabě, řidčeji lantkrabě, lanckrabí, lantkrabí, zastarale landkrabě ( \"Landgraf\", \"landgraaf\", \"landgrave\", \"comes magnus, comes patriae, comes provinciae, comes terrae, comes principalis, lantgravius\") byl šlechtický titul, užívaný výhradně ve Svaté říši římské.\n\nJednalo se o hraběte, který podléhal přímo císaři, to jest nepodléhal žádnému vévodovi či knížeti, a byl tedy suverénní. Země, které vládl lankrabě, se nazývala lankrabství (lantkrabství). Lankrabě byl například vládce Hessenska, lankrabě Hesensko-Kasselský a Hesensko-Darmstadtský.\n\nPrvní zmínka o tomto titulu pochází z roku 1086 o vládci Dolního Lotrinska. Titul byl v pořadí mezi knížetem a hrabětem, nicméně zasedali v kurii říšských knížat, spolu s církevními knížaty, bezprostředně podřízenými císaři..\n\n\n\n\n\n"}
{"id": "490104", "url": "https://cs.wikipedia.org/wiki?curid=490104", "title": "João Guimarães Rosa", "text": "João Guimarães Rosa\n\nJoão Guimarães Rosa, často jen Guimarães Rosa (27. června 1908 Cordisburgo — 19. listopadu 1967 Rio de Janeiro) byl lékař a diplomat, ale především jeden z největších brazilských spisovatelů. Jeho dílo bývá považováno za syntézu modernismu a tzv. latinskoamerického magického realismu s regionalismem.\n\nRosovy povídky a romány se téměř vždy odehrávají v prostoru divokého a odlehlého brazilského vnitrozemí, nazývaného \"sertão\". Debutoval souborem povídek zasazených do prostředí rodného Minas Gerais \"Ságodlouze\" (Sagarana, 1946), proto byl zprvu chápán jako regionalista. Ve svém díle však sertão vsazuje do univerzálních souvislostí, a to jak v rovině příběhu, tak v rovině jazyka. Inovativní jazyk jeho díla byl ovlivněn jak četbou klasické světové literatury (Rosa ovládal na různé úrovni téměř 20 jazyků včetně základů češtiny), tak regionálními dialekty a lidovou slovesností. Jména, místa a další atributy mají často symbolické a mnohoznačné významy.\n\nV roce 1956 vycházejí dvě díla, která Rosu definitivně pasovala na jednoho z velikánů brazilské literatury 20. století: \"Taneční soubor\" (Corpo de baile; ze sedmi obsažených novel česky vyšlo \"Burití\" a \"Dál - dál a dál\") a \"Velká divočina: stezky\" (Grande Sertão: Veredas). Za český překlad novely \"Burití\", součásti této série, získala jeho autorka Vlasta Dufková Jungmannovu cenu (2008).\n\n"}
{"id": "490108", "url": "https://cs.wikipedia.org/wiki?curid=490108", "title": "Kašovice (Strančice)", "text": "Kašovice (Strančice)\n\nKašovice je vesnice v okrese Praha-východ, je součástí obce Strančice. Nachází se 3 km na západ od Strančic. Nedaleko vesnice pramení Kašovický potok, přítok Pitkovického potoka. Je zde evidováno 26 adres.\n\n"}
{"id": "490109", "url": "https://cs.wikipedia.org/wiki?curid=490109", "title": "Otice (Strančice)", "text": "Otice (Strančice)\n\nOtice je vesnice v okrese Praha-východ, součást obce Strančice. Nachází se 3 km na severozápad od Strančic. Nedaleko vesnice pramení Pitkovický potok. Je zde evidováno 46 adres.\n\n"}
{"id": "490110", "url": "https://cs.wikipedia.org/wiki?curid=490110", "title": "Svojšovice", "text": "Svojšovice\n\nSvojšovice je vesnice v okrese Praha-východ, která je součástí obce Strančice. Nachází se 2 km na severozápad od Strančic. Prochází tudy železniční trať Praha - Benešov u Prahy a silnice II/107 a protéká Pitkovický potok. Je zde evidováno 114 adres. \n\nVesnice je známá především díky místnímu hasičskému sboru, který byl založen roku 1951. V rámci sboru tu funguje výjezdová jednotka, která se stará o bezpečnost v obci Strančice a pravidelně vyjíždí k zásahům v blízkém okolí. Sbor pořádá každoročně velké akce, jako např. tradiční Šešovický masopust, Dětský den nebo Velikonoční hasičský ples. \n\nJednotka je vybavena třemi hasičskými automobily: IFA W50 LA/TF GMK 4x4 (CAS-16-M2Z), Ford Transit DA-L1Z, Avia DA 30. \n\nÚčastní se také soutěží v požárním sportu, na kterých má velké úspěchy. V rámci celostátní hry Plamen 2x vyhrál v kategorii mladších žáků. Ti také třikrát za sebou vyhráli lokální ligu v požárních útocích. Dorostenci ze Svojšovic 4x po sobě zvítězili na okresní soutěži.\n\n"}
{"id": "490112", "url": "https://cs.wikipedia.org/wiki?curid=490112", "title": "Kostelní Střimelice", "text": "Kostelní Střimelice\n\nKostelní Střimelice je vesnice v okrese Praha-východ, je součástí obce Stříbrná Skalice. Nachází se asi 3,6 km na severozápad od Stříbrné Skalice. Na jihu leží kopec Chlum. Je zde evidováno 142 adres.\n\n"}
{"id": "490114", "url": "https://cs.wikipedia.org/wiki?curid=490114", "title": "Hlubočinka", "text": "Hlubočinka\n\nHlubočinka je vesnice v okrese Praha-východ, je součástí obce Sulice. Nachází se 1 km na sever od Sulic. Prochází jí frekventovaná silnice II/603 z Prahy do Kamenice a dále k Benešovu. Je zde evidováno 332 adres.\n\nObec je tvořena třemi odlišnými částmi: staré jádro obce kolem autobusové zastávky Sulice, Hlubočinka; menší průmyslová zóna podél silnice v severní části a moderní vilová zástavba u lesa. Na jihu Hlubočinky se zvedá návrší Mandava, kde je vybudován památník připomínající velké setkání husitů 29. září 1419.\n\nV knize Politický a školní Okres Vinohradský a Paměti i rozvoj Národních jeho škol z roku 1898 se stojí, že obyvatelé Hlubočinky se dříve živili převážně polním hospodářstvím nebo jako dělníci na panských dvorech.\n\n"}
{"id": "490115", "url": "https://cs.wikipedia.org/wiki?curid=490115", "title": "Nechánice", "text": "Nechánice\n\nNechánice je vesnice v okrese Praha-východ, součást obce Sulice. Nachází se 2 km na jihozápad od Sulic. \n\nNa východ od vesnice pramení Chotouňský potok. Je zde evidováno 158 adres.\n\n"}
{"id": "490117", "url": "https://cs.wikipedia.org/wiki?curid=490117", "title": "Brtnice (Velké Popovice)", "text": "Brtnice (Velké Popovice)\n\nBrtnice je vesnice v okrese Praha-východ, je součástí obce Velké Popovice. Nachází se asi 1 km na jih od Velkých Popovic. V okolí vesnice se nachází několik rybníků a protéká zde Mokřanský potok. Je zde evidováno 201 adres.V dolní části vesnice leží důležitý rozvaděč pitné vody pro Prahu, která je sem vedena z vodní nádrže Želivka. Dopravní obslužnost zde zajišťuje autobusová linka v rámci Pražské integrované dopravy ze Strančic a z Velkých Popovic (linka 282461).\n\nNázev této obce vychází ze slova \"brtník\". Brtníci byli lidé, kteří se zabývali lesním včelstvem, jenž také chovali doma. Dříve byl med jediným sladidlem, ze kterého se také i v této oblasti vyráběl nápoj medovina. V Brtnici se nachází rybník Veselák. Potok, který z Veseláku vytéká, teče přes louku, vedle níž byla vodní tvrz. Tam zavedli z Veseláku potok, který napájel vodní příkop. Tím byla tvrz chráněna z obou stran. Dnes je zde stavení a místo vodní ochrany kolem tvrze se nacházejí zahrady. Rybník Veselák je především významný tím, že v roce 1866 k němu přišlo německé vojsko a mělo zde polní mši, protože zde padlo mnoho Němců v sedmileté válce. Je dokázáno, že na poli vedle rybníka se našly úlomky nádob z doby keltské a slovanské, odborně to posoudil pan Ing. Berounský.\n\nNa pokraji lesa, kterému se říká \"Černé palouky\" či \"Babí důl\", si lidé z Brtnice nosili černou hlínu, protože se dříve v této oblasti pálily milíře (dřevěné uhlí), proto černé palouky. Dále v lese (jižním směrem) jsou veliké kameny, o nichž se říká, že jejich historie sahá až do doby ledové.\n\nJednalo se o vodní mlýn. Původ Černého mlýn sahá do období před třicetiletou válkou, ale předpokládá se, že jeho historie sahá hlouběji. Zajímavostí je, že v tomto mlýně žil slavný herec Eduard Cupák se svým přítelem.\n\n"}
{"id": "490118", "url": "https://cs.wikipedia.org/wiki?curid=490118", "title": "Dub (Velké Popovice)", "text": "Dub (Velké Popovice)\n\nDub je vesnice v okrese Praha-východ, je součástí obce Velké Popovice. Nachází se asi 3,6 km na jihovýchod od Velkých Popovic. Je zde evidováno 7 adres.\n\n"}
{"id": "490119", "url": "https://cs.wikipedia.org/wiki?curid=490119", "title": "Dubiny", "text": "Dubiny\n\nDubiny je vesnice v okrese Praha-východ, je součástí obce Velké Popovice. Nachází se asi 3,8 km na jih od Velkých Popovic. Je zde evidováno 55 adres.\n\nVe vesnici se nachází z většiny pouze rekreační sídla, hospodářské pozemky, ale také historická kaplička či botanická zahrada.\n\nDubiny sousedí diký své poloze u lesa pouze s jednou vesnicí (Lojovice), ke které je spojováno jméno české moderátorky počasí Karly Mráčkové.\n\n\n\nVe vesnici se nachází spousta unikátních budov, které si zaslouží pozornost.\n\nMezi nejzajímavější budovy nepochybně patří dům, původně zamýšlený jako rekreační sídlo, s netradičně vysokým a atypicky tvarovaným komínem v centru vsi.\n\nKaplička se zvonem a soškou Panny Marie se nachází jen pár metrů od příjezdové cesty do vsi u hlavní silnice. Zajímavostí není jen tajemná historie této kapličky, avšak také tradiční obklíčení čtyřmi jírovci. \n\nS příjezdem do Dubin si nejde ve stráni nevšimnout krásného staršího domu s okenicemi, vyčnívajícího do ulice.\n\nTento dům patří k nejstarším ve vsi a je stále obývaný.\n"}
{"id": "490120", "url": "https://cs.wikipedia.org/wiki?curid=490120", "title": "Klenové", "text": "Klenové\n\nKlenové je vesnice v okrese Praha-východ, je součástí obce Velké Popovice. Nachází se asi 3,6 km na jih od Velkých Popovic. Vesnice leží pod kopcem Klenové (440 m), okolo vesnice prochází Mokřanský potok. Je zde evidováno 8 adres.\n\n"}
{"id": "490122", "url": "https://cs.wikipedia.org/wiki?curid=490122", "title": "Nástrčkový klíč", "text": "Nástrčkový klíč\n\nNástrčný klíč, (dříve také nástrčkový klíč), nástrčná hlavice, nebo slangově ořech, je výměnná hlavice klíče, která se používá v kombinaci s ráčnou či jinou rukojetí nebo se upíná do elektrického nářadí, rázového utahováku nebo (pomocí adaptéru) akušroubováku.\n\nSada nástrčných klíčů složena z alespoň jedné \"ráčny\" a několika \"nástrčných hlavic\" (ořechů), umístěná v plechovém, dnes převážně plastovém kompaktním pouzdru, se v Československu nazývá s oblibou slovem: Gola sada, zkráceně Gola.\n\nSady nástrčných klíčů mohou obsahovat množství nástrčných a zástrčných hlavic, ručního nářadí, nástavců či kloubů a dalšího příslušenství. Sada nemusí obsahovat jednu ráčnu, ale může obsahovat více druhů. Ke každé velikosti ráčny musí být jiná sada nástrčných a zástrčných hlavic, nebo minimálně 1 hlavice umožňující přechod mezi velikostmi hlavic a čtyřhranů (redukce).\n\n\"Gola sada\" je výraz používaný v ČR a SR jako obecné pojmenování pro sadu/kufřík nářadí nástrčných klíčů, který původně pochází od názvu výrobku české firmy Tona.\n\nOkolo roku 1960 firma Tona uvedla na trh sadu nářadí v plechové krabici, pod tehdejším názvem „Tona-Gola“. Ochrannou známku tohoto znění drží nadnárodní korporace Stanley Black & Decker, ke které dnes podnik Tona patří. Gola sady se pod tímto názvem stále vyrábějí. Firma Tona i někteří další podnikatelé se neúspěšně pokusili o získání ochranných známek i pro jiné názvy s pojmem „Gola“.\n\nV prosinci 2014 se nástrčný klíč stal prvním nářadím, které kdy bylo vytištěno na 3D tiskárně ve vesmíru a to konkrétně na palubě Mezinárodní vesmírné stanice po zaslání potřebného návodu k tisku astronautům americkou NASA.\n"}
{"id": "490145", "url": "https://cs.wikipedia.org/wiki?curid=490145", "title": "Divadlo Reduta", "text": "Divadlo Reduta\n\nDivadlo Reduta je součástí Národního divadla v Brně, sídlí na Zelném trhu.\n\nBrněnská Reduta je zmiňována již roku 1608 a je tak nejstarší divadelní budovou ve střední Evropě.\n\nMěsto Brno koupilo okolo r. 1600 zchátralý Lichtenštejnský palác na nároží Zelného trhu v Brně a zřídilo zde tzv. \"Novou tavernu\", později zvanou \"Velkou\". Sloužila významným hostům, kteří do města přijížděli.\n\nFungovala zde krčma a ubytovávaly se zde nejvýznamnější návštěvy. Patřil mezi ně např. v roce 1608 arcivévoda Matyáš, v roce 1683 polský král Jan III. Sobieský nebo v roce 1675 hrabě Thurn, doprovázející polskou královnu Eleonoru Marii Josefu, při cestě do Vídně.\n\nSousední, později přikoupený dům byl nazýván \"Malou Tavernou\". Občasné divadelní produkce se konaly v těchto budovách pravděpodobně již od 60. let 17. století, teprve v r. 1733 však bylo ve východním křídle vystavěno vlastní divadlo lóžového typu s hlubokým perspektivním jevištěm. Sál obsahoval dvojí parter, galerii a dvě řady lóží.\n\nPo požárech v letech 1785 a 1786 byly zřízeny taneční sály a kromě divadelních představení se zde konaly také honosné bály a oslavné akce u příležitosti pobytu císaře Leopolda II. v roce 1791 či císaře Františka I. v letech 1804 a 1808. v té době se divadlo jmenovalo \"Královské městské národní divadlo\", německy \"Königlichstädtisches National Theater\",\n\nPo dalším požáru na začátku 19. století byl nejprve opraven divadelní sál, taneční sál v roce 1814. Na konci 19. století byl taneční sál používán jako městská tržnice. Zásadní přestavbu prodělala Reduta po roce 1918, kdy se z německé scény stala scéna, v níž se hrálo střídavě česky a německy. V té době se používal jako divadelní sál původně taneční sál ve východním křídle. Přestavěno a zmodernizováno bylo i zázemí divadla.\n\nBudova byla v roce 1993 pro havarijní stav uzavřena. Po rekonstrukci, jejíž snahou bylo skloubení historických prvků s moderním provozem divadla, byla Reduta v roce 2005 znovu otevřena. Pod vedením Petra Štědroně, Dory Viceníkové a Jana Mikuláška se stala jednou z nejprogresivnějších a nejoceňovanějších scén v Česku.\n\nDivadlo má dva sály – Divadelní a Mozartův salonek. Jako jediná budova z komplexu Národního divadla v Brně nemá jméno po známé osobnosti. V budově se nachází také kavárna.\n\nDivadelní sál je komorní prostor s kapacitou pro 325 diváků. Hlediště je vystavěno na eliptickém půdoryse, v celé šíři místnosti probíhá v prvním pořadí balkón s výrazným vnitřním obloukovitým prohnutím. Identicky je řešen také druhý balkón využívaný jako technické zázemí. Do prostoru proscenia zasahují krátké, konkávně projmuté balkóny.\n\nPo předchozím obdobím, kdy probíhala občasná vystoupení, bylo divadlo oficiálně otevřeno 28. 11. 1733.\n\nV roce 1767 byla na této scéně předvedena i první opera v českém jazyce, a to \"Zamilovaný ponocný\". Byla nastudována bádenskou divadelní společností německých herců řízenou Matyášem Meningrem.\n\nTéhož roku v prosinci zde se svojí sestrou Nanerl koncertoval jedenáctiletý Wolfgang Amadeus Mozart.\n\n"}
{"id": "490147", "url": "https://cs.wikipedia.org/wiki?curid=490147", "title": "Nosorožcovití", "text": "Nosorožcovití\n\nNosorožcovití (Rhinocerotidae) jsou jednou ze tří recentních (žijících) čeledí řádu lichokopytníků. V současnosti známe 5 recentních druhů ve čtyřech rodech. Všechny druhy nosorožců jsou ohrožené.\n\nNosorožci mají tělo pokryté kožovitými pláty jako pancířem, také mají více žeber než ostatní lichokopytníci. Mohou dosahovat hmotnosti až 3,6 tun.\n\nČich a sluch mají velmi citlivý, ale špatně vidí, jsou krátkozrací.\n\nRoh nosorožce není vyplněn kostí, je tvořen pouze rohovinou, keratinem.\n\nNosorožci jsou pro své rohy v mnoha zemích ilegálně loveni:\n\nObecně je dnes \"nutnost lovu nosorožců\" celosvětově odmítána jako přežitek a barbarství, ovšem lidová praxe jim stále nepřeje.\n\nRod:\"Ceratotherium\"\n\nRod: \"Diceros\"\n\nRod: \"Dicerorhinus\"\n\nRod: \"Rhinoceros\"\nRod: \"Coelodonta\"\nRod: \"Elasmotherium\"\n\n"}
{"id": "490155", "url": "https://cs.wikipedia.org/wiki?curid=490155", "title": "Kreatinethylester", "text": "Kreatinethylester\n\nKreatinethylester, také známý jako kreatinester, cre-ester nebo CEE, je látka prodávaná jako podpora pro sportovní výkonnost a pro vývoj svalů v kulturistice. Je to ethylester (derivát) kreatinu, z něhož je vyroben. V těle je přeměněn zpět na kreatin. Ethylester je podle některých výzkumů tělem lépe absorbován a má delší účinnost než běžný kreatin monohydrát, protože je o něco více lipofilní. Nicméně toto tvrzení nebylo dosud přesvědčivě prokázáno nezávislým výzkumem a studie z roku 2009 naznačuje, že přídavek ethanolu do kreatinu ve skutečnosti snižuje stabilitu kyselin a zrychluje jeho rozdělení na kreatinin.\n\nJako doplněk byla vyvinuta sloučenina, patentovaná a licencovaná přes UNeMed a je prodáván pod mnoha obchodními názvy.\n"}
{"id": "490159", "url": "https://cs.wikipedia.org/wiki?curid=490159", "title": "Josef Kornhäusel", "text": "Josef Kornhäusel\n\nJoseph Georg Kornhäusel (13. listopadu 1782 Vídeň – 31. října 1860 Vídeň) byl rakouský architekt. Je považován za významného architekta první poloviny 19. století a jednoho z nejvýznamnějších rakouských představitelů klasicismu. Tento umělecký styl dokázal spojit s místní tradicí.\n\nS jeho jménem je spojena druhá strana vnitřního města Vídně za dunajským kanálem, stejně jako centrum Badenu u Vídně.\n\nNa vídeňském ústředním hřbitově se nalézá architektův čestný hrob (skupina 14A, číslo 45A).\n\n"}
{"id": "490177", "url": "https://cs.wikipedia.org/wiki?curid=490177", "title": "Manhattanská deklarace: Výzva křesťanského svědomí", "text": "Manhattanská deklarace: Výzva křesťanského svědomí\n\nManhattanská deklarace: Výzva křesťanského svědomí (angl. \"Manhattan Declaration: A Call of Christian Conscience\") je manifest sestavený 20. října 2009 představiteli křesťanských církví v USA a vyhlášený 20. listopadu téhož roku, který se staví za posvátnost lidského života, manželství jako trvalý svazek muže a ženy a svobodu vyznání a svědomí. \n\nDeklaraci podle organizátorů podepsalo do února 2010 přibližně 423 tisíc lidí, včetně asi 250 představitelů katolíků, pravoslavných a protestantů. Autoři se v ní obracejí ke všem lidem dobré vůle, které vyzývají k podpoře. Deklarace výslovně konstatuje, že není spojena s žádnou politickou stranou či politickým hnutím. \n\nAutory deklarace jsou evangelikální vůdci Charles Colson, Robert P. George a Timothy George. Mezi náboženskými vůdci, kteří ji podepsali, jsou např. katoličtí arcibiskupové Timothy Dolan, kardinál Rigali a Donald Wuerl, aktivisté Tony Perkins a James Dobson, prezident Národního svazu evangelikálů Leith Anderson a pravoslavný arcibiskup Jonáš.\n\nMimo náboženské vůdce podpořily deklaraci i rozličné další osobnosti veřejného života, mezi jinými např. Chuck Norris.\n\nDeklarace vyzývá k podpoře\n\n"}
{"id": "490179", "url": "https://cs.wikipedia.org/wiki?curid=490179", "title": "Ondřej z Tvorkova", "text": "Ondřej z Tvorkova\n\nOndřej z Tvorkova pocházel z významného rodu Benešoviců. Ti se ve 13. století rozdělili na pány z Bechyně, z Benešova, z Kravař, z Dubé, a z Dědic. \n\nOndřejovým otcem byl Vok z Benešova (1219–1222). Ondřej měl pravděpodobně 7 bratrů. Prvním byl známý šlechtic Milota z Dědic, neméně známý byl Tobiáš z Bechyně (z Benešova), pozdější pražský biskup. Dále to byli Robert, který předčasně zemřel a Beneš ze Cvilína, s kterým Ondřej sdílel část životní dráhy. Dalšími bratry pravděpodobně byli Vok z Kravař a Benešova (zakladatel rodu pánů z Kravař), Zbyslav (zakladatel větve ze Štráleka) a Jan (zakladatel větve z Bučovic).\n\nOndřej z Tvorkova se účastnil bojů na straně českého krále Přemysla Otakara II. V roce 1253 bránil se svým bratrem Benešem Opavsko proti uherskému králi Bélovi, který vytvořil koalici s haličskými a polskými knížaty. Pravděpodobně za služby králi obdržel později Tvorkov, ležící ve Slezsku (dnešním Polsku). \n\nOndřej měl pravděpodobně dva syny. Jistý je jeho syn Ondřej, který zastával v roce 1288 úřad soudce opavské provincie. Dalším synem byl patrně Milota, který zemřel roku 1305. \n\nPoslední písemná zmínka o Ondřejovi z Tvorkova pochází z roku 1264.\n\n"}
{"id": "490180", "url": "https://cs.wikipedia.org/wiki?curid=490180", "title": "Třída Brandenburg (1890)", "text": "Třída Brandenburg (1890)\n\nTřída Brandenburg byla třída barbetových pancéřových lodí Kaiserliche Marine. Skládala se z jednotek \"Brandenburg\", \"Kurfürst Friedrich Wilhelm\", \"Weißenburg\" a \"Wörth\", postavených v letech 1890–1894. Byly to první německé bitevní lodě schopné oceánské služby. \"Kurfürst Friedrich Wilhelm\" a \"Weissenburg\" byly roku 1910 prodány Osmanské říši, která je do služby zařadila jako \"Barbaros Hayreddin\" a \"Turgut Reis\". Všechny čtyři lodi byly ještě na počátku první světové války v aktivní službě (německý pár však pouze v rámci pobřežní ochrany a na jediný rok). \"Barbaros Hayreddin\" byl potopen roku 1915 britskou ponorkou \"E 11\".\n\nHlavní výzbroj tvořilo šest 280mm děl ve dvouhlavňových věžích. Sekundární ráži zastupovalo pouhých šest 105mm děl, které doplňovalo osm 88mm děl a šest torpédometů.\n\n\"Kurfürst Friedrich Wilhelm\" a \"Weissenburg\" byly roku 1910 prodány Osmanské říši, která je do služby zařadila jako \"Barbaros Hayreddin\" a \"Turgut Reis\". Všechny čtyři lodi byly ještě na počátku první světové války v aktivní službě. \"Brandenburg\" a \"Wörth\" byly v té době součástí německého Širokomořského loďstva, konkrétně 5. eskadry viceadmirála Maxe von Grapowa. Už během roku 1915 ale byly obě lodi vyřazeny z první linie a do konce války sloužily jako plovoucí kasárna.\n\n\"Barbaros Hayreddin\" a \"Turgut Reis\" kryly Bospor během útoku na Černomořské loďstvo dne 29. října 1914, který přispěl k zatažení Osmanské říše do války na straně Centrálních mocností. Obě osmanské lodi byly roku 1915 nasazeny při obraně dardanel proti invazi Dohody. Jedinou lodí ztracenou v akci byl \"Barbaros Hayreddin\", potopený 8. srpna 1915 u Dardanel britskou ponorkou \"E 11\". \"Turgut Reis\" dále pomohl vyprostit bitevní křižník SMS \"Goeben\", který v lednu 1918 nadlouho uvázl na mělčině při svém výpadu do Egejského moře.\n\n\"Brandenburg\" a \"Wörth\" byly nedlouho po skončení války sešrotovány. Nejdelší služba čekala \"Turgut Reis\", který byl roku 1928 převeden k výcviku a teprve roku 1956 vyřazen.\n\n\n"}
{"id": "490191", "url": "https://cs.wikipedia.org/wiki?curid=490191", "title": "Koksovna ČSA", "text": "Koksovna ČSA\n\nKoksovna ČSA (případně psáno bez zkratky Koksovna Československá armáda nebo Koksovna Československé armády), dříve zvaná Koksovna Jan, byla nejstarším koksochemickým závodem báňských koksoven OKK. Nacházela se v karvinské části Ostravsko-karvinského revíru v obci Karviná-Doly.\n\nHistorie koksovny v Karviné začíná v 19. století. Začátek koksování v Karviné byl udáván výrazem \"v letech šedesátých\" jako např. v díle ředitelské konference, v článku, jehož autorem je Ing. Jerie. Další upřesnění přináší zpráva uvedená ve vceňovacím operátu obce Karviná, který byl podepsán v Těšíně v roce 1848. O koksovně se zmiňuje na dvou místech své úvodní části, a to v odstavci Topografie, kde je mimo jiné uvedeno: „V malé vzdálenosti na sever je jeden kamenouhelný důl se 3 parními stroji a jednou koksovací pecí pod vedením horního mistra horního institutu.“ Na dalším místě se pak zmiňuje vceňovací operát o koksovně v § 14 - průmysl: „Z průmyslu se zde nachází... kamenouhelný důl s 1 koksovací pecí . Těžbu a provoz zajišťují 3 parní stroje a asi 100 dělníků.“ \n\nO který důl se však jedná, není možné zjistit, protože Důl Jan byl založen v roce 1860 a Důl Karel v roce 1859, tedy oba doly byly zřízeny v areálu dnešního komplexu důl, koksovna a elektrárna a to po roce založení koksovny. Je však známo, že v této době bylo v okolí již několik desítek šachtic, odkud se uhlí v koksovně zpracovávalo. Ve vceňovacím operátu musíme věnovat pozornost §3 - obyvatelstvo: Zde je uvedeno, že „po sčítání lidu v roce 1843 je v obci...“ Z toho vyplývá, že skutečnosti uvedené ve vceňovacím operátu jsou staršího data, než podepsání v Těšíně na poslední straně dokumentu: Těšín dne 4. března 1848.\n\nRok 1843 lze považovat jako skutečný počátek koksování kamenného uhlí v Karviné. Je však možné, že bývalý majitel karvinského panství hrabě Jindřich Larisch, jako spolumajitel Rudolfovy huti ve Vítkovicích, zkoušel koksování černého uhlí vedle svých dolů na svém panství mezi léty 1835 - 1843. Jak píše Ing. Dr. Ant. Bechný v knize SIA - Technická práce na Ostravsku 1936 - 1946, str. 63 a dále, byla Rudolfova huť pronajata v r. 1835 těžířstvu „Wiener Gewerkschaft“ a započato se stavbou dvou koksovacích baterií a dvou vysokých pecí. V roce 1841 došlo k úpadku firmy. Hrabě Jindřich Larisch takto ztratil svůj vliv ve Vítkovicích. Zkušenosti s koksováním přenesl nepochybně na své karvinské panství.\n\nHistorie závodu koksovny Jan, od roku 1946 koksovny President Beneš a od roku 1951 Koksovny Čs. armády, je spjata s historií obce Karviná a původními majiteli panství - hraběcím rodem Larisch-Mönnichů a v neposlední řadě s počátky dolování a později i s Dolem ČSA a Elektrárnou ČSA (nyní Teplárna Dalkia), které tvořily jeden průmyslový komplex. Velký vliv na rozvoj měla výstavba železniční trati Severní dráhy\nFerdinandovy.\n\nV sedmdesátých letech 20. století byl připraven projekt rozvoje báňských koksoven OKK (Ostravsko-karvinské koksovny) který zahrnoval výstavbu Nového závodu OKK ve Stonavě a útlum výroby koksu na zastaralých koksovacích bateriích. V roce 1977 vládá rozhodla o výstavbě 11. koksovací baterie na koksovně Nové huti Klementa Gottwalda v Ostravě (nyní součást ArcelorMittal Ostrava) a pozastavení výstavby ve Stonavě. Ve Stonavě byla provedena příprava území zahrnující výkup pozemků a nemovitostí, terénní úpravy a přeložky inženýrských sítí. S útlumem hutnických výrob a záměnou otopového koksu za plyn vznikal postupně přebytek koksu. Vzhledem k opotřebení a zastaralosti technologie bylo v roce 1997 rozhodnuto o zastavení provozu Koksovny ČSA. Letní povodně sice silně poškodily Koksovnu Jan Šverma v Ostravě, přesto byla zastavena Koksovna ČSA a do obnovení provozu Koksovny Jan Šverma byly investovány nemalé prostředky.\n\nKolem děrovaného komína bylo nasypáno kusové uhlí a přikryto hlínou. Po zapálení s nedostatkem vzduchu docházelo ke karbonizaci, prchavé látky a spaliny odcházely vnitřním komínem.\n\nMezi dvě stěny se svislými kanálky se navezla vrstva uhlí a překryla hlínou. Jeden kanálek sloužil k přívodu vzduchu do spodní vrstvy uhlí, kanálek v protější stěně sloužil k odvodu spalin a prchavých látek.\n\nKlenutá pec se vstupním bočním otvorem, kterým se zavezla vsázka uhlí a sloužil ke vstupu vzduchu. Horní otvor sloužil k zavezení vsázky do horní části klenby a k odvodu spalin a prchavých látek. Koksovací doba byla až 60 hodin a výtěžek koksu byl malý. Velká část uhlí shořela.\n\nTlakové pece s délkou 6 až 6,5 m, vysoké 1,5 m a široké 0,75 m postavené z granulované strusky, spaliny předehřívaly vzduch ke \nspalování asi na 1000°C v dvouprostorovém ohřívači. Ředitelství hraběcích Larisch-Mönnichových závodů dohodlo 2. března 1883 výstavbu 4 pecí, jejichž provoz byl 31. ledna 1884 zastaven, pro nemožnost udržet pravidelný provoz. \n\nV roce 1885 bylo v provozu 106 pecí.\n\nV roce 1885 bylo v provozu 51 pecí.\n\nV roce 1885 bylo v provozu 10 pecí.\n\nV roce 1885 bylo v provozu 14 pecí.\n\nTyto pece byly provozovány na okolních koksovnách a tyto pece byly již moderní konstrukce, které byly dále modernizovány. Jde asi první typ pecí se zpracováním chemických produktů (koksárenský plyn, dehet aj.).\n\nV Karviné byly provozovány 4 tyto baterie v letech 1898 až 1904: \n\nV roce 1906 byla zahájena výstavba V. a VI. baterie. Projekt byl schválen 28. listopadu 1906.\n\nPůvodně pece Otto-Hoffmann s úpravami stavitele Larese.\n\nV roce 1923 bylo rozhodnuto o výstavbě skupiny 22 pecí (šířka 0,34 m, výška 3 m, délka 10 m), denní výroba na pec cca 30 centů. Cyklus obsazování pece trval 12 hodin. \n\nSkupina II. byla vystavěna v roce 1929, 27 pecí, rozměry pece shodné se skupinou I.\n\nV letech 1942 až 1943 byla vyprojektována rozsáhlá výstavba, zahrnující výstavbu skupiny IV s 38 pecemi a rozsáhlá výstavba\nprovozu chemie firmou Hugo Ibing. Tato výstavba nebyla do r. 1945 dokončena, projekty byly odvezeny do Německa, odborníci\nodešli a výstavba pokračovala až po osvobození Československa a provoz zahájen v roce 1949. \n\nVýstavba skupiny V byla zahájena v roce 1953 a uvedena do provozu 1955. Jedná se o stejnou skupinu jako Skupina IV. Skupina I. a II. byla zrušena v roce 1957.\n\nZahájení výstavby VI. a VII. skupiny na přelomu roku 1970 a 1971 odstartovalo výstavbu uhelné věže modernizaci třídíren a\ndalších provozů. Výstavba byla dokončena v roce 1972, v prosinci měl být zahájen zkušební provoz. První koks byl vytlačen 5.\nledna 1973.\n\nV roce 1938 byla vyprojektována výstavba skupina 25 pecí, která byla uvedena do provozu v roce 1940. Zrušena byla v roce 1970.\n\nProjekt vytvořil Hutní projekt Frýdek Místek, dodavateli technologie byly firmy VŽKG n.p., dodavatel stavební část VOKD n.p., závod 37 a 34, EZ Praha - dodávky elektrozařízení, Teplotechna n.p. provedla vyzdívku pecí a stavbu komína, Hutní montáže n.p. Ostrava provedly montáže potrubí, ZVÚ Hradec Králové - Montas provedl výstavbu technologie provozu chemie, ČKD Praha provedl dodávku turboodsavače a kompresorů, ZPA Praha, závod Ostrava dodávka a montáž měření a regulace, Ústřední dílny OKD, Ostrava, menší dodávky zařízení a montáže. \n\nZahájení výstavby VI. a VII. skupiny na přelomu roku 1970 a 1971 odstartovalo výstavbu uhelné věže, modernizaci třídíren a\ndalších provozů. Výstavba byla dokončena v roce 1972, v prosinci měl být zahájen zkušební provoz. První koks byl vytlačen 5.\nledna 1973.\n\nProvoz dnešních koksoven je rozdělen na tři výrobní střediska: Uhelná služba, koksové pece a provoz chemie.\n\nSlouží k přípravě a zpracování uhelné vsázky (uhelný prach do 3 mm, voda do 6%, přísady - mazut do 3%), pásová doprava z dolu, železniční doprava z okolních, dolů, skládka železničních vagonů, zásobníky uhlí, mlýnice, uhelné věže - slouží k plnění výtlačného stroje, v zimě rozmrazovací hala železničních vagonů.\n\nKoksové pece jsou stavebně složitý provoz, který slouží k výrobě a zpracování koksu - skládá se z jednotlivých koksovacích komor mezi nimiž jsou topné stěny, ve kterých se spaluje téměř polovina vyrobeného koksárenského plynu, pod komorami jsou regenerátory, které slouží k předehřevu vzduchu. Pod regenerátory jsou na základové desce kouřové kanály, sloužící k odvodu spalin do komína. Výtlačný a pěchovací stroj - slouží k snímání dveří koksovací komory na strojní straně koksovací baterie, vytlačení vyrobeného koksu, odběru uhlí, z uhelné věže, pěchování uhelné vsázky, obsazení pece uhelnou vsázkou a uzavření koksovací komory. Na snímání dveří koksovací komory na koksové straně koksovací baterie je vodící vůz, který zároveň slouží k vedení koksu do hasicího vozu. Hasicí vůz odveze žhavý koks pod hasicí věž, kde dojde ke zchlazení koksu pomocí proudu vody a po odtečení přebytku vody vyklopí koks na šikmou rampu. Na šikmé rampě se dohasí zbytky žhavého koksu, odpaří se zbytek vody a koks se spustí na rampový pás, který dopraví koks do hrubé třídírny, kde se kusový koks drtí, nebo třídí na roštových třídičích - slévárenský koks 1 (nad 90 mm), slévárenský koks 2 (60 až 90 mm) a oddělí se drobnější koks, který se třídí v jemné třídírně na ořech 1(40 až 60 mm), ořech 2 (20 až 40 mm), hrášek (10 až 20 mm) a prach(pod 10 mm). Z jednotlivých zásobníků se nakládají železniční vagony. \n\nVýroba chemických produktů začíná na předloze, kde dojde k ochlazení těkavých produktů suché destilace (vysokoteplotní karbonizace) z cca 800°C na teplotu 100 až 130°C. Zde dojde ke kondenzaci podstatné části dehtu a čpavkové vody. Plyn je odsáván z předlohy do přes primární nepřímé chladiče, kde se chladí na 20 až 30°C, oddělí se další část dehtu a vody a turboodsávačem je plyn stlačen k další dopravě chemickými provozy a oddělí se další část dehtu a vody. V elektrofiltrech se zachytí poslední zbytky vody a dehtu. Čpavková voda a dehet se svádí do sběrné nádrže, odkud se čerpá k chlazení předlohy a přebytek odchází do dělící nádrže k oddělení dehtu a vody. Přebytek čpavkové vody se odvádí do provozu fenolky, kde se vypere fenol benzolem z vody a fenol se zpracuje na fenolát sodný. Plyn vstupuje do čpavkárny, kde se mísí s čpavkovými výpary z čpavkové vody, které se uvolní zahřátím. Plyn se předehřívá a vede do\nsytiče, kde reaguje čpavek s kyselinou sírovou a vzniká krystalický síran amonný. Ten se od kyseliny oddělí v odstředivce, a suší se. Plyn se odvádí do koncových chladičů, kde se chladí vodou, která sráží podstatnou část naftalenu, která se zachytává mechanicky, nebo se vypírá pracím olejem, nebo dehtem. V benzolových pračkách se z plynu zachytí benzol , který se oddestiluje v provozu benzolky. Technicky čistý koksárenský plyn se používá pro ohřev koksovacích pecí a pro technologické průmyslové ohřevy. Pro použití v domácnosti jako svítiplyn se dále čistí od zbytků naftalenu, oxidu siřičitého, sirouhlíku, kyanovodíku a dalších sloučenin. Pro dálkovou přepravu se dále stlačuje a suší v tlakové stanici turbodmychadly. \n\nDochované prameny jsou neúplné zvláště kvůli zničení jejích archivů a spálení rozsáhlé knihovny JUDr. Jana Larisch-Mönnicha při požáru zámku na konci II. světové války. \n\nTěšín 5. května 1848, ve kterém je zachycen úvodní popis obce k roku 1843\n- PhDr. Tomáš Pawlica, Sborník prací pedagogické fakulty v Ostravě, 35, rok 1973, řada C B. \n"}
{"id": "490195", "url": "https://cs.wikipedia.org/wiki?curid=490195", "title": "Třída Kaiser Friedrich III.", "text": "Třída Kaiser Friedrich III.\n\nTřída Kaiser Friedrich III. byla třída predreadnoughtů Kaiserliche Marine. Skládala se z jednotek \"Kaiser Friedrich III.\", \"Kaiser Wilhelm II.\", \"Kaiser Wilhelm der Große\", \"Kaiser Karl der Große\" a \"Kaiser Barbarossa\", postavených v letech 1895–1902. Všech pět lodí bylo na počátku první světové války v aktivní službě, už v následujícím roce ale byly převedeny k pomocným úkolům.\n\nHlavní výzbroj tvořily čtyři 240mm kanóny ve dvouhlavňových věžích. Sekundární ráži zastupovalo osmnáct 150mm děl (šest v jednohlavňových věžích, zbytek v kasematách), které doplňovalo dvanáct 88mm děl a šest torpédometů.\n\nVšech pět lodi bylo na počátku první světové války v aktivní službě. Byly součástí německého Širokomořského loďstva, konkrétně 5. eskadry viceadmirála Maxe von Grapowa. V roce 1915 byly všechny jednotky třídy přeřazeny do druhé linie a sloužily převážně jako vězeňské lodi. Na počátku 20. let byly sešrotovány.\n\n\n"}
{"id": "490202", "url": "https://cs.wikipedia.org/wiki?curid=490202", "title": "Kárpátia", "text": "Kárpátia\n\nKárpátia je maďarská hudební skupina, jež hraje tzv. \"národní rock\". Byla založena v roce 2003. Texty skupiny se zabývají především dějinami Maďarska, obzvláště nejnovějšími. V mnoha písničkách vystupuje sentiment po ztracených územích na základě Trianonské smlouvy, které v minulosti patřily Maďarsku a na kterých dodnes žije značná maďarská menšina. Taktéž litují zániku maďarského království a ukončení irrendenty, kterou prováděl Miklós Horthy během druhé světové války. \n\n\n"}
{"id": "490203", "url": "https://cs.wikipedia.org/wiki?curid=490203", "title": "Třída Wittelsbach", "text": "Třída Wittelsbach\n\nTřída Wittelsbach byla třída predreadnoughtů Kaiserliche Marine. Skládala se z jednotek \"Wittelsbach\", \"Wettin\", \"Zähringen\", \"Schwaben\" a \"Mecklenburg\", postavených v letech 1899–1904. Všech pět lodí bylo na počátku první světové války v aktivní službě, během války ale byly převedeny k pomocným úkolům.\n\nKoncepčně lodi navazovaly na třídu \"Kaiser Friedrich III\". Hlavní výzbroj tvořily čtyři 240mm kanóny ve dvouhlavňových věžích. Sekundární ráži zastupovalo osmnáct 150mm děl (čtyři v jednohlavňových věžích, zbytek v kasematách), které doplňovalo dvanáct 88mm děl a šest torpédometů.\n\nVšech pět lodi bylo na počátku první světové války v aktivní službě. Byly součástí německého Širokomořského loďstva, konkrétně 4. eskadry viceadmirála Erhardta Schmidta. Operovaly v Baltském moři. V letech 1915–1916 byly jednotlivé lodě převedeny k pomocným úkolům. \"Wittelsbach\", \"Wettin\", \"Schwaben\" a \"Mecklenburg\" byly sešrotovány nedlouho po válce. Pouze \"Zähringen\" německé námořnictvo používalo nadále jako cílovou loď a potopen byl až na sklonku druhé světové války.\n\n\n"}
{"id": "490212", "url": "https://cs.wikipedia.org/wiki?curid=490212", "title": "Jessica Horváthová", "text": "Jessica Horváthová\n\nMgr. Jessica Horváthová (* 22. července 1946 Bělehrad) je česká politička, kameramanka a režisérka. Od roku 2006 členka České strany národně socialistické.\n\nJessica Horváthová se narodila v jugoslávském Bělehradě rodičům smíšené národnosti (otec maďarský Slovák, matka německá Moravanka). Vystudovala FAMU na Akademii múzických umění v Praze. V letech 1970 až 1975 pracovala převážně jako kameramanka a následně až do roku 1986 jako tlumočnice a překladatelka. Od roku 1987 do roku 1990 pracovala jako pomocná režisérka a od roku 1991 již jako „casting director“. Současně je členkou oborových organizací FITES, AČK a JTP.\n\nČlenkou odborové organizace KINOS. V roce 2006 vstoupila do České strany národně socialistické a od roku 2008 je místopředsedkyní Městské organizace Praha ČSNS (2005).\n\n"}
{"id": "490221", "url": "https://cs.wikipedia.org/wiki?curid=490221", "title": "Kuta", "text": "Kuta\n\nKuta ( ) je řeka v Irkutské oblasti v Rusku. Je dlouhá 408 km. Plocha povodí měří 12 500 km².\n\nProtéká po jihovýchodním okraji Středosibiřské pahorkatiny. Údolí řeky je bažinaté a lesnaté. Ústí zleva do Leny.\n\nNejvětším přítokem je zprava Kupa.\n\nZdrojem vody jsou převážně sněhové srážky. Průměrný roční průtok vody poblíž ústí činí 62,4 m³/s. Zamrzá v listopadu a rozmrzá na začátku května.\n\nPři ústí řeky leží město Usť-Kut. V povodí řeky se vyskytují minerální prameny.\n"}
{"id": "490225", "url": "https://cs.wikipedia.org/wiki?curid=490225", "title": "Nejsvětější Srdce Ježíšovo", "text": "Nejsvětější Srdce Ježíšovo\n\nNejsvětější Srdce Ježíšovo, v teologickém smyslu nepřesně také Božské Srdce Ježíšovo či Božské Srdce Páně je teologicky zdůvodněný pojem a předmět kultu Římskokatolické církve.\n\nZdůrazněním Kristova Srdce se podtrhuje skutečnost opravdového lidství Božího Syna Ježíše Krista. Lidství, které se projevuje nejen rozumem a chtěním, ale také lidství plné citu.\nJežíšova smrt na kříži byla úředně potvrzena probodnutím boku resp. Srdce, jak je popsáno v Janově Evangeliu. Probodené Srdce Ježíšovo tak zároveň odkazuje na stěžejní prvek křesťanské víry. Tím je Ježíšova Oběť na Kříži.\nPředmětem úcty není srdce v naturalistickém smyslu vypreparovaného orgánu, ale lidské srdce v archetypálním významu.\n\n\"Písmo a nauka i praxe Církve předpokládají tam, kde se hovoří o Ježíšově Srdci, totéž všelidské praslovo – srdce – jakožto nejvnitřnější původní střed celku těla i duše lidské osoby. Předmětem kultu Ježíšova Srdce je tak Pán se zřetelem na toto Své Srdce.\"\n\nNáznaky kultu lze nalézt již v prvních staletích křesťanské éry u církevních Otců. Odvolávají se především na biblické citáty z Janova evangelia\nTéž středověká zbožnost navázala na kult Ježíšova Srdce. S teologickými úvahami na toto téma se lze setkat ve 12. století nejprve v ojedinělých případech např. u Anselma z Canterbury, Bernarda z Clairvaux, ve větší míře ve 13. století u Alberta Velikého, Bonaventury.\nNemalý význam pro rozvoj kultu měla mystika 13. a 14. století reprezentovaná osobnostmi jako např. svatá Luitgarda, Mechtilda Magdeburská, sv. Gertruda Veliká či Jindřich Suso.\n\nÚctu k Nejsvětějšímu Srdci Ježíšovu přijalo za svou také hnutí Devotio moderna a v 16. století se uctívání Kristova Srdce ujal jezuitský řád.\nNové impulzy pro oživení kultu v 17. století přinesli francouzští oratoriáni P. Bérulle a Jan Eudes. Druhý jmenovaný s dovolením svého biskupa slavil svátek ke cti Ježíšova Srdce 20. října 1672. V čase mezi lety 1673 až 1675 působila rozruch vidění, která měla řeholnice Markéta Marie Alacoque v klášteře Navštívení Panny Marie ve francouzském Paray-le-Monial. Vizionářka se pokládala za Kristem pověřenou zasadit se o zavedení celocírkevního svátku Srdce Ježíšova. Svatý stolec tento požadavek odmítal celých sto let.\n\nTeprve papež Klement XIII. slavení svátku povolil (1765) a papež Pius IX. jej zavedl jako závazný pro celou církev (1856). Lev XIII. roku 1899 stanovil pro nastávající přelom století zasvěcení světa Nejsvětějšímu Srdci Ježíšovu. K stému výročí zavedení svátku (1956) papež Pius XII. uveřejnil encykliku \"Haurietis aquas\".\n\nPodle římského liturgického kalendáře se slaví Slavnost Nejsvětějšího Srdce Ježíšova v druhý pátek po Slavnosti Nejsvětější Trojice (9. neděli po Velikonocích).\n\nProti kultu Ježíšova Srdce se stavěli především jansenisté a osvícenečtí teologové. Výhradami, které zaznívaly i ve 20. století, se zabýval papež Pius XII. ve výše zmíněné encyklice \"Haurietis aquas\".\n"}
{"id": "490227", "url": "https://cs.wikipedia.org/wiki?curid=490227", "title": "Slovní fotbal", "text": "Slovní fotbal\n\nSlovní fotbal nebo též slovní kopaná je ústní nebo počítačová hra procvičující slovní zásobu. Princip hry je zcela jednoduchý. Jde o to navázat na vyřčené slovo slovem takovým, aby se shodovalo poslední písmeno, poslední 2 písmena nebo celá slabika se slovem následujícím.\n\nNelze přesně určit, v které době tato hra vznikla. Žádné doložené informace o tom nejsou, a to protože se jedná o obecnou lidovou zábavu.\n\nOblíbenost hry u dětí je dána její nenáročností, není potřeba žádných pomůcek a lze ji hrát ve vlaku, doma, za chůze, téměř kdekoli.\n\nDnes je rozšířeno několik variant slovního fotbalu. Některé byly zpracovány i jako počítačové hry.\n\n\n\"Příklad:\"\n\nTakto mohou vznikat různé varianty toho, co si dotyčný myslel a může být použito i jiné slovo. V případě nejasností se řekne STOP a hráči si vyjasní poslední použitá slova. Kdo udělal chybu (např. navázal na nesprávné slovo) prohrává.\n\nVariant slovního fotbalu se najde celá řada. Některé mohou také sloužit jako pomůcka pro výuku cizích jazyků.\n"}
{"id": "490245", "url": "https://cs.wikipedia.org/wiki?curid=490245", "title": "Jamit", "text": "Jamit\n\nJamit (: ימית, podle slova \"\"Jam\"\" - \"\"Moře\"\", : Yamit) byla izraelská osada, která byla centrem bloku osad Chevel Jamit nacházejících se na Sinajském poloostrově, jež byly vystěhovány v roce 1982 v rámci Egyptsko-izraelské mírové smlouvy.\n\nObec se nacházela v nadmořské výšce cca 20 metrů v severovýchodní části Sinajského poloostrova, cca 7 kilometrů od hranic Pásma Gazy, cca 105 kilometrů jihozápadně od centra Tel Avivu a cca 115 kilometrů jihozápadně od historického jádra Jeruzalému. Osada Jamit se nacházela v úzkém pobřežním pásu na severovýchodním okraji Sinajského poloostrova, kam přes hranici pásma Gazy přesahuje zástavba v aglomeraci města Rafáh.\n\nOsada Jamit stála na území, které obsadila izraelská armáda v roce 1967 během Šestidenní války. S myšlenkou postavit na severovýchodě Sinajského poloostrova velké město a přístav u Středozemního moře přišel tehdejší ministr obrany Moše Dajan. V lednu 1973 se ohlašuje, že do této oblasti mají během dvou měsíců přijít týmy geodetů, jejichž výzkum měl vyústit v projekt města, které by do roku 2000 dosáhlo 232 000 obyvatel. Náklady na jeho výstavbu se odhadovaly na 950 milionů amerických dolarů. Pracovní název velkoměsta zněl Pitchat Rafach. Dvě třetiny obyvatelstva měly žít v dvanáctipatrových výškových domech.\n\nDajan před izraelskými parlamentními volbami v roce 1973 prosazoval v straně Ma'arach, aby tento záměr přijala za součást svého programu. Strana ale nakonec výstavbu velkého města na Sinaji v nadcházejících volbách jednoznačně neslibovala. Výstavba města Jamit skutečně začala v roce 1973 a v roce 1975 byla osada rozšířena. Vize Moše Dajana se začala naplňovat, i když daleko skromnějším tempem (malé město místo velkoměsta a zatím bez plánovaného přístavu). V roce 1977 zde bydlelo 850 lidí (většinou rodiny izraelských vojáků). V roce 1977 se ve zprávě připravené pro americký senát odhaduje, že obec má 1000 obyvatel. Jiný pramen zde ovšem k roku 1977 uvádí přes 2000 obyvatel. Vedení obce plánovalo výhledově dosáhnout počtu obyvatel 20 000. V roce 1977 tu byl otevřen první supermarket. V okolí vyrostlo několik dalších menších osad, které utvořily blok Chevel Jamit.\n\nV roce 1978 ovšem byla podepsána Egyptsko-izraelská mírová smlouva a její součástí bylo i postupné stažení izraelských vojáků i civilistů ze Sinajského poloostrova. Jamit měl v té době 1500 obyvatel, zhruba z poloviny sekulárních a z poloviny nábožensky orientovaných. Zástavba sestávala z rodinných vil i bytových domů. Po podpisu mírové smlouvy s Egyptem se ale z oblasti stáhli soukromí investoři. Například jedna firma, která zde chtěla postavit hotel za 400 000 amerických dolarů, zrušila své plány.\n\nV roce 1982 byla osada Yamit vystěhována v rámci vyklízení posledního pásma Sinajského poloostrova a jeho návratu pod suverenitu Egypta. V té době zde stálo 600 domů. Datum evakuace bylo stanoveno na 23. dubna 1982 a za její průběh zodpovídal premiér Menachem Begin a ministr obrany Ariel Šaron. Vyklízení osady provázely potyčky mezi vojáky izraelské armády a místními osadníky, kteří odmítali odejít a které přijeli podpořit i další aktivisté. Někteří stoupenci nacionalistického rabína Meira Kahaneho zabarikádovaní v Jamit dokonce vyhrožovali, že raději spáchají sebevraždu. Nakonec ale nedošlo k vážnějším zraněním ani k obětem na životech. Část civilistů z Jamit navíc odešla již předem. Po vyklizení osady byla většina její zástavby zbořena.\n\nJeště počátkem 21. století byly trosky zbořeného města Jamit viditelné na okraji rozptýlené egyptské zástavby této oblasti.\n\n"}
{"id": "490251", "url": "https://cs.wikipedia.org/wiki?curid=490251", "title": "Ona", "text": "Ona\n\nOna může být:\n\n"}
{"id": "490260", "url": "https://cs.wikipedia.org/wiki?curid=490260", "title": "Petr Kuboš", "text": "Petr Kuboš\n\nPetr Kuboš (* 10. září 1979, Vsetín) je český hokejový obránce. Většinu kariéry strávil ve Vsetíně. Mezi jeho další působiště patří Prince George, Sparta Praha, Perm a Znojmo.\n\n\n"}
{"id": "490271", "url": "https://cs.wikipedia.org/wiki?curid=490271", "title": "Sluneční elektrárna", "text": "Sluneční elektrárna\n\nSluneční elektrárna je technické zařízení, kterým se přeměňuje energie ze slunečního záření na energii elektrickou.\n\nLze ji získat přímo a nepřímo:\n\nKolik energie solární elektrárna vyrobí se logicky odvíjí od intenzity slunečního záření. Pokud je obloha bez mraků, výkon slunečního záření je kolem 1 kW/m. Když se však obloha zatáhne, sluneční záření je až 10krát méně intenzivní. V České republice je průměrná intenzita slunečního záření odhadována na přibližně 300 W/m a úhrn energie 800–1250 kWh na m za rok. Pro porovnání, v Perskému zálivu je to zhruba 1700 až 1800 kWh.\n\nPočet slunečních hodin v České republice je v průměru 1330–1800 hodin ročně. Konkrétní údaj vážící se k místu poskytuje Český hydrometeorologický ústav. Nejvhodnější oblastí je jižní Morava. Koeficient ročního využití fotovoltaické elektrárny je v ČR cca 11,19 % (data ERU pro rok 2017).\n\nVždy nicméně záleží na konkrétním místě, které se zvolí pro stavbu solární elektrárny. Intenzitu a dobu slunečního záření ovlivňuje nadmořská výška, oblačnost a další lokální podmínky jako jsou časté ranní mlhy, znečištění ovzduší či úhel dopadu slunečních paprsků. Množství energie z fotovoltaických panelů pro různá místa, čas a sklon je možné online spočítat pomocí programu Evropské unie PVGIS.\n\nNa místě je samozřejmě také otázka kapacity. Jinými slovy: kolik se na plochu střechy (či na jiné místo zvolené pro instalaci elektrárny) vejde solárních panelů? Obecně platí, že 1 kWp (kWp je jednotka štítkového výkonu panelů) zabere asi 6–8 m. Tato plocha (při ideální orientaci fotovoltaických panelů) je schopna vyrobit přibližně 1 MWh ročně (vyrábí tedy průměrně přibližně 300 W). Od roku 2016 může mít domácí elektrárna v ČR maximálně 10 kWp, aby nepotřebovala licenci od ERÚ (tj. cca 27 kWh průměrně za den během roku, v létě je to v průměru 45 kWh, v zimě pak v průměru jen 10 kWh za den).\n\n\n\nSpojené arabské emiráty v únoru 2019 vyhlásily tendr na stavbu dalši elektrárny s výkonem přibližně 2 000 MW. V Saúdské Arábii by nedaleko Mekky měla vzniknout elektrárna s maximálním výkonem zhruba 2 600 MW.\n\n\n"}
{"id": "490277", "url": "https://cs.wikipedia.org/wiki?curid=490277", "title": "Arkleb z Boskovic", "text": "Arkleb z Boskovic\n\nArkleb z Boskovic (někde uváděný jako Artleb) byl moravský šlechtic pocházející z rodu pánů z Boskovic.\n\nJeho otcem byl Jimram z Boskovic, Arklebovými sourozenci byli Oldřich a Zdeňka. První písemná zmínka o Arklebovi pochází z roku 1292. Arkleb se stal po nástupu nového krále Jana Lucemburského na český trůn jedním z těch, kteří se proti němu vzbouřili. Král Jan při památném tažení na Moravu roku 1312 dobyl sídla vzpurných šlechticů, mezi něž patřil i hrad Boskovice, který byl pobořen. Arkleb byl na přímluvu českých a moravských pánů propuštěn, hrad mu byl později vrácen a on získal titul olomouckého komorníka.\n\nArkleb se oženil s Kateřinou, s níž měl syny Lamberta, Beneše, Artleba a Ješka (Jana). Zemřel v roce 1342.\n\n"}
{"id": "490278", "url": "https://cs.wikipedia.org/wiki?curid=490278", "title": "Ješek z Boskovic", "text": "Ješek z Boskovic\n\nJešek z Boskovic († 1362), též Jan z Boskovic, byl moravský šlechtic z rodu pánů z Boskovic. \n\nJeho otcem byl Arkleb z Boskovic, Ješkovými sourozenci byli Lambert, Beneš a Artleb. Ješek byl významným moravským pánem, roku 1333 se účastnil bitvy u rakouského města Laa, kde vedl moravské a opavské praporce. Byl významnou osobností na dvoře moravského markraběte Jana Jindřicha. Roku 1353 byl zvolen nejvyšším komorníkem moravského zemského soudu. Za Ješka z Boskovic došlo k rozmnožení statků rodu pánů z Boskovic. Ješek získal např. hrad v Černé Hoře. \n\nJešek z Boskovic měl za manželku Annu Mezeříčskou z Lomnice. Měl 5 potomků:\n\nJešek z Boskovic zemřel roku 1362.\n\n"}
{"id": "490283", "url": "https://cs.wikipedia.org/wiki?curid=490283", "title": "1798 v loďstvech", "text": "1798 v loďstvech\n\n1. až 3. srpna – Byla svedena Bitva u Abúkíru. Anglické loďstvo zde zcela zdevastovalo francouzské lodě, kotvící u egyptských břehů.\n"}
{"id": "490286", "url": "https://cs.wikipedia.org/wiki?curid=490286", "title": "Státní dinosaurus", "text": "Státní dinosaurus\n\nStátní dinosaurus je druh dinosaura, zvolený v některém z amerických států jako „státní“. Existuje také „státní fosílie“, což je však obecnější kategorie a nezahrnuje nutně jen dinosaury. Níže následuje tabulka s přehledem jednotlivých státních dinosaurů a rokem jejich zvolení. \"Maiasaura\" (Montana), \"Coelophysis\" (Nové Mexiko), \"Saurophaganax\" (Oklahoma), \"Triceratops\" (Jižní Dakota) a \"Allosaurus\" (Utah) jsou státními fosíliemi.\n"}
{"id": "490294", "url": "https://cs.wikipedia.org/wiki?curid=490294", "title": "Manhattanská deklarace", "text": "Manhattanská deklarace\n\nManhattanská deklarace má více významů:\n\n"}
{"id": "490298", "url": "https://cs.wikipedia.org/wiki?curid=490298", "title": "Taz (řeka)", "text": "Taz (řeka)\n\nTaz ( ) je řeka v Jamalo-něneckém autonomním okruhu Ťumeňské oblasti a částečně také na hranicích s Krasnojarským krajem v Rusku. Je 1401 km dlouhá. Povodí má rozlohu 150 000 km².\n\nPramení v Sibiřských úvalech a teče mezi bažinami po severovýchodní části Západosibiřské roviny. Údolí řeky je široké a koryto v něm silně meandruje a rozvětvuje se na mnohá ramena. V ústí se nachází mělký práh. Do Tazovské zátoky Karského moře se vlévá několika rameny.\n\n\nZdrojem vody jsou převážně sněhové (54 %) srážky a velkou roli hraje také podzemní voda (27 %). Průměrný roční průtok činí v ústí 1450 m³/s. Ve vzdálenosti 357 km od ústí činí průměrný roční průtok 930 m³/s a maximální dosahuje 6630 m³/s a minimální 157 m³/s. Zamrzá v říjnu a rozmrzá na konci května až na začátku června. Na horním toku dosahuje nejvyšších vodních stavů od konce dubna do září a na dolním toku od konce května do září. Rozsah kolísání úrovně hladiny dosahuje na horním a středním toku až 6 m a na dolním toku okolo 3 m. Do vzdálenosti 200 km od ústí se projevuje příliv a odliv, mezi nimiž je rozdíl hladiny až 2 m. V průběhu roku proteče 60 % vody na jaře, 21 % vody v létě i na podzim a 19 % vody v zimě. Nejvodnější měsíc v roce je červen se 40 % celkového ročního průtoku.\n\nNa dolním toku je možná vodní doprava. Na řece se průmyslově loví síh (muksun, peleď, severní, malý) a také větší a menší méně významné ryby. V menší míře se loví také jeseter a nelma arktická.\n"}
{"id": "490304", "url": "https://cs.wikipedia.org/wiki?curid=490304", "title": "Raoul Rigault", "text": "Raoul Rigault\n\nRaoul Rigault (1846, Paříž – 24. května 1871, tamtéž) byl to francouzský revolucionář, novinář a politik radikálně levicového smýšlení. Názory historiků na něj se různí. Patřil mezi nejvýznamnější osobnosti Pařížské komuny.\n\nNarodil se do rodiny poradce státní prefektury, nebyl tedy z chudých poměrů. Dal se na studium polytechniky, při studiu se však setkal se stoupenci tehdy slavného revolucionáře Blanquiho. Rigaulta Blanquiho myšlenky zaujaly. Později začal aktivně spolupracovat i s marxisty, v zásadě však vždy zůstal uvědomělým blanquistou. Začal psát do levicových a republikánských novin a jeho články patřily mezi nejkvalitnější a nejpopulárnější. Organizoval studentstvo a jeho hlavní myšlenkou bylo spojit dělníky a intelektuály a zopakovat Velkou francouzskou revoluci, v níž viděl svůj hlavní ideál. Roku 1866 byl poprvé zatčen, a to v kavárně při debatě se zástupci jakobínů a anarchistů. Byl propuštěn roku 1868. Začal psát do filosoficko-vědeckého materialisticky zaměřeného časopisu \"Demokritos\", za což byl znovu zatčen. 4. října, když padlo Druhé císařství a byla vyhlášena pravicová Vláda národní obrany, byl propuštěn z vězení. Podílel se na neúspěšném povstání 31. října. Vstoupil do Národní gardy a stal se jejím důstojníkem. 22. ledna 1871 se účastnil demonstrace proti Vládě národní obrany, kde bylo četníky postříleno 5 demonstrantů a desítky zraněny. 18. března došlo v Paříži k vítězné revoluci a byla vyhlášena Komuna a 20. března se Rigault stal hlavním prokurátorem Komuny a zástupcem lidu v oblasti policie a soudnictví. Patřil do velitelství Národní gardy. V zastupitelstvu Komuny patřil k blanquistické frakci. Byl to on, kdo zjednal pořádek v ulicích a postaral se o ozbrojení lidu. Když došlo k nárůstu kontrarevolučních živlů a vládních agentů ve městě, rozhodl se Rigault zakročit a zahájil rudý teror. Národní garda popravila celkem asi 800 lidí, převážně bohatých měšťanů, zámožných kupců, kněží, důstojníků, vládních agentů a teroristů. Rigault vlastnoručně podepsal rozsudek smrti nad biskupem Darboyem, tehdejší největší katolickou autoritou Evropy. 22. května vpadla vládní vojska do Paříže a nastal tzv. \"Krvavý týden\". Rigault v uniformě Národní gardy bojoval s puškou v ruce na barikádách a zde byl také 24. května zasažen kulkou. Vládní vojáci následně jeho mrtvolu znetvořili a týden ji nechali ležet ve stoce.\n"}
{"id": "490305", "url": "https://cs.wikipedia.org/wiki?curid=490305", "title": "Telefonní budka v Mohavské poušti", "text": "Telefonní budka v Mohavské poušti\n\nTelefonní budka v Mohavské poušti byla osamocená telefonní budka v nynější chráněné oblasti Mojave (Mojave National Preserve) v Kalifornii, která se v roce 1997 stala díky internetu pro své neobvyklé umístění známou po celém světě. Budka byla postavena v 60. letech, 24 km od nejbližší dálnice a kilometry od nejbližšího obydlí. Její telefonní číslo bylo původně (714) 733-9969, později došlo ke změně předvolby na 619 a nakonec na 760.\n\nPůvodní budka byla postavena v 60. letech za účelem poskytnutí spojení místním horníkům a lidem žijícím v okolí. Na základě rozhodnutí kalifornské vlády totiž měly být v odlehlých oblastech státu rozmístěny budky, které měly sloužit obyvatelům. Tato budka nacházející se na křižovatce dvou odlehlých prašných cest, pravděpodobně nahradila jinou, která stála asi o 45 km jižněji. Původní rotační telefon byl v 70. letech nahrazen moderním klávesovým.\n\nPůvodně byl telefon málo používaný a prakticky neznámý a to až do roku 1997, kdy se stal internetovou senzací. Muž z Los Angeles si totiž na mapě všiml ikony zobrazující telefon uprostřed Mohavské pouště a rozhodl se jej navštívit. Příběh o svém výletě a telefonní číslo budky zaslal do undergroundového časopisu, kde si o ní přečetl Godfrey Daniels, který následně založil první internetovou stránku věnovanou této telefonní budce. Brzy se čtenáři začali pokoušet do budky dovolat a někteří dokonce k budce cestovali. Někteří volající si nahráli a uchovali záznamy svých hovorů do budky. Postupem času začala být budka popisována graffiti a mnoho návštěvníků na ní napsalo různé vzkazy.\n\nV roce 1999 popsala reportérka Los Angeles Times setkání s mužem pobývajícím u budky, který tvrdil, že jej Duch svatý pověřil úkolem odpovídat na příchozí hovory. U budky pobýval 32 dní a odpověděl na více než 500 volání, mezi nimiž bylo i několik od osoby, která se představila jako \"Seržant Zeno z Pentagonu\".\n\nSpolečnost Pacific Bell odstranila budku 17. května 2000 na návrh Správy národních parků. Dle politiky Pacific Bell bylo telefonní číslo budky navždy vyřazeno. Oficiálním důvodem jejího odstranění byl negativní dopad turistiky k budce na životní prostředí, ale k rozhodnutí přispěl pravděpodobně i tlak nespokojených místních obyvatel stěžujících si na zvýšenou frekvenci dopravy. Na místo byl umístěn památník ve tvaru náhrobku, ale i ten byl později odstraněn správou parku. Dle fanoušků byla budka po svém odstranění z místa kompletně zlikvidována.\n\nPříběh telefonní budky byl inspirací pro film Mojave Phone Booth.\n\n"}
{"id": "490306", "url": "https://cs.wikipedia.org/wiki?curid=490306", "title": "Izraelské osady na Sinajském poloostrově", "text": "Izraelské osady na Sinajském poloostrově\n\nIzraelské osady na Sinaji (:התנחלויות בסיני -\"Hitnachlujot be-Sinaj\", : Israeli settlements in Sinai) byla sídla zbudovaná Izraelem na Sinajském poloostrově poté, co tuto oblast okupovala v roce 1967 izraelská armáda během Šestidenní války.\n\nCelkem zde vzniklo 18 izraelských sídel (a další neoficiální), ve kterých žilo přes 7000 Izraelců. Kromě toho se v této oblasti nacházelo přes 170 vojenských zařízení izraelské armády a průmyslové areály postavené a provozované Izraelci (ropné pole Alma). Izraelské osady na Sinaji se soustřeďovaly do dvou hlavních regionů: na severovýchodní okraj do okolí města Jamit, kde vznikl hustý blok izraelských sídel zvaný Chevel Jamit (חבל ימית), ve kterém v roce 1982 žilo 3000 Izraelců, a dále na pobřeží Akabského zálivu, kde vzniklo několik menších sídel, často s turistickým potenciálem, ve kterých žilo k roku 1982 1500 Izraelců.\n\nVšechny izraelské osady na Sinaji byly vystěhovány do roku 1982, kdy se v rámci Egyptsko-izraelské mírové smlouvy vrátila celá Sinaj pod egyptskou suverenitu. Obce v bloku Chevel Jamit byly většinou zbořeny, zástavba osad podél Akabského zálivu byla zachována a stala se základem zdejšího turistického průmyslu (například dnešní egyptské město Šarm as Šajch).\n\nMnozí evakuovaní osadníci se pak usadili nedaleko od Sinaje, těsně za izraelsko-egyptskou hranicí. Vyrostly tu pro ně nové zemědělské vesnice jako například Ejn ha-Besor, kam se přesunuly některé rodiny ze zrušených osad Charuvit, Nevi'ot, Sadot, Ugda, Pri'el, Jamit, Dikla, Netiv ha-Asara a Talmej Josef. Některé vysídlené osady na Sinaji jejich obyvatelé přestěhovali a znovu založili ve vlastním Izraeli. To je případ osady Netiv ha-Asara, místo které byl roku 1982 zřízen stejnojmenný mošav Netiv ha-Asara v Izraeli, do kterého přesídlilo z původní sinajské lokality 70 rodin.\n\nBlok osad Chevel Jamit:\n\nOsady při Akabském zálivu:\n\nDalší osady:\n\n"}
{"id": "490307", "url": "https://cs.wikipedia.org/wiki?curid=490307", "title": "Pierre Turgeon", "text": "Pierre Turgeon\n\nPierre Turgeon (* 28. srpen 1969, Rouyn-Noranda, Québec, Kanada) je bývalý kanadský profesionální hokejista, který naposledy hrál v NHL za klub Colorado Avalanche. Hrával na pozici centra a patřil k nejlepším hokejistům v NHL. Hrál také za týmy Buffalo Sabres, New York Islanders, Montreal Canadiens, St. Louis Blues a Dallas Stars. Pierre je mladším bratrem Sylvaina Turgeona, též hráče NHL.\n\nRoku 1987 se účastnil juniorského mistrovství světa v Piešťanech, kde byl pouze jedním ze dvou kanadských hráčů, kteří se nezapojili do nechvalně proslulé hromadné rvačky se sovětským týmem. Byl draftován v roce 1987 týmem Buffalo Sabres jako první celkově. Do roku 1991 hrával za Buffalo, přičemž ve své třetí sezóně dokázal překonat stobodovou hranici kanadského bodování. V dalším působení pokračoval v dresu New York Islanders, kam byl vyměněn spolu s Benoitem Hoguetem, Uwe Kruppem a Davem McLlwainem.\n\n\n"}
{"id": "490326", "url": "https://cs.wikipedia.org/wiki?curid=490326", "title": "Johann Franz von Preysing", "text": "Johann Franz von Preysing\n\nJohann Franz von Preysing (také \"Franz svobodný pán von Preysnitz-Hohenaschau;\" 23. února 1615, Mnichov – 8. července 1687) byl v letech 1670–1687 knížecí biskup z Chiemsee.\n\nJohann Franz von Preysing byl svobodný pán z Altenpreysing, pán v Hohenaschau, Söllhuben a Reichersbeuern. Jeho otec Johann Christoph von Preysing byl bavorský státník a jeho matkou Benigna von Freiberg, první žena otcova.\n\nPo dětství v Mnichově a Landshutu se Johann Franz von Preysing zapsal na univerzitu v Ingolstadtu a později studoval také v Sieně \"(v Toskánsku)\". Od roku 1625 měl kanonikát v Solnohradu a 1631 dostal se do Pasova. U obou sborů kanovníků měl stoupající kariéru až do 1670. V roce 1654/1655 byl dvakrát vyslancem arcibiskupa Guidobaldem von Thun v Innsbrucku, přitom při druhém pobytu u příležitosti přítomnosti švédského krále Christiana. Protože měl zřejmě diplomatické vystupování, byl 1655 jmenován arcibiskupským tajným radou, roku 1664 byl na postu říšských hrabat a teprve v roce 1668 byl vysvěcený na kněze.\n\nPo smrti biskupa v Chiemsee Franze Vigila von Spaur und Valör \"(1609–1670)\" byl Solnohradským arcibiskupem Maxem Gandolfem von Kuenburg \"(1622–1687)\" dne 4. února 1670 právě 55letý Johann Franz von Preysing jmenován jeho nástupcem. Po arcibiskupském schválení dne 27. června t. r. a biskupském svěcení dne 25. srpna t. r. následovalo dne 31. srpna 1670 jeho uvedení do úřadu.\n\nZa jeho funkčního období vedl obnovu zámku Fischhorn, který byl během solnohradských selských bouří v roce 1526 zničen. V roce 1674 sloučil chiemseejské statky k biskupskému dvoru. Z ekonomických důvodů prodal chiemseejský majetek v Guggentalu u Solnohradu jakož i v Innviertelu ležící dvůr Raab a obec, stejně jako biskupské vinohrady v Arndorfu, další v Kumpfmühle a dům v Solnohradu. Bývalé panství Rohrdorf a Nussdorf získal ještě jako soukromý majetek. Faru v Reithu u Kitzbühelu přeměnil roku 1674 na vikariát a roku1680 (až do té doby) přičlenil k farnosti Prien u Chiemsee a Aschau vyzdvihl k samostatné farnosti. Od roku 1676 byla postavena panská v Chiemsee katedrála stavitelem Lorenzo Sciasca a 1679 biskupem Johannem Franzem von Preysing vysvěcena. Již od roku 1677 založil týdenní mše v kapli zámku Hohenaschau, který patřil do rodinného majetku. Preysingově domácí kapli v Mnichově daroval roucha a nádobí. V kapli solnohradské rezidence pro Chiemsee dvůr zřídil malé místo milosti.\n\nPo smrti bylo jeho tělo pochováno v solnohradském dómu a jeho srdce v františkánském klášterním kostele.\n"}
{"id": "490337", "url": "https://cs.wikipedia.org/wiki?curid=490337", "title": "Phil Esposito", "text": "Phil Esposito\n\nPhilip Anthony Esposito, OC (* 20. února 1942, Sault Ste. Marie, Ontario, Kanada) je bývalý kanadský hokejista, který odehrál 18 sezon v NHL na postu centra za týmy Chicago Blackhawks, Boston Bruins a New York Rangers. Je členem Hokejové síně slávy a považován za jednoho z nejlepších hráčů historie NHL: u příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Je bratrem dalšího člena Hokejové síně slávy, brankáře Tonyho Esposita.\n\nJeště jako teenager podepsal Esposito kontrakt s Chicago Blackhawks a v roce 1960 byl povolán do juniorského týmu Sarnia Legionnaires. V pouhých 32 zápasech nasbíral 47 gólů a 61 asistencí, což dává dohromady 108 bodů a průměr 3,3 bodu za zápas. V další skvělé sezoně hrál za St. Catharines Teepees v Ontario Hockey Association v roce 1962. Pak strávil dvě sezony na farmě Blackhawks St. Louis Braves. V první sezoně si připsal 90 bodů, ve druhé stihl odehrát pouze 46 zápasů, ale i tak si připsal 80 bodů.\n\nV roce 1964 byl povolán do prvního týmu Blackhawks kde později hrál s hvězdným Bobbym Hullem, stal se skvělým tvůrcem hry a dvakrát ve čtyřech sezonách se umístil mezi nejlepšími střelci ligy.\n\nV roce 1967 byl společně s Kenem Hodgem a Fredem Stanfieldem vyměněn do Boston Bruins. Zatímco ještě moc nezaznamenaní Hodge a Stanfield se konečně stali hvězdami, Esposito se stal jedním z nejlepších střelců své doby a v roce 1969 také prvním hráčem, který si připsal 100 bodů v jedné sezoně. V letech 1969 a 1971–1974 získal Art Ross Trophy pro hráče s nejvyšším počtem bodů a šestkrát v řadě se stal nejlepším střelcem NHL.\n\nEsposito byl jmenován do prvního výběru hvězd šestkrát v řadě mezi lety 1969 a 1974. V těchto dvou letech vyhrál Hart Trophy pro nejužitečnějšího hráče ligy. Bostonští fanoušci tiskli nálepky na nárazníky, na kterých bylo: \"Ježíš vyráží puk, Espo skóruje z dorážky\". Esposito nebyl dobrý bruslař, ale byl známý pro svou přítomnost u brány soupeře a umění dát gól ze všech úhlů.\n\nV těchto letech Esposito vedl jednu z nejlepších útočných řad historie s Kenem Hodgem a Waynem Cashmanem. Společně s další superhvězdou, Bobby Orrem, vedl Bruins k ziskům Stanley Cupu v letech 1970 a 1972.\n\nV sezoně 1970-71 vstřelil Esposito 76 gólů a překonal rekord. Jeho výkon byl překonán až v roce 1982 Waynem Gretzkym. Stejně tak překonal rekord v počtu bodů, jeho výkon, 152 bodů překonal opět Gretzky. Kromě těchto dvou hráčů se ještě dalším třem podařilo překonat hranici 150 bodů. Jsou to Mario Lemieux, Steve Yzerman a Bernie Nicholls. Pouze Esposito, Gretzky, Lemieux, Brett Hull, Teemu Selänne a Alexander Mogilnyj vstřelili 76 nebo více gólů v sezoně. Esposito také stanovil dosud platný rekord v počtu střel v sezoně - 550. Pouze jediný hráč se mu dokázal přiblížit na sto střel, byl to Alexander Ovečkin.\n\nPo výkonu na Summit Series, kde byl příkladným kapitánem a vůdcem kanadské reprezentace, získal v roce 1972 Lou Marsh Trophy pro nejlepšího mužského sportovce Kanady a Order of Canada. V roce 1976 hrál společně s hvězdami Bobbym Hullem a Marcelem Dionnem na Canada Cupu, o rok později ještě reprezentoval Kanadu na mistrovství světa.\n\nV sezoně 1975-76 byl s Carolem Vadnaisem vyměněn do New York Rangers za Brada Parka, Jeana Ratella a Joa Zanussiho.\n\nV Rangers už nebyl tak dobrý jako dříve, přesto ale v každé sezoně vedl bodování týmu a v roce 1979 svůj tým dostal až do finále Stanley Cupu, kde ovšem prohráli.\n\n4. listopadu 1977 vstřelil svůj 600. gól ve Vancouveru a stal se prvním hráčem, který tuto hranici zdolal v dresu Rangers.\n\nV roce 1981 ukončil kariéru, byl druhý v historickém bodování a v počtu gólů za Gordiem Howem a třetí v asistencích za Howem a Stanem Mikitou.\n\nEsposito byl generálním manažerem a trenérem New York Rangers tři roky uprostřed osmdesátých let. Za své četné výměny si vysloužil přezdívku \"Obchodník Phil\". Za tyto tři roky uskutečnil více výměn než Vancouver Canucks v celých osmdesátých letech. Nejznámějšími výměnami byla výměna, ve které přivedl legendu Marcela Dionna z Los Angeles Kings a výměna, ve které poslal do Quebec Nordiques první výběr v draftu za kouče Michela Bergerona.\n\nPozději chtěl založit hokejový tým v Tampě, na Floridě. Dostal se ale do sporu se společností Compuware Group, která chtěla aby tým hrál v nedalekém St. Petersburgu. Esposito ale spor vyhrál a nový tým v Tampě dostal jméno Tampa Bay Lightning. Compuware pak koupili Hartford Whalers a přestěhovali se do Severní Karolíny. Esposito byl prezidentem a manažerem Lightning od začátku v roce 1992 až do roku 1998.\n\nHned v první sezoně se stal prvním manažerem v historii NHL, který podepsal smlouvu s ženou, Manon Rhéaume. Později, ve své autobiografii ale napsal, že to byl pouze reklamní trik. Esposito je nyní spolukomentátorem na zápasech Lightning a uvádí pořad NHL Home Ice na rádiu XM.\n\nEsposito byl uveden do Hokejové síně slávy v roce 1984. V prosinci 1987 bylo jeho číslo 7 vyřazeno týmem Boston Bruins. Tehdejší superstar Ray Bourque se už při ceremoniálu vyřazení vzdala svého čísla 7 a nahradila ho číslem 77.\n\nPhilův bratr Tony je také oceněn Hokejovou síní slávy. Bývalý hráč NHL Alexander Selivanov, nyní hrající za HYS The Hague v nizozemské Eredivisii je Espositův zeť.\n\n1968-69 - Art Ross Trophy, Hart Trophy\n1969-70 - Stanley Cup\n1970-71 - Art Ross Trophy, Lester B. Pearson Award\n1971-72 - Stanley Cup, Art Ross Trophy\n1972 - Lou Marsh Trophy pro nejlepšího kanadského sportovce roku\n1972-73 - Lester B. Pearson Award, Art Ross Trophy\n1973-74 - Art Ross Trophy, Hart Trophy\n1977-78 - Lester Patrick Trophy\n1984 - uveden do Hokejové síně slávy\n3. prosince 1987 - jeho číslo 7 vyřazeno týmem Boston Bruins\n1998 - jmenován číslem 18 v žebříčku nejlepších hráčů hokejové historie časopisem The Hockey News\n2007 - společně s bratrem Tonym přidán na Chodník slávy v Sault Ste. Marie\n2009 - jmenován číslem 23 v žebříčku nejvýznamnějších členů týmu New York Rangers v knize 100 Ranger Greats\nÚčast v Utkání hvězd NHL v letech 1969–1975, 1977, 1978 a 1980.\nJmenován do prvního výběru hvězd NHL v letech 1969–1974.\nJmenován do druhého výběru hvězd NHL v letech 1968 a 1975.\nUkončil kariéru jako druhý nejlepší střelec historie, druhý v historickém bodování a třetí v počtu asistencí v historii.\n5. nejlepší střelec historie, 21. v historickém počtu asistencí a 10. v historickém bodování.\nDrží rekord v počtu střel v sezoně - 550 ze sezony 1970-71.\nHistorický na třetím místě v počtu vítězných gólů - 118. - Více vítězných gólů mají pouze Gordie Howe (121) a Jaromír Jágr (122)\nTřináct sezon se třiceti či více góly v řadě - druhý v historii.\n\n\n"}
{"id": "490341", "url": "https://cs.wikipedia.org/wiki?curid=490341", "title": "Medové víno", "text": "Medové víno\n\nMedové víno je medovina vyráběná přírodním kvašením bez dolihování bez chemických přísad jako jsou kyseliny, kulér, stabilizátory, bez doslazování cukrem, a to za studena (bez vaření). Jedná se tedy o zcela přírodní produkt, jež si zachovává ty nejpříznivější léčivé účinky medu. Cenově se tato medovina pohybuje sice o třídu výše než běžné medoviny, což ale vyváží výsledná chuť, zdravotní účinky a v neposlední řadě i fakt že absence přidaného cukru a dolihování posouvá medové víno do kategorie výrobků vhodných pro diabetiky. Z hlediska nomenklatury se taková medovina (medové víno) řadí mezi tichá vína. \n\nZákladními složkami medoviny jsou med a voda. Vodu je ovšem možno nahradit ovocnou šťávou, dále je možno zvolit různé poměry v obou složkách a může se (během kvašení nebo dokvašování) ochutit nějakým druhem koření.\n\n\nZajímavostí byla jakási obdoba medoviny na Yucatánu za dob vlády Mayů. Tento nápoj se vyráběl z řídkého medu, kterým si dívky vyplachovaly ústa, čímž se do medu dostaly kvasinky.\n\n"}
{"id": "490345", "url": "https://cs.wikipedia.org/wiki?curid=490345", "title": "Zednické kladivo", "text": "Zednické kladivo\n\nZednické kladivo je vedle zednické lžíce nezbytný nástroj hlavně při zdění zdiva z plných cihel. Slouží k přisekávání cihel kolmo i plošně do všech potřebných tvarů včetně klínovitých, i k podélnému dělení cihel.\n\nZednické kladivo se svou váhou 0,65 kg patří mezi kladiva lehká. Uprostřed má kruhový, kuželový otvor o průměru 31 až 33 mm, a o výšce 28 mm. Násada je obvykle zhotovena na dřevosoustruhu, je kulatá o délce 300 mm a o průměru 28 mm. Nahoře má kuželově rozšířený konec. Násada se prostrčí shora otvorem, projde celou svojí délkou, až na konci její kužel dosedne do kuželového otvoru kladiva. Utáhne se zaklepnutím. Toto uchycení je samosvorné. To znamená, že čím více se s kladivem pracuje, tím více se kuželové uložení dotahuje. Když je potřeba odnést kladivo ke kováři, násada se obrátí nahoru a jde snadno z kladiva vyklepnout. Na jedné straně středového otvoru je jednostranné sekáčové ostří, které je skované k dolní základně a připomíná ostří dláta na dřevo. Má délku 85 mm, šíře 30 až 35 mm a kolmo protíná osu kladiva. Na druhé straně je čtyřhranná ploska o čtvercovém profilu 20x20mm a délce 65 mm. Tato ploska slouží jako kladivo k zatloukání fasádních skob a hřebíků. Ostří může být zhotoveno kováním v zápustce při hromadné výrobě nebo ručně vykované kovářem.\n"}
{"id": "490346", "url": "https://cs.wikipedia.org/wiki?curid=490346", "title": "Forte do Ilhéu (Funchal)", "text": "Forte do Ilhéu (Funchal)\n\nPevnost Fortaleza de Nossa Senhora da Conceição do Ilhéu existovala na ostrůvku v zálivu u přístavu Funchal na Madeiře.\n\nPrvní návrh na vybudování pevnosti na ostrově se objevuje již roku 1553. Hlavním důvodem byla obrana přístavu proti pirátům. Práce se vlekly téměř sto roků. Urychlila je válka za nezávislost Portugalska na Španělsku (1640–1668).\n\nPo první světové válce byl přístav rozšiřován. Dnes je bývalý ostrůvek součástí mola a je na něm umístěno dispečerské stanoviště přístavu.\n"}
{"id": "490348", "url": "https://cs.wikipedia.org/wiki?curid=490348", "title": "Vimeo", "text": "Vimeo\n\nVimeo je webový projekt určený pro sdílení audiovizuální tvorby. Nacházejí se zde převážně díla autorská a umělecká. Vimeo je primárně určen filmovým nadšencům a experimentátorům, kteří se mohou zaregistrovat (basic registrace je zdarma; registrace plus je placená a obsahuje některé výhody) a sdílet názory a postřehy s ostatními. Charakter Vimea je zcela odlišný od charakteru YouTube, Vimeo je zaměřeno na uměleckou komunitu, kdežto YouTube směřuje k zájmům masové společnosti.\n\nVimeo bylo založeno v listopadu v roce 2004 filmovými nadšenci a kreativci Jakobem Lodwickem (v roce 2009 rezignoval na funkci) a Zachem Kleinem. Vlastníkem je společnost IAC/InterActiveCorp. Postupem času se komunita rozrůstala a v listopadu 2009 měla více než 2 200 000 uživatelů, zhruba 17 000 uploadovaných snímků denně a více než 700 000 HD videí. Návštěvnost se pohybuje kolem 20 miliónů unikátních návštěvníků měsíčně. Sídlo společnosti se nachází v New Yorku a Portlandu.\n\n\n"}
{"id": "490351", "url": "https://cs.wikipedia.org/wiki?curid=490351", "title": "Seznam švýcarských visutých lanových drah", "text": "Seznam švýcarských visutých lanových drah\n\nSeznam švýcarských visutých lanových drah\n"}
{"id": "490354", "url": "https://cs.wikipedia.org/wiki?curid=490354", "title": "Jan Leitner", "text": "Jan Leitner\n\nJan Leitner (* 14. září 1953, Znojmo) je bývalý československý atlet české národnosti, který se věnoval skoku do dálky. Jako první český dálkař překonal hranici osmi metrů (803 cm – 19. srpen 1978, Praha).\n\nV roce 1980 reprezentoval na Letních olympijských hrách v Moskvě, kde však jeho cesta skončila v kvalifikaci. Na halovém mistrovství Evropy 1982 v Miláně obsadil čtvrté místo výkonem 782 cm. Bronzový Ital Giovanni Evangelisti a stříbrný Švýcar Rolf Bernhard přitom skočili shodně jen o jediný cm dál. Na bronz dosáhl na evropském šampionátu v Athénách v témže roce (808 cm), kde mj. skončil na čtvrtém místě Zdeněk Mazur.\n\nTitul halového mistra Evropy vybojoval na šampionátu v Göteborgu v roce 1984, kde skočil 796 cm. O rok později získal zlatou medaili také na prvních Světových halových hrách (předchůdce Halového mistrovství světa) v Paříži. Poslední významný úspěch zaznamenal na HME 1986 ve španělském Madridu, kde za výkon 817 cm získal bronz.\n\n\n\n"}
{"id": "490355", "url": "https://cs.wikipedia.org/wiki?curid=490355", "title": "Maxim Lapierre", "text": "Maxim Lapierre\n\nMaxim Lapierre (* 29. března 1985, Saint Leonard, Québec) je kanadský profesionální lední hokejista, hrající v týmu Pittsburgh Penguins v NHL.\n\nByl draftován v roce 2003 v druhém kole Montrealem. Svůj první zápas odehrál 15. listopadu 2005 proti Floridě Panthers. Během sezóny 2006/07 nastupoval i za farmu Montrealu Hamilton Bulldogs. Za Montreal hrál do roku 2011, poté odehrál 21 zápasů za Anaheim Ducks. Následovaly tři ročníky v Vancouver Canucks, za který odehrál 153 utkání.\n\nPřed ročníkem 2013/14 podepsal dvouletou smlouvu s týmem St. Louis Blues a nyní působí v Pittsburgh Penguins.\n\n"}
{"id": "490356", "url": "https://cs.wikipedia.org/wiki?curid=490356", "title": "Seznam švýcarských pozemních lanových drah", "text": "Seznam švýcarských pozemních lanových drah\n\nŠvýcarské pozemní lanovky – přehled\n"}
{"id": "490360", "url": "https://cs.wikipedia.org/wiki?curid=490360", "title": "Marek Souček", "text": "Marek Souček\n\nMarek Souček (* 12. dubna 1990) je český basketbalista, který hraje na pozici pivota.\nJe vysoký 211 cm, váží 104 kg.\n\n"}
{"id": "490362", "url": "https://cs.wikipedia.org/wiki?curid=490362", "title": "Oscilační motor", "text": "Oscilační motor\n\nZa oscilační motor můžeme považovat takový prvek, který otáčí hřídelí kolem své osy, zřídkakdy však o celou otáčku, natož trvale. Jistý druh oscilačního motoru je i galvanometr, u něhož ale nejsou vlastnosti tohoto druhu motoru využívány. Jedná se o velmi rychlou změnu směru otáčení hřídele včetně maximální možné akcelerace a decelerace, čehož není elektromotor schopen už jen kvůli setrvačnosti rotoru. Tato vlastnost je potřeba např. pro pohyb hlav v mechanických HDD discích, kde tento motor nahradil krokový motor, který jednak má daný maximální počet kroků, kdy se tento motor vyplatí masově vyrábět a jednak je pomalý, viz rotační motory výše.\n\nTyto motory se zpravidla řídí PWM regulací, což si můžeme laicky představit jako velmi rychlé prohazování polarity baterie - pokud bychom prohazovali ideálně symetricky, neboli nechali tento motor připojený v polaritě +- stejnou dobu jako -+, hřídel motoru bude ve středové poloze. Čím více ale budeme měnit poměr časů, např. v polaritě +- necháme prvek zapojený déle než v -+, hřídel se vychýlí v přímém poměru těchto dob vzhledem k maximálnímu úhlu natočení. Pokud ho necháme připojen ve stejné polaritě, čili přivedeme jen stejnosměrný proud, motor nic nedělá, zůstane \"zatvrdlý\" v jedné z krajních poloh - dle polarity.\n"}
{"id": "490363", "url": "https://cs.wikipedia.org/wiki?curid=490363", "title": "Jakai", "text": "Jakai\n\nJakai je ves v západní části Litvy, v Klaipėdském kraji, 3 km na východ od Klaipėdy, v úhlu, sevřeném dálnicí A1 a silnicí č. 227 (směr Kiškėnai - Dovilė) u bývalého kruhového objezdu (litevsky: Jakų žiedas), od roku 2009 je místo něj (zatím ve výstavbě) mimoúrovňová křižovatka (MÚK) dálnic A1 a A13. Podle údajů z roku 2001 bylo ve vsi 603 obyvatel. Ve vsi je filiálka školy jménem „Minijos mokykla“, dále pošta (PSČ LT-96041). Ze vsi Jakai pochází známý hráč košíkové Eurelijus Žukauskas (* 22. srpna 1973). Kolem východního okraje vsi protéká říčka Smeltalė, kde od východu se do ní vlévá říčka Smeltaitė. Na severu (za dálnicí) se vsí těsně sousedí ves Sudmantai, na východoseverovýchod od vsi je hradiště jménem Jakų piliakalnis. Na východ od vsi jsou vsi Dirvupiai a Jonušai.\n"}
{"id": "490365", "url": "https://cs.wikipedia.org/wiki?curid=490365", "title": "Seznam švýcarských lodních společností", "text": "Seznam švýcarských lodních společností\n\nSeznam švýcarských lodních společností:\n\n"}
{"id": "490366", "url": "https://cs.wikipedia.org/wiki?curid=490366", "title": "Georgij Plechanov", "text": "Georgij Plechanov\n\nGeorgij Valentinovič Plechanov (, , Tambov, Rusko – 30. května 1918, Terijoki, Finsko) byl ruský politik, marxistický filozof a menševik.\n\nGeorgij Plechanov se narodil ve šlechtické rodině vysloužilého kapitána Valentina Petroviče Plechanova. V roce 1876 vstoupil do organizace Zemlja i volja. Účastnil se demonstrace v Kazani v roce 1876, za což byl odsouzen na čtyři roky vězení. Roku 1880 roku se Plechanov odstěhoval z Ruska do Švýcarska, kde se plně věnoval studiu. V roce 1882 roce přeložil do ruštiny Marxův \"Manifest komunistické strany\", vydal knihu o francouzských materialistech 18. století a materialistické teorii dějin a poprvé zformuloval Marxovy a Engelsovy myšlenky tak, aby byly použitelné v Rusku. Plechanov především tvrdil, že podle klasické marxistické teorie je dělnictvo v Rusku ještě slabé a jako důsledný ekoniomický determinista trval na tom, že přechod k socialismu nemůže přeskočit vybudování průmyslové kapitalistické společnosti.\n\nRoku 1883 založil v Ženevě klub \"Osvobození práce\", k níž postupně přistoupili i Věra Zasuličová, Peter Struve, Vladimír Uljanov (Lenin). Jeho kniha \"O vývoji materialistického názoru na dějiny\" mohla vyjít roku 1895 v Rusku a vzbudila pozornost mladých revolucionářů. Podle Lenina \"pomohla vychovat celou první generaci ruských marxistů\".\n\nNa druhém sjezdu RSDDS roku 1903 Plechanov řekl: „\"Kdyby kvůli úspěchu revoluce bylo třeba dočasně omezit fungování toho nebo onoho demokratického principu, bylo by zločinem se před takovým omezením zastavit\"“ . Po tomto sjezdu se strana rozdělila na menševiky vedené Martovem, a na bolševiky, v jejichž čele stál Lenin. Ten se poté s Plechanovem, který se stal menševikem, rozešel, i když je zřejmé, že na něho měl velký vliv.\n\nBěhem revoluce roku 1905 se stále nemohl Plechanov vrátit do Ruska. To mohl udělat až roku 1917, kdy se pod dojmem revolučních událostí vrátil po 37 letech z vyhnanství. Plechanov podporoval Prozatímní vládu v čele s Kerenským, takže Říjnovou revoluci ostře odmítal a Leninovy názory o zničení státu pokládal za blouznivé. Nakonec musel emigrovat do Finska, kde roku 1918 zemřel na tuberkulózu.\n\nNa jeho počest byla po něm pojmenována Plechanovova ruská ekonomická akademie.\n\n\n"}
{"id": "490368", "url": "https://cs.wikipedia.org/wiki?curid=490368", "title": "Cyklistická trasa 5217", "text": "Cyklistická trasa 5217\n\nCyklistická trasa 5217 je cyklistická trasa Klubu českých turistů IV. třídy určená pro cyklistiku vedená mezi vesnicí Pokojovice a Kojetice (okres Třebíč). Délka je 13,6 km. Vzdálenost vzdušnou čarou je 9 km.\n\n"}
{"id": "490379", "url": "https://cs.wikipedia.org/wiki?curid=490379", "title": "Týnec (Dobrovice)", "text": "Týnec (Dobrovice)\n\nTýnec (nářečně Tejnice) je vesnice v okrese Mladá Boleslav, je součástí obce Dobrovice. Nachází se 1,5 km na severovýchod od Dobrovice. Je zde evidováno 68 adres. Trvale zde žije 160 obyvatel. Sídlo leží na jižním svahu Chloumeckého hřbetu, poblíž vrcholu U Doubku. Nadmořská výška daného katastrálního území se pohybuje v rozmezí 245 – 367 metrů.\n\nPrvní zpráva o vsi pochází podle nedoložených pověstí z roku 1255, kdy byla v majetku Hostilky, vdovy po Markvartovi ze Března, která ji darovala boleslavským svatomářským křižovníkům.\n\n\n"}
{"id": "490383", "url": "https://cs.wikipedia.org/wiki?curid=490383", "title": "Methone (měsíc)", "text": "Methone (měsíc)\n\nMethone je velmi malý měsíc planety Saturn, obíhající mezi orbitami Mimase a Encelada.\n\nPoprvé byl spatřen týmem vědců z programu Cassini a bylo mu dáno dočasné označení S/2004 S 1. Methone je také pojmenován jako Saturn XXXII.\n\nJméno Methone bylo schváleno IAU Working Group on Planetary System Nomenclature 21. ledna 2005. Bylo ratifikováno na generální schůzi Mezinárodní astronomické unie v roce 2006. Methone byla jednou z překrásných dcer Giganta Alkyonea.\n"}
{"id": "490387", "url": "https://cs.wikipedia.org/wiki?curid=490387", "title": "Cyklistická trasa 5212", "text": "Cyklistická trasa 5212\n\nCyklistická trasa 5212 je cyklistická trasa Klubu českých turistů IV. třídy určená pro cyklistiku vedená mezi vesnicí Kožichovice a Pokojovice. Délka je 23,5 km. Vzdálenost vzdušnou čarou je 14,3 km.\n\n\n"}
{"id": "490397", "url": "https://cs.wikipedia.org/wiki?curid=490397", "title": "Rocheta", "text": "Rocheta\n\nRocheta (z lat. \"rochettum\", od staroněm. \"Roch, Rock\"), je v západních církvích volné bílé liturgické svrchní roucho s úzkými rukávy, sahající po kolena a na okraji často zdobené krajkou. \n\nRocheta se vyvinula zhruba ve 14. století ze superpelice jako náhražka alby při udílení svátostí, při průvodech a pobožnostech. Často jsou rocheta a superpelice zaměňovány, mají však odlišný původ i funkci. Rocheta má užší rukávy a nejedná se a priori o liturgické roucho, i když se dnes při bohoslužbách používá také. Je rovněž výrazně mladší než superpelice. \n\nRochetu oblékají oprávněně pouze preláti, kteří ji nosí jako součást svého chórového oblečení. Nejčastěji můžeme rochetu vidět při bohoslužbě na ministrantech, ti ji nosí přes sutanu nebo barevnou suknici (někdy též nazývanou komží), ale oblékají ji také duchovní přes černou kleriku. \n\nV luterských a v anglikánské církvi má rocheta volné rukávy a nosí jej duchovní a biskupové. \n\n"}
{"id": "490398", "url": "https://cs.wikipedia.org/wiki?curid=490398", "title": "Disney Cinemagic (Francie)", "text": "Disney Cinemagic (Francie)\n\nDisney Cinemagic je televizní kanál ve Francii jako kabelová a satelitová televize. Kanál pochází z Velké Británie a pro neúspěch nahrazuje kanál Toon Disney.\n\n15. února 2009 začal Disney Cinemagic vysílat přes FSS (Francouzská satelitní síť).\n\nSeriály:\n\nFilmy:\n"}
{"id": "490402", "url": "https://cs.wikipedia.org/wiki?curid=490402", "title": "Gold Coast", "text": "Gold Coast\n\nGold Coast je město na jihovýchodě australského státu Queensland. Jde o druhé největší město Queenslandu a šesté největší město Austrálie, druhé největší nehlavní město země. Gold Coast je známá turistická destinace, pro kterou je charakteristické slunečné subtropické klima, surfařské pláže, plavební cesty a průplavový systém. Charakteristické pro město je pásmo mrakodrapů táhnoucí se podél pobřeží. Nachází se zde například mrakodrap Q1, nejvyšší budova Austrálie. Na západ od města se nachází deštný prales.\n\nGold Coast je město, které se stalo domovem přibližně půl milionu obyvatel. Ve městě je několik mezinárodních jazykových škol. Všechny školy jsou umístěny v centru Gold Coast.\n\n"}
{"id": "490405", "url": "https://cs.wikipedia.org/wiki?curid=490405", "title": "Seznam černohorských velvyslanectví v zahraničí", "text": "Seznam černohorských velvyslanectví v zahraničí\n\nToto je seznam diplomatických zastupitelstev Černohorské republiky, s výjimkou honorárních konzulátů. 30. listopadu 2006 vláda státu schválila \"memorandum o dohodě mezi Černohorskou a Srbskou Republikou o konzulární ochraně a službách pro Černohorce\". Podle této dohody Srbsko prostřednictvím své sítě diplomatických a konzulárních úřadů poskytuje konzulární služby pro černohorské občany na území států, ve kterých Černá Hora nemá vlastní úřady (tento stav zatím platí mj. i v České republice, kde má Černá Hora své konzulátní jednatelství na mezinárodní ambasádě Srbské Republiky v Praze)\n"}
{"id": "490407", "url": "https://cs.wikipedia.org/wiki?curid=490407", "title": "Pohár dobročinnosti", "text": "Pohár dobročinnosti\n\nPohár dobročinnosti neboli Charity Cup byl první pohárovou soutěží ve fotbale, která byla organizována na českém území. Pohár se hrál v letech 1906 až 1916. Vyřazovacím způsobem se hrál až od roku 1909. Významná část z výnosů ze zápasů byla určena pro Český pomocný zemský spolek pro nemocné plicními chorobami v Království českém, konkrétně pro sanatorium v Nové Vsi pod Pleší. \n\n\n"}
{"id": "490410", "url": "https://cs.wikipedia.org/wiki?curid=490410", "title": "Racer", "text": "Racer\n\nRacer je počítačová hra z Holandska. Jejím autorem je Ruud van Gaal a společnost \"Market Graph\". Ti jsou ale pouze autory fyzikálního modelu a jádra hry, tratě a auta vytvářejí sami hráči a fanoušci hry. Hra klade velký důraz na realistické chování vozu. Instalační balíček, který je možné stáhnout zdarma, zabírá asi 10 MB a obsahuje samotnou hru, jedno auto (Lamborghini Murciélago, dříve Alpine A110), jednu trať (Carlswood) a editor na vytváření vlastních aut a tratí. Hra ve stabilní verze neobsahuje hru proti počítači, tuto funkci má jen betaverze. Možné je tedy pouze jezdit po trati nebo hrát proti jiným hráčům.\n\nHra je ke stažení zdarma.\n\nS prací se začalo 5. srpna 2000 a první verze (0.5.0) pro Windows, Mac a Linux byla dokončena 3. března 2003. V srpnu 2008 se objevila verze 0.6.0 a v prosinci téhož roku verze 0.7.0. V dubnu 2009 byla vydána verze 0.8.0. Nejnovější stabilní verze je 0.8.8 z 24. prosince 2009.\n\n"}
{"id": "490422", "url": "https://cs.wikipedia.org/wiki?curid=490422", "title": "Lokomotiva 162", "text": "Lokomotiva 162\n\nLokomotiva řady 162 je elektrická lokomotiva pro stejnosměrnou napájecí soustavu určená pro vozbu rychlíků z produkce Škody Plzeň (tovární typ 98E). Tato řada je upravenou verzí lokomotiv 163 a je s nimi z převážné části shodná. Tyto stroje byly objednány v 80. letech, protože právě v té době se začalo vážně uvažovat o navýšení rychlostí na nejvýznamnějších tratích tehdejších ČSD ze 120 km/h na 140 km/h. Stroje však byly dodány až po sametové revoluci. Od počátku byly nasazovány na rychlíky a expresy na dřívějším hlavním tahu, dnes I. koridoru, jen na Slovensku se objevují i v čele osobních vlaků. V 90. letech byly ale u části lokomotiv vyměněny podvozky se stroji řady 363 z důvodu nedostatku dvouproudových lokomotiv s rychlostí nad 120 km/h. Tyto stroje pak tedy získaly podvozky s převodovým poměrem pro rychlost 120 km/h, proto pak byly přeznačeny na řadu 163 s použitím původních pořadových čísel zvýšených o 200. Zbylým strojům řady 162 byly později dosazeny tlumiče vrtivých pohybů podvozků, nový vlakový zabezpečovač, bezpečnostní lepená čelní skla a elektronické rychloměry. Po této modernizaci teprve mohly být schváleny pro provoz rychlostí 140 km/h i po koridorových tratích (do roku 1999 kromě strojů 162.052, 162.053 a 162.054 měly ostatní schválenou maximální rychlost pouze 120 km/h).\n\nMezi nejvýznamnější výkony těchto strojů patří jejich nasazení na vlaky SuperCity Manažer a Mladý svět na konci 90. let, kdy s těmito vlaky jezdily bez jediné zastávky z Ostravy do Prahy.\nV současnosti jsou dislokovány v depech Praha, většina v provozní jednotce Děčín, a Žilina. Z Prahy vyjíždějí na rychlících do Děčína, dvojice pražských lokomotiv slouží jako záložní pro expresy z Prahy na východ, případně i pro rychlíky do Luhačovic.\n\nSpolečnost Regiojet zakoupila v květnu 2010 od italské železniční společnosti Ferrovie Nord Milano 9 lokomotiv typu Škoda 99E z roku 1991. Kromě úprav pro provoz na síti SŽDC byla lokomotivám zvýšena maximální rychlost na 140 km/h a lokomotivy byly přeznačeny na řadu 162.\n\nV jízdním řádu 2016/2017 jsou nasazovány na:\n\nRychlíky na trasách:\nSpěšné vlaky na trasách:\nOsobní vlaky na trasách:\n\n"}
{"id": "490425", "url": "https://cs.wikipedia.org/wiki?curid=490425", "title": "Seznam švýcarských železničních společností", "text": "Seznam švýcarských železničních společností\n\nSeznam švýcarských železničních společností obsahuje i společnosti, které provozují tramvajovou dopravu z toho důvodu, že tato se historicky vyvinula ze železniční dopravy.\"\nSeznam obsahuje i zaniklé nebo sloučené společnosti, tedy skutečný počet položek může být (a je) reálně menší.\"\n\n\"*) není oficiální zkratkou, pouze pro zařazení do tabulky\"\n"}
{"id": "490429", "url": "https://cs.wikipedia.org/wiki?curid=490429", "title": "SK Smíchov", "text": "SK Smíchov\n\nSK Smíchov byl český fotbalový klub. Založen byl v roce 1900 a zanikl na začátku 21. století. Historie klubu byla spjata s pražskou čtvrtí Smíchov.\n\nJiž na přelomu století sloužila Císařská louka za hřiště sportovním kroužkům a klubům. V roce 1900 tam vznikl studentský sportovní kroužek Čechie, jehož jméno bylo 10. března změněno na Sportovní kroužek studentů Smíchov. V roce 1903 dostal název Sportovní klub Smíchov a byly schváleny klubové stanovy.\n\nSvá utkání hrál klub na malých pláccích na Santošce a pod Mrázovkou, nebo využíval tréninkové hřiště Slavie. V roce 1914 bylo smíchovským dovoleno upravit si část dnešní Letenské pláně a postavit si tam první klubové šatny. V roce 1920 získal klub plochu na Císařské louce, kde smíchovští vybudovali v té době jedno z nejlepších hřišť v Praze.\n\nTo mělo vliv na rozvoj klubu, který patřil mezi nejvýznamnější amatérské kluby počátků českého fotbalu. Byl účastník všech ročníků Poháru dobročinnosti (1906-1916), z toho první dva vyhrál.\n\nV roce 1948(?) byl po sloučení se \"Sokolem Tatra\" změněn název na Sokol Tatra Smíchov, v roce 1953 na Spartak Smíchov Tatra a později (od roku 1967) na Tatra Smíchov. Ke svému historickému názvu se mohl vrátit až po roce 1989.\n\nV roce 1957 zahájili fotbalisté činnost na nově vybudovaném hřišti u Železničního mostu.\n\nV roce 1958 spatřil světlo první ročník Zimního turnaje Tatry Smíchov.\n\nV roce 1988 se Tatra Smíchov stala provozovatelem nové sportovní haly na sídlišti Lužiny.\n\nZdroj: \n\n\n\nZdroj: \n\n"}
{"id": "490430", "url": "https://cs.wikipedia.org/wiki?curid=490430", "title": "Kapřivci", "text": "Kapřivci\n\nKapřivci (\"Branchiura\") jsou ektoparazitičtí korýši (\"Crustacea\") někdy řazení do skupiny \"Maxillopoda\".\n\nKapřivci jsou dnes považováni za vývojově primitivní formu, ale dosud nebyla nalezena odpovídající fosilie. Nejistá je také příbuznost k třídě \"Maxillopoda\". Do podtřídy \"Branchiura\" spadá dnes jediný řád \"Arguloida\" s jedinou čeledí \"Argulidae\"., s přibližně 200 druhy . Byla navržena další čeleď \"Dipteropeltidae\". Pod čeleď \"Argulidae\" se řadí tři rody: \"Argulus\", \"Chonopeltis\" a \"Dolops\". Dříve se kapřivci řadili k podtřídě klanonožci (\"Copepoda\").\n\nKapřivci mají zploštělé oválné tělo kryté pevným průhledným širokým hřbetním štítem (karapax) z chitinu a uhličitanu vápenatého. Karapax obsahuje zvláštní orgány, které pomáhají kapřivcům trávit jídlo a udržovat kvalitu tělních tekutin. Kapřivci jsou asi 5–10 mm velcí; samičky kapřivce plochého dorůstají do deseti milimetrů, samečci do devíti. Jejich tělo se člení na hlavu, čtyři hrudní články opatřené vždy jedním párem dvouvětvých končetin (chybí pátý a šestý pár končetin, který slouží jiným korýšům k přijímání potavy), a nečlánkovaný zadeček, rozdělený na dva ploutvičkovité laloky. U kapřivce plochého zářez mezi zaoblenými laloky není příliš hluboký a nedosahuje ani poloviny délky laloků. Pohlavní otvor je umístěn na pátém tělním článku . Na dorzální straně hlavohrudi mají kapřivci dvě černé vystouplé složené oči. Každé oko má několik čoček. Do kůže hostitele se zabodávají rypcem a skrze něj sají jeho tělní tekutinu. Antény i antenuly mají přeměněny v přichycovací háčky, mandibuly v bodavé ústrojí slouží též k seškrabávání kůže. První pár maxil je přeměněn v přísavky, druhý pár ve dvojici jednovětevných článkovaných končetin. Tykadla jsou zakrnělá, rovněž i furka .\n\nJako u většiny korýšů příčně pruhovaná svalovina se upíná zevnitř na kutikulu. Trávení probíhá od ústní dutiny, hltanu, jícnu, žvýkacího žaludku, přes střevo k řitnímu otvoru. Potřebné trávicí enzymy vylučuje hepatopankreas. V otevřeném krevním oběhu zastává funkci srdce rozšířená hřbetní céva a bezbarvou hemolymfou omývá žábry. Okysličená hemolymfa transportuje kyslík cévami k tělním buňkám. Nervová soustava je žebříčkovitá. Nečlánkovaná larva (\"nauplius\") má nepárové naupliové očko a tři páry plovacích končetin. Vylučování umožňují kyčelní žlázy, přeměněné metanefridie.\n\nKapřivci jsou gonochoristé. Pohlavní vývody se nacházejí u kořene posledního páru hrudních končetin. Samička snese najednou až 400 oplozených vajíček. Uspořádaná do dvou až šesti řad jsou nalepována na rostliny a jiné předměty pod hladinou. Po pětadvaceti dnech při teplotě okolo 15 °C se líhnou larvy.\n\nVylíhlá larva (nymfa) plave volně až se po dvou až třech dnech přichytí k hostiteli. Její nedokonalá proměna má sedm stádií. Kromě prvního stadia se larvy podobají dospělým jedincům. První larvální stadium trvá asi 6 dní, v závislosti na teplotě. K dalšímu svlékání dochází v intervalu 4–6 dní.\n\nSamci rodu \"Dolops\" předávají spermie pomocí vaku. Samci rodu \"Argulus\" a \"Chonopeltis\" předávají spermie pomocí své třetí a čtvrté hrudní končetiny.\n\nPo setkání s hostitelem (sladkovodní i mořská ryba, někdy obojživelník) se parazit rychle přichytí povrchu těla a přemístí se buď pod skřeli nebo za ploutev, tedy do místa odkud může být jen těžko setřen nebo smyt. Na těle hostitele saje jeho krev živí se hlenem a odumřelými epitelovými buňkami. Nabodnutím porušená pokožka hostitele je vystavena bakteriální nákaze. Zanícené bolestivé rány hnisají. Hostitelská ryba se pokouší otřít parazita o dno (nezvyklé drbání ryb prozradí přítomnost parazita), až muže nakonec uhynout. Proto je kapřivec považován za nebezpečného škůdce v rybnících a v akváriích.\n\nNapadená akvarijní rybka se vyloví a parazit pinzetou odstraní. Ošetřená rybka se na několik minut vloží do nádrže s dezinfekcí (metylénovou modří).\n\nMimo tělo hostitele vydrží kapřivec nejvýše tři týdny. Činí tak při hledání sexuálního partnera nebo při snášení vajíček. Ve vodě se pohybuje potácivými pohyby pomocí dvou ploutviček na konci těla. I tak se pohybuje velmi rychle. Na ryby se přichycuje pomocí přísavek.\n\n"}
{"id": "490433", "url": "https://cs.wikipedia.org/wiki?curid=490433", "title": "Klášter Arles-sur-Tech", "text": "Klášter Arles-sur-Tech\n\nKlášter Arles-sur-Tech (fr. \"Abbaye Sainte-Marie d'Arles-sur-Tech\") je benediktinské opatství v obci Arles-sur-Tech, asi 45km jihozápadně od Perpignanu. Leží v lesnaté krajině v údolí řeky Tech ve francouzském departementu Pyrénées-Orientales.\n\nKlášter založil roku 778 španělský mnich Castellanus pod ochranou Karla Velikého v nedalekém Amélie-les-Bains a v 9. století byl přenesen na nynější místo, kde bylo bezpečněji. V 10. století nabyl klášter na významu díky ostatkům sv. Abdona a Sennena, ochránců proti morové nákaze. Románský kostel byl vysvěcen roku 1046, jeho klenby jsou z poloviny 12. století, stejně jako fresky v kapli sv. Michaela nad vstupním portálem. Křížová chodba je z doby kolem roku 1300.\n"}
{"id": "490434", "url": "https://cs.wikipedia.org/wiki?curid=490434", "title": "Klášter Saint-Guilhem-le-Désert", "text": "Klášter Saint-Guilhem-le-Désert\n\nKlášter Saint-Guilhem-le-Désert (\"fr.\" \"Abbaye de Saint-Guilhem-le-Désert\") je benediktinské opatství ve vsi Saint-Guilhem-le-Désert ve Francouzském středohoří ve francouzském departementu Hérault v regionu Languedoc-Roussillon.\n\nKlášter byl založen roku 804 hrabětem Vilémem z Gellone, rytířem Karla Velikého. Díky vlastnictví svatých ostatků, především úlomku pravého kříže, se klášter stal jednou z důležitých zastávek na poutní cestě do Santiaga de Compostela.\n\nStavba kostela je ukázkou jednoduchosti románského slohu s valenou klenbou a robustními pilíři. Část křížové chodby byla na počátku 20. století odvezena do New Yorku do muzea.\n"}
{"id": "490437", "url": "https://cs.wikipedia.org/wiki?curid=490437", "title": "Orville Nix", "text": "Orville Nix\n\nOrville Orhel Nix (16. srpna 1911 – 17. ledna 1972, Dallas, Texas) byl důležitým svědkem atentátu na Johna F. Kennedyho, 35. prezidenta Spojených států, který byl spáchán dne 22. listopadu 1963. Filmový záznam, který toho dne pořídil, se stal téměř stejně významným jako tomu bylo v případě tzv. Zapruderova filmu.\n\nOrville Nix byl toho času zaměstnán ve vládní agentuře General Services Administration, jakožto instalatér vzduchotechniky. Tato agentura tehdy sídlila v budově Terminal Annex building na jižní dallaského náměstí Dealey Plaza. Nix pořizoval 22. listopadu 1963 záběry na 8 mm filmovou kamerou, nejprve z jihozápadního rohu ulic Main street a Houston street a poté na jižním konci Main street, ve vzdálenosti cca 15 metrů od ulice Houston street.\n\nFilm zachycuje vjezd prezidentské kolony na Dealey Plaza, dále okamžik posledního výstřelu na prezidenta Kennedyho a následný zmatek. Autorská práva k filmu posléze zakoupila za 5000 dolarů americká tisková kancelář United Press International (UPI) a materiál si převzala dne 6. prosince 1963. Materiál byl rovněž podroben analýze během vyšetřování vládní agentury HSCA roku 1978. Roku 1992 vrátila tisková agentura UPI autorská práva a veškeré kopie filmu rodině Nixových, originální záznam se však ztratil. Rodina Nixových roku 2002 věnovala veškerá práva a kopie filmu nadaci Dallas County Historical Foundation, která je zřizovatelem muzea atentátu The Sixth Floor Museum.\n\nOrville Nix poskytl roku 1966 interview vyšetřovateli atentátu, Marku Laneovi, a toto interview Lane posléze použil ve svém dokumentárním filmu \"Rush to Judgment\" z roku 1967. Nix nejprve Laneovi sdělil, že měl pocit, že zvuk smrtelných výstřelů přicházel z travnatého pahorku, později ale výstřely lokalizoval do místa, kde se nachází budova Texaského skladu učebnic.\n\n\n"}
{"id": "490439", "url": "https://cs.wikipedia.org/wiki?curid=490439", "title": "Korymbie citroníková", "text": "Korymbie citroníková\n\nKorymbie citroníková (\"Corymbia citriodora\"), dříve známá jako blahovičník citroníkový (\"Eucalyptus citriodora\"), je strom dorůstající výšky až přes padesát metrů, vyznačující se intenzivní citronovou vůní.\n\nMá hladkou, bledou, barevně skvrnitou kůru. Listy jsou protáhlé. Plody jsou hnědé tobolky s drobnými semeny, které se nacházejí až u vrcholku stromu.\n\nUpřednostňuje lehčí, mírně kyselé hlinité půdy s příměsí písku. Přirozeně se vyskytuje na severovýchodě Austrálie.\n\nDřevo korymbie není příliš kvalitní, ale je významný pro výrobu medu, a díky velké spotřebě vody se užívá k vysušování půdy na místech močálů a bažin. Významný je i jako parkový strom. Vyhledáván je pro své vonné silice, které mají také léčivé účinky zejména pro dýchací ústrojí. Často se proto umisťuje do zahrad nemocnic a sanatorií. Rostlina snáší poklesy teplot přibližně do –5 °C.\n\nRostlina obsahuje množství silic. Hlavní účinek silice z listů je repelentní. Výroba silic z listů probíhá především v Brazílii a v Číně. Zatímco surová silice se používá v parfumerii, pro přísady do repelentů se chemicky zpracovává. Další možné použití je v čisticích prostředcích, v deodorantech, jako přísada do potravin a ve farmaceutickém průmyslu (přípravky pro léčbu astmatu, senné rýmy, zánětů průdušek a horních cest dýchacích, vysokého krevního tlaku, revmatických onemocnění, očních a kožních chorob).\n\nEukalyptová silice je silnou přírodní dezinfekcí, a jako taková může být ve větším množství toxická. Býložravci, kteří se listy živí (zejména koaly a některé vačice), ji však snášejí bez potíží.\n\nKvěty rostliny produkují velké množství nektaru, která je potravou mnoha opylovačům, k nimiž patří hmyz, ptáci, netopýři a vačice.\n"}
{"id": "490440", "url": "https://cs.wikipedia.org/wiki?curid=490440", "title": "Oldřich z Boskovic", "text": "Oldřich z Boskovic\n\nOldřich z Boskovic († asi 1389/1400/1407) byl moravský šlechtic z rodu pánů z Boskovic.\n\nJeho otcem byl Ješek z Boskovic, Oldřichovými sourozenci byli Tas, Vaněk, Ješek a Perchta. U Oldřicha jsou zprávy skoupé a mnohdy se rozcházejí. První písemná zmínka o něm je z roku 1359, když se oženil se Zbyňkou z Cimburka. Té roku 1371 zapsal věno na několika vsích. V roce 1379 se stal poručníkem osiřelého Jana ze Štenberka.\n\nOldřich z Boskovic měl 4 potomky:\n\nDatum úmrtí Oldřicha z Boskovic se z různých pramenů liší. Jsou uváděny roky 1389, 1400 a dokonce 1407.\n\n"}
{"id": "490441", "url": "https://cs.wikipedia.org/wiki?curid=490441", "title": "Mercedes-Benz W196", "text": "Mercedes-Benz W196\n\nMercedes-Benz W196 byl závodní F1 vůz stáje Mercedes-Benz, který se účastnil sezony závodů F1 v roce a . Vůz zvítězil v 9 z 12 závodů, s jezdci Juan Manuel Fangio a Stirling Moss.\n\nLegendární model Mercedes-Benz 300 SLR byl odvozen z vozu W196 pro sezonu závodů World Sportcar Championship v roce 1955.\n"}
{"id": "490442", "url": "https://cs.wikipedia.org/wiki?curid=490442", "title": "Joinvillea", "text": "Joinvillea\n\nJoinvillea je rod jednoděložných rostlin z čeledi \"Joinvilleaceae\", řádu lipnicotvaré (\"Poales\"). Čeleď \"Joinvilleaceae\" obsahuje pouze jediný rod \"Joinvillea\". Ve starších taxonomických systémech sem byly někdy řazen do čeledi \"Flagellariaceae\".\n\nJsou to celkem robustní vytrvalé byliny s oddenky připomínající rákos, mohou dosahovat až 5 m výšky. Listy jsou jednoduché, střídavé, přisedlé, dvouřadě uspořádané, s listovými pochvami, jsou dosti velké, někdy dosahují až 1 metru. Čepel je čárkovitá až kopinatá, celokrajná, žilnatina je souběžná až dlanitá. Jsou to jednodomé rostliny s oboupohlavnými květy. Květy jsou malé, uspořádány v květenstvích, v latách, nikoliv v kláscích. Okvětních lístků je 6, jsou volné nebo srostlé, zelenavé až krémové barvy. Tyčinek je 6, jsou volné. Gynecum je srostlé ze 3 plodolistů, je synkarpní, semeník je svrchní. Plodem je peckovice žluté, červené nebo černé barvy.\n\nJsou známy 4 druhy, které jsou rozšířeny v tropech jihovýchodní Asie a na ostrovech v Tichém oceánu.\n\n \n"}
{"id": "490446", "url": "https://cs.wikipedia.org/wiki?curid=490446", "title": "Württemberkové", "text": "Württemberkové\n\nDynastie Württemberků (německy \"Haus Württemberg\") nebo jen Württemberkové či Württemberští je bývalá württemberská panovnická dynastie. Ve Württembersku vládla od roku 1081 do roku 1918, kdy byly svrženy všechny německé monarchie. V letech 1089-1495 vládli jako hraběcí dynastie, poté v letech 1495-1803 jako vévodská dynastie a v letech 1803-1806 byli dokonce říšskými kurfiřty, poté byli dědičně povýšeni na krále. Jako královská dynastie vládli až do roku 1918 s tím,že od roku 1871 patřilo Württembersko do Německého císařství a tak již nebyli suverénními panovníky.\n\nPosledním panovníkem byl král Vilém II. a současnou hlavou rodu je princ Karel, vévoda Württemberský.\n\nWürttemberské hrabství vzniklo oddělením od Švábského vévodství v roce 1089, pod vládou hraběte Konráda I., který byl do té doby známý jako \"Conrad von Beutelsbach\". Nová země získala jméno podle vládnoucího rodu, který se sám nazýval podle rodového hradu Württemberg.\n\nHrabě Eberhard I. († 1325) oponoval třem německým králům, zdvojnásobil území Württemberska a přenesl své sídlo z hradu Württemberg do současného dnešního centra země Stuttgartu.\n\n\nWürttembersko bylo několikrát rozděleno mezi větve rodu, ale nejdůležitější rozdělení způsobila smlouva z Nürtingenu, která rozdělila zemi mezi dvě linie a to Württemberg-Stuttgart a Württemberg-Urach s centry v uvedených městech.\n\n\nSmlouva z Münsingenu z roku 1482 spojila rozdělené hrabství opět v jednu zemi a prohlásila ho nedělitelným. Hrabství bylo roku 1495 povýšeno na vévodství.\n\nSmlouvou z Münsingenu byla opět spojena obě hrabství do jednoho celku a ten poté roku 1495 povýšen na vévodství. Z hraběte Eberharta V. se stal vévoda Eberhard I. Vévodství bylo v říši suverénní a podléhalo pouze císaři. V letech 1519–1534 připojeno k Rakousku. Díky reformaci a pomoci hesenského lankraběte a dalších panovníků získal vévoda Ulrich své vévodství zpět. Za jeho vlády se v zemi rozšířilo protestanství.\n\nKdyž roku 1793 zemřel bezdětný vévoda Karel Evžen byl následován jeho bratrem Ludvíkem Evženem († 1795) a po jeho smrti nastoupil další z bratrů a to Fridrich Evžen († 1797). Tento princ, sloužil v armádě Fridricha Velikého a byl s ním dokonce příbuzný, jeho děti byly podle pruského vzoru vzdělané v protestantské víře.\n\nPo jeho smrti nastoupil syn, vévoda Fridrich II., který se podle vzoru na Fridricha Velikého, se zúčastnil války proti Francii (navzdory přání svého lidu). Když bylo opět díky francouzské invazi zničené území, odešel vévoda do Erlangenu, kde zůstal až do uzavření míru z Lunéville dne 9. února 1801. V roce 1803 také Fridrich II. přijal od Napoleon titul kurfiřta. Württemberskem nově obsazená území nebyly začleněny do vévodství, ale zůstaly samostatné a byly známé jako \"Nové Württembersko\". V roce 1806 bylo díky Napoleonem provedenému rozpadu Svaté říše římské národa německého spojeny území \"starého Württemberska\" a \"nového Württemberska\" a toto Württemberské vévodství (a kurfiřtství) bylo s Napoleonovým přičiněním prohlášeno suverénním královstvím (stejně jako sousední a větší Bavorsko).\n\n\n\nTitul vévody z Urachu byl vytvořen pro Alexandra Fridricha Viléma Ferdinanda, hraběte Württemberského 28. března 1867, s oslovení \"Jasnost\".\n\nVilém byl syn vévody Viléma Württemberského (1761-1830) a jeho morganatické manželky, baronky Vilemíny von Tunderfeldt-Rhodis (1777-1822), kterou si vzal v Coswigu dne 23. srpna 1800. Jeho dědeček byl Fridrich II. Evžen (1732-1797), od pochází všichni württemberští králové a to i titulární. Větev vévodů z Urachu je však jako morganatická vyloučena z následnictví trůnu.\n\nVilém, 2. vévoda z Urachu byl krátce na konci první světové války v roce 1918 vybrán, aby se stal litevským králem jako Mindaugas II. Litevským králem se ale nakonec nestal v důsledcích konce první světové války a německé prohry ve válce.\n\n\nKdyž po smrti vévody Fridricha II. Evžena nastoupil jeho syn, vévoda Fridrich II.. Ten se podle vzoru na Fridricha Velikého zúčastnil války proti Francii (navzdory přání svého lidu). Když bylo opět díky francouzské invazi zničené území, odešel vévoda do Erlangenu, kde zůstal až do uzavření míru s Lunéville dne 9. února 1801.\n\nV roce 1803 také vévoda Fridrich II. přijal od Napoleon titul říšského kurfiřta. Württemberskem nově obsazená území nebyly začleněny do vévodství, ale zůstaly samostatné a byly známé jako \"Nové Württembersko\". V roce 1806 bylo díky Napoleonem provedenému rozpadu Svaté říše římské národa německého spojeny území \"starého Württemberska\" a \"nového Württemberska\" a toto Württemberské vévodství (a kurfiřtství) bylo s Napoleonovým přičiněním prohlášeno suverénním královstvím (stejně jako sousední a větší Bavorsko). Zároveň také díky prešpurskému míru z roku 1805 získalo Württembersko jako odměnu několik různých menších rakouských majetků v Švábsku.\n\n\nWürttemberské království vzniklo v roce 1806, kdy ho Napoleon Bonaparte za pomoc (dědičně) povýšil z vévodství na království, zároveň se stalo členem Rýnského spolku. Již v roce 1803 udělil Napoleon vévodovi Fridrichovi I. kurfiřtský titul. Württembersko se také jako ostatní německé státy v roce 1815 stalo členem Německého spolku. V roce 1871 po Prusko-francouzské válce se jako většina zbylých nezávislých německých států stalo součástí Německého císařství. V jeho rámci však stejně jako Bavorské království, Saské království a Pruské království získalo v mírových dobách samostatně řízenou armádu. Když 6. října 1891 zemřel náhle král Karel I. nastoupil na trůn jeho bratranec Vilém II.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce jenž se rozšířila po celém Německém císařství. Důsledkem revoluce bylo, že postihla celé Německo a byly zrušeny či padly všechny německé monarchie včetně samotného Německého císařství. Dne 30. listopadu 1918 zde byl nucen odstoupit poslední král Vilém II. a byl vyhlášen \"Svobodný lidový stát Württembersko (Freier Volksstaat Württemberg)\", který byl do 1933 spolkovou zemí tzv. Výmarské republiky.\n\n\nZ důvodu nedostatku mužských dědiců podle salického zákona po smrti Viléma II. v roce 1921 musel přejít nárok na královský titul zpět až k potomkům vévody Fridricha II. Evžena. A to proto jelikož linie vévodů z Urachu byla vyloučena z následnictví jelikož celá linie byla morganatická a následnictví připadlo mladší větvi z Württembergu-Altshausenu.\n\n\n\n\n"}
{"id": "490464", "url": "https://cs.wikipedia.org/wiki?curid=490464", "title": "Litoraea", "text": "Litoraea\n\nLitoraea je biom trvale i dočasně zaplavených porostů tzv. brakických vod. Jedná se o ekosystémy s nejvyšší produkcí na jednotku plochy (vysoký přísun živin, sluneční energie a prakticky neomezeného množství vody).\n\nTypické jsou tzv. mangrovové porosty mělčin tropických pobřeží kontinentů, ostrovů i korálových útesů.\nMá zásadní vliv na koloběh vody naší planety, často působí jako účinné, kořenové čistírny vod.\n\n\nV těchto biomech žijí převážně polotažné ryby, mezi ně patří například kapr, cejn, nebo sumec.\n"}
{"id": "490470", "url": "https://cs.wikipedia.org/wiki?curid=490470", "title": "Giovanni Evangelisti", "text": "Giovanni Evangelisti\n\nGiovanni Evangelisti (* 11. září 1961, Rimini) je bývalý italský sportovec, atlet, jehož hlavní disciplínou byl skok daleký.\n\nTřikrát reprezentoval na letních olympijských hrách. Medaili bronzové hodnoty vybojoval hned na své první, v roce 1984 v Los Angeles výkonem 824 cm. O čtyři roky později na olympiádě v jihokorejském Soulu skončil na čtvrtém místě, když jeho nejdelší pokus měřil 808 cm. Smolně pro něj skončila účast na letních hrách v Barceloně 1992, kde v kvalifikaci třikrát přešlápl.\n\nJinou nežli bronzovou medaili získal na halovém mistrovství Evropy ve francouzském Liévinu v roce 1987, kde vybojoval stříbro. Jeho osobní rekord 843 cm pochází z roku 1987.\n\n"}
{"id": "490474", "url": "https://cs.wikipedia.org/wiki?curid=490474", "title": "Klášter Saint-Martin du Canigou", "text": "Klášter Saint-Martin du Canigou\n\nKlášter Saint-Martin du Canigou, \"katalánsky\" \"Sant Martí del Canigó\" je benediktinské opatství u vsi Casteil vysoko na svazích Canigou.\n\nKlášter byl založen na počátku 11. století hrabětem Guifredem z Cerdagne jako dceřiný klášter kláštera Ripoll. První písemná zmínka pochází z roku 1009 a poté z roku 1026. Roku 1035 vstoupil jako mnich do místního konventu i samotný fundátor a setrval zde až do své smrt roku 1049. Společně se svými manželkami byl v klášterním ústraní pochován.\n\nKoncem 12. století počaly klášter stíhat nepříjemnosti v podobě plenících vojáků a roku 1428 postihlo Katalánsko zemětřesení. Opatství bylo roku 1783 uzavřeno a jeho obnova započala až na začátku 20. století díky aktivitě biskupa z Perpignanu.\n\nNyní je v klášteře smíšený konvent \"blahoslavených\" a také noclehárna pro poutníky do Santiaga de Compostela.\n\n"}
{"id": "490478", "url": "https://cs.wikipedia.org/wiki?curid=490478", "title": "Amat", "text": "Amat\n\nAmat je stará jednotka hmotnosti používaná v Indonésii. Do češtiny se dá přeložit jako moc nebo hodně.\n\nVelikost 1 amat činí 123,5 kg a dělí se na 2 pikul.\n\n"}
{"id": "490482", "url": "https://cs.wikipedia.org/wiki?curid=490482", "title": "Variace (Josef Vobruba)", "text": "Variace (Josef Vobruba)\n\nVariace je název LP desky vydané v roce 1974 vydavatelstvím Supraphon. Jedná se o nahrávku deseti známých děl z oblasti klasické vážné hudby, které jsou zde zkráceny a pozměněny – přidáním nových nástrojů (klávesové nástroje, bicí), záměna nástrojů, změny rytmů, taneční instrumentace apod.\nTaneční orchestr Československého rozhlasu při nahrávání tohoto alba dirigoval jeho tehdejší šéfdirigent Josef Vobruba.\n\nZvláštností tohoto alba bylo, že jako první album v tehdejší ČSSR bylo nahráno kvadrofonní technikou, jednalo se o tzv. čtyřkanálový zvuk. Do tuzemských prodejen byly dodávány však pouze desky stereofonní, tj. dvoukanálový zvuk, protože na československém trhu se tehdy nenacházel žádný gramofon schopný přehrávat gramofonové desky s kvadrofonním záznamem. Do zahraničí se však deska také exportovala, a to i v kvadrofonní verzi, kterou lze snadno rozpoznat, jelikož byla na přední straně obalu vpravo dole umístěna nálepka SQ. Na obale desky bylo jablko se sluchátky. LP stálo 60,- Kčs. V Československu byla kvadrofonní verze k dostání jen pro členy Gramofonového Klubu. Na stránkách Supraphonu lze zakoupit album v remasterované verzi (pouze stereo; 2010; pouze ve formátu FLAC a MP3), a to jak celé album, tak i jednotlivé skladby.\n\n\n\n\nLP bylo vydáno ve spolupráci s československým HIFI klubem Svazarmu.\n"}
{"id": "490483", "url": "https://cs.wikipedia.org/wiki?curid=490483", "title": "Shyb", "text": "Shyb\n\nShyb je základní cvik z řady cviků na posilování s vlastní vahou těla. Základním předpokladem pro jeho provedení je hrazda, popř. její improvizace (větev stromu). Provedení shybu spočívá v přitáhnutí se rukama z volného visu na hrazdě nahoru tak, aby se dostala brada nad úroveň hrazdy. Shyby jsou na techniku provedení poměrně jednoduché cviky, avšak vyžadují již jistou míru silové zdatnosti - často se stává, že začátečník není schopen udělat ani jeden shyb. V takovém případě se doporučuje začít s jednoduššími variantami shybů (např. použít dopomoc protizávaží). Světový rekordman je Jan Kareš. \n\nPři shybování jsou posilovány bicepsy, rombické svaly a především široký sval zádový. Míra zapojení určitých svalových partií závisí na způsobu provedení shybu, zejména pak na úchopu hrazdy.\n\nVýchozí pozice při provádění klasického shybu spočívá v pověšení se na hrazdu tak, že tělo visí rovně dolů a ruce jsou propnuté. Při držení hrazdy lze použít podhmatu či nadhmatu s různou šířkou úchopu. Samotné provedení spočívá v přitáhnutí celého těla tak vysoko, dokud se neocitne brada nad hrazdou. Z této polohy se po stejné dráze tělo spouští zpět dolů až do propnutých paží. Při přitahování je nutné vydechovat, při pohybu zpět dolů nadechovat. Za striktně provedený shyb se považuje pouze ten, u kterého jsou k pohybu použity pouze svaly horní poloviny těla, bez jakékoliv dopomoci švihnutím nohou apod.\n\nVarianta úchopu hrazdy má vliv jak na zapojení různých svalových skupin, tak na náročnost cviku. Úzký úchop podhmatem zapojuje nejvíce bicepsové svaly, široké uchopení hrazdy nadhmatem (obecně považováno za mírně náročnější variantu) znamená mnohem větší míru zapojení svalů zádových.\n\nShyby jsou výborným cvikem i pro začátečníky, ovšem jak na to? Rozhodně byste měli dbát na techniku a proto je lepší si ze začátku dopomoci pomocí několika různých technik.\n\nLavičku umistěte pod hrazdu. Stoupněte si na ni a zavěste se. Při shybu si pomáhejte jednou nebo oběma nohama při pohybu nahoru.\n\nVynechejte čas přítahu. Naskočte ke hrazdě a pomalu (kolem 10 sekund) se spouštějte dolů až do napnutých rukou.\n\nPodobně jako v negativním shybu vynechejte čas přítahu. Naskočte ke hrazdě a zůstaňte nahoře, jak dlouho vám to jen půjde.\n\nProtikladka je speciální stroj na shyby. Spočívá v tom, že si se zavážím pomůžete, protože na rozdíl od klasické kladky vám takhle umožní si váhu ubrat. Stroje jsou různé, většinou si můžete měnit váhu po 5 kg. Čím více kilo si dáte, tím je shyb lehčí. Začátečníkům se doporučuje počáteční váha o 10 kg méně, než vlastní váha.\n\nExistují i další možnosti, jak se dopracovat ke shybu. Jedno mají ovšem společné - zvládne je i dítě (je velmi vhodným cvikem ve věku kolem 15 let - bez zátěže navíc!) i naprostý začátečník, proto nevynechávejte tento cvik ze svého posilování. Uvidíte, že již po pár týdnech se budete rapidně zlepšovat.\n\nSoutěž ve shybování bývá častou zábavou mužů i žen, také Guinnessova kniha rekordů eviduje mimo jiné několik rekordů v maximálním počtu opakování shybů na jeden zátah, nebo za 12 a 24 hodin. Několikanásobným světovým rekordmanem je také český trenér Jan Kareš.\n"}
{"id": "490491", "url": "https://cs.wikipedia.org/wiki?curid=490491", "title": "Klášter Beaulieu-sur-Dordogne", "text": "Klášter Beaulieu-sur-Dordogne\n\nKlášter sv. Petra v Beaulieu-sur-Dordogne (fr. \"L'Abbatiale saint-Pierre de Beaulieu-sur-Dordogne\") je benediktinské opatství ve vsi Beaulieu-sur-Dordogne ve francouzském departementu Corrèze.\n\nKlášter byl založen v letech 840-841 Radulfem z Turenne, arcibiskupem z Bourges. Největší rozkvět zažil v 11. století, kdy se zdejší osazenstvo přidalo ke clunyjské reformě. Dodnes dochované části klášterní budovy pocházejí z 11. až 13. století a jsou důkazem o bohatství románské architektury. Opatství bylo jednou ze zastávek na poutní cestě do Santiaga de Compostela.\n\n"}
{"id": "490505", "url": "https://cs.wikipedia.org/wiki?curid=490505", "title": "Klášter Moissac", "text": "Klášter Moissac\n\nKlášter Moissac, fr. \"Abbaye Saint-Pierre de Moissac\", je benediktinské opatství ve vsi Moissac ve francouzském departementu Tarn-et-Garonne.\n\nKlášter byl založen v 7. století. V 10. století bylo opatství pod patronátem hrabat z Toulouse. Ti vybírali z řad příslušníků svého rodu světské opaty, kterým šlo spíše o momentální moc a majetek, než o rozvoj opatství po všech stránkách. Proto se za jejich vlády ocitl klášter v úpadku. Roku 1047 se místní řeholníci připojili k opatství v Cluny a jeho benediktinské řeholi. Ve 12. století byl Moissac za podpory místních vládců nejvýznamnějším klášterním centrem jihozápadní Francie. Opatství je pozoruhodnou směsicí románské a gotické architektury. Mezi mistrovská sochařská díla středověku patří tympanon jižního portálu.\n\nV tomto klášteře byla do kroniky neznámým mnichem zapsána nejstarší dochovaná zpráva o výpravě franských vojsk na území Čech, jejich cílem bylo vynucení tributární závislosti českých kmenů. Výpravu vyslal v roce 805 franský král Karel Veliký. Vojska se dostala až k hradišti Canburg, který několik týdnu obléhali, ale dobýt se ho nepodařilo. \n\n"}
{"id": "490506", "url": "https://cs.wikipedia.org/wiki?curid=490506", "title": "Peter Schiff", "text": "Peter Schiff\n\nPeter David Schiff (* 23. března 1963, New Haven, Connecticut) je americký burzovní makléř, ekonom, komentátor a populární video blogger, který se často objevuje v mnoha finančních zpravodajstvích. Schiff je prezidentem Euro Pacific Capital, makléřské firmy založené v roce 1980, znovu začleněné v roce 1996, která dnes sídlí ve Westportu ve státě Connecticut.\n\nSchiff je znám pro svůj osobní pohled na ekonomickou a sociální politiku. Byl ekonomickým poradcem Rona Paula během primárek Republikánské strany v roce 2008, během níž vyjádřil podporu pro zdravou měnu, omezenou vládu a kapitalismus volného trhu.\n\nSchiff, který byl ovlivněn liberálním ethosem a konzervativními názory svého otce Irwina Schiffa, se stal silným podporovatelem Rakouské ekonomické školy a Institutu Ludwiga von Misese.\n\nJako odpověď na kampaň řadových voličů z počátku roku 2008, kteří ho chtěli přesvědčit ke kandidatuře do Senátu Spojených států, oznámil Schiff 17. září 2009 svoji kandidaturu do republikánských primárek pro volby v roce 2010.\n\nPeter Schiff se narodil v New Haven ve státě Connecticut a vyrostl na Manhattanu a v Miami. Sám sebe považuje za Žida. Jeho otec Irwin Schiff je známý americký odpůrce daní. Peter vystudoval University of California - Berkeley v roce 1987 s tituly z financí a účetnictví.\n\nV současné době je Schiff zasnoubený. Z předchozí manželství má syna Spencera.\n\nSchiff zahájil svou makléřskou kariéru v Shearson Lehman Brothers. V roce 1996 rozjel Euro Pacific Capital. V roce 2005 přesídlil do Connecticutu, aby našel makléře, \"kteří přemýšlejí jako on\", jako sám řekl v článku v listu The Advocate. V New Yorku je největší koncentrace makléřů, díky čemuž by mělo být snadnější je najít.\n\nFirma udržuje kanceláře v Kalifornii, Arizoně, Floridě a Manhattanu.\n\nEuro Pacific Capital doporučuje investiční strategii, která je v souladu s Schiffovými názory na americkou ekonomiku - koncentrace na neamerické burzy a drahé kovy, zejména stříbro a zlato.\n\nSchiff se často objevuje i na televizních obrazovkách. Má i vlastní internetové rádio a často se objevuje na Jim Puplavově internetové show.\n\nV roce 2002 pro Southland Today prohlásil, že se .com bublina přelévá do realitního trhu a on se obává, že tam má šanci narůst do mnohem obludnějších rozměrů.\nV srpnu 2006 vyvolal Schiff pobouření, když zopakoval svoje dlouhodobé přesvědčení: „Ekonomika Spojených států je jako Titanic a já jsem zde se záchranným kruhem a snažím se přinutit lidi opustit loď...Vidím ekonomickou krizi, která přichází na Spojené státy.“ 21. prosince 2006 v debatě na Fox News předpověděl, že v roce 2007 spadnou ceny nemovitostí zpátky na zem. Skutečnost je taková, že opravdu po několika desetiletích klesla mediánová cena průměrného amerického domu. Během dalších debat na Fox News a CNBC zmínil Schiff faktory jako spekulanti a neexistence zdravé úvěrové politiky, které jsou dnes považovány za jedny příčin domovní krize 2007-09. 13. prosince 2007 v Bloomberg interview dále dodal, že cítí, že se krize rozšíří i do systému kreditních karet. Brzy poté bylo zveřejněno, že hodnota účtů na kreditních kartách, které jsou alespoň 30 dní po splatnosti, vzrostla v říjnu meziročně o 26% na 17,3 miliardy dolarů.\n\nSchiff se zabýval také rolí Spojených států jakožto světového spotřebitele. Řekl, že americký spotřebitel si myslí, že dělá světu službu, když spotřebovává jeho produkty. Rychle poukázal na to, že tento vztah skončí rychleji než si lidé myslí a to s negativními důsledky pro americkou ekonomiku. Řekl, že \"Spotřeba je odměnou za výrobu\", čímž myslel, že bez výroby nemůžou Spojené státy donekonečna udržovat rostoucí spotřebu. Schiff a další přívrženci Rakouské školy považují úspory a výrobu, ne spotřebu, za motor ekonomického růstu.\n\nSchiff také při mnoha příležitostech řekl, že současná krize není problém, nýbrž řešení. Tvrdí, že díky nerovnováhám v americké ekonomice nemůže být přechod od půjčování a utrácení ke spoření a výrobě nemůže být uskutečněn bez tvrdé recese. Ale podle něj se tento přechod musí uskutečnit. Také tvrdí, že vláda tím že se snaží utišit bolest podpůrnými balíčky nikomu nepomáhá. Schiff věří, že tyto akce situaci pouze zhorší a mohou vyústit i v hyperinflaci, pokud bude vláda pokračovat v ničení úspor tisknutím peněz.\n\nSchiff je pevným zastáncem snižování vlivu vlády na ekonomiku. Obává se, že Barack Obama tuto kontrolu pouze zvýší.\n\nPoukazuje také na nízké úrokové sazby jako na největší současný problém, díky němuž se z největší světové věřitele v roce 1970 staly Spojené státy do roku 2000 největším světovým dlužníkem.\n\nV projevu z března 2009 v Omaze v Nebrasce řekl, že není možné, aby byl ohromný dluh Spojených států vůči Číně splacen, pokud nebude snížena hodnota dolaru vytvořením (vytištěním) nových. Schiff věří, že během několika let vzroste hodnota zlata na 5 000 dolarů a že burzovní zotavení z roku 2009 nevydrží na dlouho.\n\nV lednu 2009 prohlásil blogger Mike Shedlock na základě údajů jednoho klienta, že Schiffova investiční strategie vyústila u některých klientů v 60 - 70% ztráty. Schiff odpověděl, že nelze hodnotit investiční strategii na základě údajů z období po velkém propadu a od klientů, kteří se připojili pouze nedávno.\"\n\nSchiff byl ekonomickým poradcem Rona Paula během jeho prezidentské kampaně v roce 2008. O jeho ekonomické plánu prohlásil: \"Potřebujeme plán, který podporuje spoření a výrobu a ne nezodpovědné půjčování a spotřebu, která nás dostala do těchto problémů. Plán Rona Paula je jediný, který vykračuje správným směrem. Jestliže chcete smysluplnou změnu, Ron Paul je jediný kandidát, který ji může přinést.\n\nV prosinci 2008 několik jeho příznivců z Kalifornie vytvořilo webové stránky vybízející Schiffa k vyzvání současného senátora Christophera Dodda. Zhruba 5 tisíc lidí přispělo na stránkách. Sbírka z 21. února 2009 vynesla pro tuto kampaň \"od zdola\" 20 tisíc dolarů.\n\nVe video blogu z května 2009 řekl Schiff svým podporovatelům, že vážně zvažuje kandidaturu do Senátu. 26. května, když byl dotázán deníkem Washington Post, řekl, že šance je větší než 50 na 50 a že se brzy rozhodne.\n\nAnketa z června 2009 ukázala, že Schiff ztrácí na veterána Dodda jen 4 procentní body. 9. července oznámil zřízení výboru a oficiálních stránek. Prohlásil: \"Přemýšlím o tom. Jestli někdo chce abych kandidoval, tak ať mi pošle peníze a možná kandidovat budu\". Začal přijímat dary, aby viděl, zda \"lidé kteří opravdu věří ve svobodu, zdravé peníze a ústavu jsou připraveni vyjádřit to i skutečným politickým příspěvkem nebo dobrovolnou prací na kampani\". Obdržel přes 10 tisíc darů a mnoho e-mailů od lidí z celého světa.\n\nSchiff oficiálně oznámil svoji kandidaturu 17. září 2009 v show Morning Joe na MSNBC. Snaží se získat nominaci Republikánské strany.\n\nProzatím obdržel více než 10 tisíc telefonních hovorů a podpůrných dopisů a více než 1 300 000 dolarů. Peter Schiff k tomu řekl: \"Chci využít mé odhodlání a zkušenosti pro plátce daní z Connecticutu. Mohu dělat chyby v kampani, ale nebudu dělat chyby v Senátu. Těším se na vzrušující souboj, ve kterém se budu moci podělit o svoji vizi s občany Connecticutu.\n\nMluvčí Demokratické strany, Collen Flanagan, řekla: „Schiff nemá takřka žádné předpoklady pro kandidaturu do Senátu a sám veřejně přiznal, že ani neví, kdy naposledy volil.“ Schiff na to odpověděl: „To, že nemám zkušenosti v ničení naší země, to, že jsem nepřivedl bankovní systém na kolena, je moje největší výhoda.“\n\nVe volebních průzkumech uskutečněných do prosince 2009 výrazně zaostává za republikánskými protikandidáty Robem Simmonsem a Lindou McMahon.\n\n"}
{"id": "490510", "url": "https://cs.wikipedia.org/wiki?curid=490510", "title": "Firebug", "text": "Firebug\n\nFirebug bylo rozšíření Mozilla Firefox sloužící k ladění a editaci webových stránek. Firebug byl šířen jako opensource pod BSD licencí. Firebug obsahoval pokročilejší konzoli JavaScriptu. Během roku 2016 byl Firebug integrován do vývojářských nástrojů přímo ve Firefoxu.\n\n\nNěkteré vlastnosti Firebugu má i jeho lehčí forma Firebug Lite, což je javascriptový kód spustitelný v prohlížečích Internet Explorer, Opera a Safari. Obdobnou funkci najdete v Opeře pod názvem Dragonfly.\n\n\n"}
{"id": "490515", "url": "https://cs.wikipedia.org/wiki?curid=490515", "title": "Ivan Kolařík", "text": "Ivan Kolařík\n\nIvan Kolařík (22. března 1920, Valašské Meziříčí – 1. dubna 1942, Vizovice) byl československý voják a příslušník výsadku Out Distance.\n\nNarodil se 22. března 1920 ve Valašském Meziříčí. Otec Josef byl učitel, matka Josefa, rozená Kuldová, byla v domácnosti. Měl jednoho bratra. Ve Valašském Meziříčí absolvoval obecnou školu a následně vystudoval gymnázium. V roce 1939 nastoupil na lékařskou fakultu. Po uzavření vysokých škol se rozhodl pro odchod do exilu.\n\nDne 4. ledna 1940 společně s několika kamarády přešel na Slovensko a přes Maďarsko, Jugoslávii, Řecko a Turecko se dostal do Francie. 6. března 1940 byl v Agde prezentován do čs. zahraniční armády a zařazen k 1. pěšímu pluku. V jeho řadách prodělal boje o Francii. Po pádu Francie byl evakuován do Anglie, kde byl zařazen k 1. pěšímu praporu. Po absolvování školy pro důstojníky v dubnu 1941 byl povýšen na svobodníka. V srpnu 1941 byl vybrán pro výcvik k plnění zvláštních úkolů.\n\nOd 15. srpna 1941 do 24. března 1942 absolvoval základní sabotážní kurz, parakurz, po povýšení na desátníka aspiranta prodělal kurz útočného boje. V té době byl zařazen do skupiny Out Distance.\n\n28. března 1942 byl společně s Adolfem Opálkou a Karlem Čurdou vysazen u Ořechova u Telče. Skupina přišla o veškeré vybavení během seskoku. Při ukrývání padáku navíc ztratil své doklady, ve kterých měl fotografii své snoubenky Milady Hrušákové z období před válkou. Doklady byly nalezeny a předány gestapu. Kolařík byl identifikován a bylo po něm vyhlášeno pátrání. Po zjištění této skutečnosti se od skupiny oddělil a začal se skrývat. Aby neprozradil utajované skutečnosti a neohrozil své blízké, spáchal 1. dubna 1942 sebevraždu jedem na silnici u Vizovic. Pohřben byl ve Zlíně. Jeho rodina, stejně jako rodina jeho snoubenky byla zatčena, protože s ním jejich členové udržovali kontakt a předali mu jeho pravou občanskou legitimaci a potravinové lístky. Během heydrichiády byli všichni popraveni.\n\nV roce 1945 byl in memoriam povýšen do hodnosti poručíka pěchoty, v roce 1948 byl in memoriam povýšen do hodnosti kapitána pěchoty.\n\n\n\n"}
{"id": "490527", "url": "https://cs.wikipedia.org/wiki?curid=490527", "title": "Dagobert Peche", "text": "Dagobert Peche\n\nDagobert Peche (3. dubna 1887 St. Michael v Lungau – 16. dubna 1923 Mödling) byl rakouský designér. Navrhoval šperky, vzory látek, tapet, linoleí, sklo, keramiku, nábytek. Byl důležitou osobností secesního hnutí ve Vídni a svou tvorbou významně přispěl ke směřování evropského Art deca. Člen Wiener Werkstätte. Jeho dílo se vyznačuje bohatou ornamentálností, protiklady lehkosti a tíhy, obrovskou fantazií.\n\nDagobert Peche se narodil v rodině notáře. Jeho starší bratr Ernest studoval malbu, pročež Dagobert musel zvolit jiný směr a otec ho přiměl studovat architekturu. Peche nastoupil 1906 na Technische Universität ve Vídni. Patřil mezi velmi dobré studenty. Touha po umělečtějším vyjádření ho přiměla přihlásit se na Akademii výtvarných umění ve Vídni (1908), zde studoval u architekta Friedricha Ohmanna. Získal řadu studentských ocenění, díky nimž mohl cestovat do Anglie a Francie.\n\nNa oslavě 70. narozenin Otto Wagnera se seznámil s Josefem Hoffmannem, přes noc pro něj navrhl dekorativní šperkovnici a od té doby spolupracoval s Wiener Werkstätte. Roku 1915 byl oficiálně přijat do Wiener Werkstätte a stal se jejich uměleckým ředitelem.\n\nRoku 1916 narukoval a nastupoval v kasárnách v Brně. Těžce onemocněl, díky intenzivním intervencím Josefa Hoffmanna byl vojenské služby zproštěn. Hoffmann ho okamžitě odeslal do Curychu, kde se Peche stal vedoucím nově založené pobočky Wiener Werkstätte. Zde byl až do roku 1919. Soustředil se především na navrhování textilních desénů, střihů a pořádání módních přehlídek. Do dámské módy vnesl nebývalou eleganci, rokokovou hravost a pestrost a na rozdíl od reformních oděvů z počátku 20. století rozvíjel práci s ladnou ženskou siluetou. Vedle rokoka obdivoval zejména biedermeierské tvary, formy a zejména ornamenty.\n\nPo návratu do Vídně se účastnil řady výstav. Poválečný obrat ke střídmosti stál v protikladu k jeho opulentním návrhům z nejdražších materiálů, proto si vysloužil silnou kritiku tisku. Přesto měl i v této době řadu klientů i na zařizování interiérů bytů a domů. Podlomené zdraví mu však nedovolilo se práci věnovat tak intenzivně. Roku 1923 už nebyl schopen pracovat jinak než s tužkou. Po dlouhé nemoci zemřel 16. dubna 1923.\n\nJosef Hoffmann ho nazval „géniem ornamentu“.\n\n"}
{"id": "490528", "url": "https://cs.wikipedia.org/wiki?curid=490528", "title": "FA", "text": "FA\n\nSpojení písmen F a A může mít různé významy:\n\n\n\n\n"}
{"id": "490529", "url": "https://cs.wikipedia.org/wiki?curid=490529", "title": "Lazarus: Form Recovery", "text": "Lazarus: Form Recovery\n\nLazarus: Form Recovery je rozšíření pro Mozilla Firefox sloužící k ukládání dat zadaných do formulářů, což je užitečné pokud má server zrovna výpadek, nebo nějakou chybu. V LFR můžete nastavit i ukládání hesel a vyhledávacích polí. LFR podporuje i WYSIWYG textová pole a formuláře odesílané AJAXem.\n\n\n"}
{"id": "490536", "url": "https://cs.wikipedia.org/wiki?curid=490536", "title": "Theme Hospital", "text": "Theme Hospital\n\nTheme Hospital je počítačová hra z nemocničního prostředí. Byla vyvinuta společností Bullfrog a v roce 1997 vydána pro DOS společností Electronic Arts.\n\nTheme Hospital je budovatelská strategie, kde v každé misi na hrou daném území musí hráč postavit prosperující nemocnici. Hráč staví různorodé ordinace, od obvodní GP's office až po speciální vyšetřovny jako Scanner nebo operační sál. K dispozici je možnost postavit i oddechovou a školící místnost pro zaměstnance. Hra jde i do takových ekonomických detailů, jako je počitadlo na lavičkách, aby každý mohl zvážit veškeré vynaložené náklady spojené s provozem nemocnice a praktičnost rozmístění jednotlivého vybavení. Hráč najímá lékaře a může je dále vzdělávat a dodávat jim jednu nebo všechny ze tří specializací, chirurg, psychiatr a vědec. V nemocnici pracují také zdravotní sestry, uklízeči a recepční. Celá hra je pojata velmi vtipnou formou, takže i jednotlivé nemoci v této hře jsou legračního charakteru, jako třeba nafouknutá hlava, chlupatost, mdlý jazyk nebo neviditelnost. Navíc má každý zaměstnanec ukazatel morálky, únavy a odbornosti, na které je nutné dohlížet. Pokud je např. zaměstnanec nespokojený, začne hrozit výpovědí, a hráč má možnost mu přidat nebo ho vyhodit, pokud nemá dostatečnou způsobilost, může operaci zkazit ap.\n\nSpolečnost Electronic Arts také později vydala populární sérii The Sims, která je této hře velmi podobná, ale místo simulace nemocnice se jedná o rozšířenější simulaci celkového života.\n"}
{"id": "490551", "url": "https://cs.wikipedia.org/wiki?curid=490551", "title": "Na plechárně", "text": "Na plechárně\n\nNa plechárně (v originále Cannery Row) je román amerického spisovatele John Steinbecka. Poprvé vydán byl v roce 1945, zfilmován byl v roce 1982, zdramatizován v roce 1995.\n\nDěj románu se odehrává v malé ulici s továrnou na zpracování ryb v Monterey v Kalifornii. Román se zabývá osudy lidí zde žijících během Velké krize.\nHlavními postavami jsou:\nDěj románu je střídavě nostalgický, komický i smutný.\n\nHlavním motivem románu je snaha Macka a jeho přátel udělat radost svému příteli Doktorovi. Mack se upíná k myšlence, že je nutné pro Doktora uspořádat párty a okolí se této myšlenky rychle chytá. Naneštěstí se celá párty vymyká kontrole a je při ní poškozena Doktorova laboratoř a dům. Úsilí získat zpět Doktorovu přízeň, vyústí v rozhodnutí uspořádat novou párty.\n\nKromě hlavní zápletky se v románu objevuje několik dalších podružnějších zápletek.\n\nPo devíti letech se Steinbeck k postavám románu vrátil v díle \"Sladký čtvrtek\".\n\n\n\n\n\n\n\n\n\n\n\n\n\nJohn Steinbeck později napsal pokračování Plechárny pod názvem \"Sladký čtvrtek\", ve kterém přibylo několik nových postav, Doktor našel lásku s pomocí svých přátel.\n\n\n\n"}
{"id": "490552", "url": "https://cs.wikipedia.org/wiki?curid=490552", "title": "John Vikström", "text": "John Vikström\n\nJohn Edvin Vikström (* 1. října 1930 v obci Kronoby) je finským luterským duchovním a emeritním arcibiskupem Finska.\n\nV letech 1970–1982 byl biskupem diecéze se sídlem v Porvoo. V letech 1982–1998 zastával úřad arcibiskupa Finska se sídlem v Turku, navázal na reformní činnost svého předchůdce Mikko Juvy. Během jeho funkčního období byl v církvi zavedn nový kancionál (1986) a nový autorizovaný překlad Bible (1992). Byl aktivní v ekumenickém hnutí, v době jeho úřadování byla sepsána Deklarace z Porvoo (1992).\n\nJohn Vikström je autorem řady článků a knih; je též nositelem mnoha vyznamenání.\n"}
{"id": "490553", "url": "https://cs.wikipedia.org/wiki?curid=490553", "title": "Vaněk Černohorský z Boskovic", "text": "Vaněk Černohorský z Boskovic\n\nVaněk Černohorský z Boskovic († 1438) byl moravský šlechtic z rodu pánů z Boskovic. \n\nJeho otcem byl Oldřich z Boskovic, Vaňkovými sourozenci byli Jan Ozor z Boskovic, Oldřich, a Vilém. První písemná zmínka o Vaňkovi pochází z roku 1407, kdy se účastnil zasedání zemského sněmu. Po upálení mistra Jana Husa v roce 1415 patřil ke šlechticům, kteří pečetili protestní list kostnickému koncilu. 16. června 1426 se účastnil jako husitský polní hejtman bitvy u Ústí. V roce 1434 byl účastníkem bitvy u Lipan, kde bojoval v řadách panské jednoty. V roce 1437 dosáhl vrcholu své kariéry, když byl zvolen moravským zemským hejtmanem. \n\nZemřel roku 1438 a byl pochován v kostele minoritského kláštera v Brně.\n\n\n\n"}
{"id": "490559", "url": "https://cs.wikipedia.org/wiki?curid=490559", "title": "Collegium Carolinum", "text": "Collegium Carolinum\n\nCollegium Carolinum e.V. (častá je zkratka CC) je německé výzkumné pracoviště, které se jako jediný vědecký institut v Německu soustřeďuje výhradně na dějiny a kulturu českých zemí, popř. České republiky a Slovenska.\n\nCollegium Carolinum bylo založeno bavorskou vládou v roce 1956 v Mnichově, kde sídlí dosud, ovšem sdružuje vědecké pracovníky nejen z Německa, ale i z Česka a dalších evropských zemí. Knihovna, spravovaná institutem, patří k největším specializovaným sbírkám bohemik a sudetik v Německu (cca 150 000 knihovních jednotek). Collegium Carolinum je nerozlučně spjato se jménem historika Ferdinanda Seibta, který institut řídil od roku 1980 až do své smrti v roce 2003.\n\nNázev institutu je odvozen od pražského Karolina, kde sídlila pražská německá Karlo-Ferdinandova univerzita až do roku 1934 (a znovu za okupace).\n\nCollegium Carolinum je organizováno jako neziskový spolek, který je finančně podporován Bavorským státním ministerstvem pro vědu, výzkum a umění. Collegium Carolinum se podle svých stanov věnuje víceoborovému výzkumu historie a kulturních dějin českých zemí, Česka, Slovenska a Československa v širším evropském rámci. Předmětem výzkumu jsou také problémy soužití různých národností v tomto prostoru, stejně jako dějinný, kulturní, právní a hospodářský vývoj. Kromě toho se Collegium věnuje i dějinám vysídlených sudetských Němců a jejich vysídleneckých spolků.\n\nCollegium Carolinum bylo založeno v roce 1956 v Mnichově. Mezi jeho zakládající členy patřili:\n\nCollegium Carolinum sdružuje více než 40 vědců různých oborů z Německa, Rakouska, Česka, Slovenska, Francie a Spojených států, kteří se zabývají dějinami českých zemí.\n\nCC se v současnosti věnuje především těmto tématům:\nInstitut pořádá pravidelná setkání, na kterých seznamuje s výsledky svého bádání odbornou i laickou veřejnost.\n\nMezi vydávané publikace patří:\n\n\n\n\n\n"}
{"id": "490564", "url": "https://cs.wikipedia.org/wiki?curid=490564", "title": "János Áder", "text": "János Áder\n\nJános Áder (* 9. května 1959, Csorna) je maďarský právník, politik a současný republikový prezident Maďarska. Ve třetím parlamentním cyklu (1998 až 2002) zastával post předsedy Zemského shromáždění. Ve volbách do EP 2009 byl zvolen europoslancem za stranu Fidesz. Po abdikaci Pála Schmitta byl dne 2. května 2012 parlamentem zvolen republikovým prezidentem na první funkční období. Tohoto postu se oficiálně ujal 10. května 2012. Dne 13. března 2017 byl poslanci zvolen i na druhé funkční období, které vyprší na jaře 2022.\n\nJános Áder se narodil ve městě Csorna v župě Győr-Moson-Sopron na západě tehdejší Maďarské lidové republiky. Nejprve vystudoval tamní základní školu, poté byl přijat na Révai Miklós Gimnázium v Győru, kde maturoval v roce 1977. O rok později byl přijat na Univerzitu Loránda Eötvöse fakultu státu a práva, kde roku 1983 úspěšně promoval. V letech 1985 až 1990 pracoval ve výzkumném sociologickém ústavu pro Maďarskou akademii věd (MTA).\n\nV politice se začal János Áder pohybovat ihned od počátku pádu komunismu. V roce 1989 se připojil ke svazu mladých demokratů Fidesz. Spolu s László Kövérem a Viktorem Orbánem se jako zástupce této opoziční strany účastnil jednání u Národního kulatého stolu, kde diskutovala demokratická opozice s komunistickou MSZMP o přechodu k demokratickému státnímu zřízení.\n\nOd prvních svobodných voleb v roce 1990 byl poslancem parlamentu, v každých následujících volbách byl znovuzvolen. Po pro Fidesz vítězných volbách 1998 se stal předsedou Zemského sněmu. Ve funkci vystřídal Zoltána Gála (MSZP). Áder tuto funkci vykonával až do roku 2002, kdy ho po méně úspěšných volbách nahradila Katalin Szili (MSZP).\n\nPo rezignaci Zoltána Pokorniho v roce 2002 převzal Áder funkci předsedy strany Fidesz-MPP, kterou vykonával pouze do následujícího roku, kdy se volbou předsedou strany opět stal Viktor Orbán.\n\nV roce 2007 bylo oznámeno, že János Áder bude kandidovat za svou stranu do Evropského parlamentu. V evropských volbách 2009 byl zvolen, Fidesz získal dokonce 14 křesel, a Áder měl mandát europoslance do roku 2014.\n\nPo rezignaci prezidenta republiky Pála Schmitta kvůli jeho plagiátorské aféře v dubnu 2012 se Áderovo jméno objevilo jako jedno z možných potenciálních kandidátů na post prezidenta. Dne 16. dubna 2012 premiér Viktor Orbán oznámil, že Áder je oficiálním kandidátem vládní strany Fidesz. Jelikož má vládní koalice Fidesz—KDNP od voleb 2010 v parlamentu dvoutřetinovou většinou, byl 2. května 2012 zvolen prezidentem republiky. Úřadu se oficiálně ujal 10. května 2012.\n\nV pondělí 13. března 2017 byl János Áder zvolen prezidentem i na druhé funkční období, které vyprší na jaře 2022.\n\nÁder je ženatý, jeho manželka Anita Herczegh pracuje jako soudkyně. Její otec Géza Herczegh (1928–2010) se narodil ve Velkých Kapušanech na východním Slovensku a v letech 1993–2003 byl soudcem Mezinárodního soudního dvora v Haagu. \n\nÁderovi mají čtyři děti, tři dcery (Orsolya, Borbála, Julia) a syna (András). \n\n\n"}
{"id": "490565", "url": "https://cs.wikipedia.org/wiki?curid=490565", "title": "Admiralitní kolegium", "text": "Admiralitní kolegium\n\nAdmiralitní kolegium ( bylo nejvyšším administrativním orgánem ruského carského námořnictva v letech 1718 - 1827.\n\nZaložil ho 12. prosince 1718 car Petr I. Veliký. Do jeho kompetence patřil dozor nad stavbou válečných lodí, přístavů, kanálů. Dále spravovalo admiralitní loděnici, vyzbrojovalo a vybavovalo lodě, dohlíželo na výcvik námořních důstojníků atd. Prvním prezidentem kolegia byl ustanoven Fjodor Matvejevič Apraksin a sídlem byl ustanoven Sankt Petersburg. V roce 1720 vydalo soubor námořních předpisů pod názvem (Námořní předpis o všem, co se týká dobrého vedení loďstva na moři), jehož spoluautorem byl sám Petr Veliký. V roce 1802 se stalo admiralitní kolegium součástí ministerstva námořnictva. V roce 1827 bylo pak přetransformováno v admiralitní radu (), která poté vyvíjela činnost až do Říjnové revoluce v roce 1917.\n\n"}
{"id": "490570", "url": "https://cs.wikipedia.org/wiki?curid=490570", "title": "Vaněk Černohorský z Boskovic mladší", "text": "Vaněk Černohorský z Boskovic mladší\n\nVaněk Černohorský mladší z Boskovic († 1465 nebo 1466) byl moravský šlechtic z rodu pánů z Boskovic. \n\nJeho otcem byl Vaněk Černohorský z Boskovic, sourozenci Vaňka ml. byli Beneš Černohorský z Boskovic, Oldřich, Veronika a Machna. První písemná zmínka o něm pochází z roku 1454. \n\nVaněk se pohyboval ve vysoké politice, dosáhl funkce nejvyššího komorníka moravského zemského soudu a působil v blízkosti českého krále Ladislava Pohrobka. Doprovázel jeho sestru Alžbětu ke sňatku s polským králem Kazimírem. \n\nVaněk se též účastnil bojů proti Turkům, kteří ohrožovali Evropu. Po nástupu Jiřího z Poděbrad a Kunštátu na český trůn nebyly vztahy Boskoviců a pánů z Kunštátu nikterak přátelské, avšak postupně se zlepšily. Důkazem toho bylo, že král Jiří vrátil Vaňkovi Černohorskému jejich rodový hrad Boskovice, i když se to dělo též z důvodu úhrady korunních dluhů. Vaněk Černohorský z Boskovic byl už v této době moravským zemským hejtmanem. Vlastnil a rozmnožoval značné majetky, ke kterým patřily kromě Černé Hory či Boskovic např. panství Cimburk, Louka či polovina Letovic. \n\nVaněk Černohorský ml. měl za manželku Johanku z Vlašimi, s kterou měl syna Václava z Boskovic. Zemřel roku 1465 nebo 1466.\n\n\n"}
{"id": "490575", "url": "https://cs.wikipedia.org/wiki?curid=490575", "title": "Kontradmirál", "text": "Kontradmirál\n\nKontradmirál (německy \"Konteradmiral\", anglicky \"Rear Admiral\", francouzsky \"contre-amiral\", nizozemsky \"schout-bij-nacht\", japonsky 少将 \"šóšó\"), dříve též uváděn tvar kontraadmirál či kontreadmirál, je široce používaná námořní hodnost. Jedná se o nejnižší z admirálských hodností, která je nad hodnostmi námořní kapitán nebo komodor a níže než viceadmirál. V pozemních silách mu odpovídá hodnost generálmajor. Zpravidla bývá označován jednou hvězdou, v některých námořnictvech má hvězdy dvě. Kontradmirál je vlajkový důstojník.\n"}
{"id": "490576", "url": "https://cs.wikipedia.org/wiki?curid=490576", "title": "Viceadmirál", "text": "Viceadmirál\n\nViceadmirál, zastarale i místoadmirál, je široce používaná námořní hodnost. Jedná se o druhou admirálskou hodnost (někdy se používá výraz vlajkový důstojník), je nad hodností kontradmirál a níže než admirál. V pozemních silách mu odpovídá hodnost generálporučík. Zpravidla bývá označován dvěma nebo třemi hvězdami.\n"}
{"id": "490581", "url": "https://cs.wikipedia.org/wiki?curid=490581", "title": "CodeIgniter", "text": "CodeIgniter\n\nCodeIgniter (zkratka CI) je open source framework, založený na architektonickém principu MVC a určený pro vývoj dynamických webových aplikací v PHP. Byl vyvíjen americkou společností EllisLab společně s rozsáhlou internetovou komunitou. První veřejná verze frameworku byla uvolněna v únoru roku 2006. V září 2014 společnost EllisLab oznámila, že vývoj CI bude pokračovat pod patronátem British Columbia Institute of Technology. V březnu 2015 byla zveřejněna nová verze CodeIgniter 3.0.0.\n\nCI do verze 2. je licencován pod Apache/BSD licencí, od verze 3. pod MIT licencí.\n\nCílem CI je ušetřit vývojářům čas a práci poskytnutím sady nástrojů a knihoven s jednoduchým rozhraním řešících časté a opakující se úlohy. Vývojář se tak může soustředit na řešení zadané úlohy, kterého (s využitím nabízené funkcionality) dosáhne s menším množstvím potřebného kódu.\n\nCI je aplikace napsaná v jazyce PHP. Zdrojový kód vychází z PHP verze 4.1. Bude však fungovat i na verzi 5, ačkoliv nevyužívá žádné její nové vlastnosti. Vývojářům tedy nic nebrání psát vlastní kód (jako nadstavbu frameworku), který těží z vlastností PHP5. Prozatím se autoři zdráhají vypustit verzi frameworku založenou na PHP5, hlavním argumentem je malá rozšířenost podpory této verze na komerčních hostingových službách.\n\nK provozování aplikace je potřeba běžný webový server, schopný zpracovávat PHP skripty, jako je Apache nebo LiteSpeed. Samotný Framework je vyvíjen jako odlehčený, to znamená, že jádro systému závisí jen na několika malých knihovnách. Další potřebné knihovny jsou nahrávány až v případě potřeby a za běhu. Takový způsob dynamického nahrávání zdrojů velmi přispívá k rychlosti frameworku.\n\nZprovoznění samotného frameworku je jednoduché. Stačí nakopírovat zdrojové kódy do libovolného adresáře, odkud čte webový server. Ten následně obsahuje soubor codice_1 a adresář codice_2 (a dále by měl obsahovat také licenční ujednání codice_3).\n\nSoubor codice_1 obsahuje dvě důležité proměnné: cestu k adresáři codice_2, kde jsou umístěny zdrojové kódy frameworku a cestu k adresáři codice_6, kam budou uloženy zdrojové kódy aplikace. Lze tedy adresář codice_2 umístit mimo adresář projektu a sdílet jej mezi více projekty. Taková praktika setří místo a usnadňuje také upgrade na vyšší verzi frameworku. Adresář codice_6 (který je členěn na další adresáře) je pak vhodné umístit do kořenového adresáře projektu. Soubor codice_1 dále slouží jako jediný bod vstupu (single point of entry).\n\nVeškerá další konfigurace probíhá editací různých souborů v adresáři application/config. Jedná se především o tato nastavení:\n\nVe verzi 2.1.0 obsahuje framework spousty knihoven ve formě samostatných tříd, které nabízenou funkcionalitou pokrývají standardní a často řešené úlohy. Mezi nejpoužívanější patří:\n\n\nJednodušší problémové oblasti jsou pak řešeny za pomoci knihoven pomocných funkcí, například:\n\n\nVzhledem k vyčerpávající a přehledné dokumentaci bývá Codeigniter často uváděn jako framework s příkrou křivkou učení. Dokumentace se týká vždy poslední stabilní verze a je rozdělena do několika částí, které pokrývají hlavní témata. Čtenář je tak nejdříve seznámen se základními informacemi jako jsou požadavky a licenční ujednání. Dále je vysvětlena samotná instalace nebo upgrade z předchozích verzí frameworku. Následuje kapitola, která představuje framework z hlediska jeho funkcí, architektury a vývojového diagramu požadavku (demonstrace MVC). Další kapitola pokrývá obecná témata. Ta vysvětlují hlavní zásady a styl práce s frameworkem a také uvádějí krátké ukázky zdrojových kódů pro typické konstrukce. Zbývající dvě kapitoly tvoří referenční příručku s komentářem a ukázkami zdrojových kódů pro knihovny a pomocné funkce.\n\nDiskusní fórum má přes 100 000 registrovaných členů a témat, a takřka 600 tisíc příspěvků. Tím tvoří rozsáhlou znalostní bázi, která má své místo vedle klasické dokumentace. Aktivních členů fóra je 3-5 tisíc. Komunita je mezinárodní a velmi živá, komunikačním jazykem je angličtina. Odpověď na dotaz do sekce fóra zabývající se vývojem aplikací obvykle netrvá déle než jednu hodinu.\n\nJiným komunitním projektem je systém wiki, určený pro příspěvky ze strany uživatelů frameworku. Ti obvykle přispívají formou popisu řešení určité úlohy nebo problému. Kromě toho slouží wiki jako dokumentace pro uživatelské nadstavby frameworku jako jsou jednotlivé knihovny nebo celé aplikační moduly.\n\n"}
{"id": "490594", "url": "https://cs.wikipedia.org/wiki?curid=490594", "title": "Yii", "text": "Yii\n\nYii je poměrně mladý, avšak výkonný open-source PHP framework určený pro vývoj rozsáhlých webových aplikací. Klade důraz na pragmatičnost, znovupoužitelnost a jednoduchost použití. Yii je striktně objektově orientovaný systém, každá komponenta frameworku je nezávislá, konfigurovatelná a rozšiřitelná.\n\nV současné době je k dispozici stabilní verze 1.1.2, uvolněná v květnu 2010. Na vývoji frameworku se podílí mezinárodní tým vývojářů zahrnující: Qiang Xue (USA), Wei Zhuo (Austrálie), Kyle Ferreira (Kanada), Sebastian Thierer (Argentina), István Beregszászi (Maďarsko) a Johan Turnquist (USA).\n\nPůvodní projekt započal v lednu 2008 jako aktivita jediného vývojáře, Qiang Xue, který se více než tři roky podílel na vývoji a udržování známého frameworku Prado. Rozhodnutí začít pracovat na vývoji nového frameworku bylo motivováno především potřebou jednoduchého, efektivního a rozšiřitelného systému. V říjnu roku 2008, po deseti měsících intenzivního vývoje, byla uvolněna první alfa verze Yii. Ta si rychle získala širokou pozornost zejména proto, že předčila výkonem všechny zavedené PHP frameworky, avšak stále nabízela bohatou sadu funkcí. Oficiální verze 1.0 následovala v prosinci 2008.\n\nNávrh Yii byl inspirován těmito projekty:\n\n\nSoftwarové komponenty frameworku jsou poskytovány na základě BSD licence.\n\n\nYii je aplikace napsaná v jazyce PHP. K jejímu provozování je potřeba běžný webový server, schopný zpracovávat PHP skripty, jako je Apache nebo LiteSpeed. Součástí instalačního balíčku frameworku je mimo jiné i skript, který kontroluje, zda provozní prostředí splňuje všechny požadavky. Mezi základní požadavky patří PHP verze 5.1.0 (nebo vyšší) a některá jeho rozšíření. Z hlediska vývojáře je vhodné rozumět objektovému programování (OOP).\n\nDalší rozšíření jazyka PHP jsou nutná, nikoliv však nezbytná pro funkčnost Frameworku, například pro práci s různými databázovými systémy nebo pro podporu různých implementací cache.\n\nInstalace Yii spočívá ve stažení instalačního balíčku a extrakci zdrojových kódů frameworku. Dále je vhodné využít výhod, které framework nabízí. Za tímto účelem je součástí instalačního balíčku nástroj yiic (konzole), který lze použít k automatizaci tvorby kódu pro různé části aplikace. Konzole, dodávaná pro prostředí Mac OS, Windows i Linux, automaticky vytvoří kostru (webové) aplikace. Použití konzole z příkazové řádky může vypadat takto:\n\nPříkaz vytvoří adresář codice_1, do kterého umístí další soubory a adresáře, čímž vytvoří základ nové aplikace. V nově vytvořeném adresáři se nachází soubor codice_2 a adresář codice_3, další struktura je libovolná.\n\nSoubor codice_2 slouží jako jediný bod vstupu (single point of entry) a zároveň tvoří tzv. bootstrap soubor, který při každém požadavku vytváří, konfiguruje a zavádí aplikaci ve formě objektů do paměti serveru. Aplikace představuje kontext pro zpracování požadavku. Jejím hlavním úkolem je vyřešit žádost uživatele předáním požadavku na vybraný kontroler k dalšímu zpracování. Je tedy vytvořena zaváděcím skriptem jako Singleton a implementuje také návrhový vzor Front Controller.\n\nAdresář protected obsahuje zdrojové kódy aplikace a také provozní složky:\n\n\nFunkčnost aplikace je možné přizpůsobit konfigurací stávajících komponent, obohatit o další prvky rozšířením stávajících nebo dodáním zcela nových komponent ve formě tříd. Framework spravuje sadu 222 standardních komponent – tříd. Aplikace vytvořená automaticky pomocí konzole sama zavádí například tyto komponenty, jejich společným jmenovatelem je časté použití:\n\n\nSoučástí projektu je rozsáhlá dokumentace, kterou tvoří několik různých částí. Z hlediska pochopení způsobu, jak framework pracuje, je nejdůležitější podrobná a vyčerpávající dokumentace všech tříd. Ta podává detailní informace o vlastnostech, metodách, událostech a vztazích (odvození dědičností) definovaných v rámci tříd.\nPoužití frameworku na ukázkovém projektu představuje sekce návodů. V jednotlivých krocích je čtenář seznámen s instalací, architekturou a základními komponentami frameworku při vytváření jednoduchých ukázkových aplikací.\n\nKomunita uživatelů a vývojářů se schází na oficiálním fóru. To slouží jako hlavní komunikační platforma jak pro různá oznámení, tak i pro diskuse a hlavně pro řešení problémů jednotlivých uživatelů, které mohou při vývoji aplikací nastat. V současné době má fórum asi tisícovku aktivních členů.\n\n"}
{"id": "490598", "url": "https://cs.wikipedia.org/wiki?curid=490598", "title": "Beneš Černohorský z Boskovic", "text": "Beneš Černohorský z Boskovic\n\nBeneš Černohorský z Boskovic byl moravský šlechtic v 15. století pocházející z rodu pánů z Boskovic. \nJeho otcem byl Vaněk Černohorský z Boskovic, sourozenci Beneše byli Vaněk Černohorský z Boskovic mladší, Oldřich, Veronika a Machna. První písemná zmínka o Benešovi pochází z roku 1423. Beneš byl mimo jiné spoluvlastníkem Černé Hory a Nového hradu. V roce 1447 se stal podkomořím moravského zemského sněmu. V roce 1451 se odřekl kalicha (husitství) a přestoupil ke katolíkům. Zemřel roku 1470 (jiné zdroje uvádějí 1473 či 1475).\n\nBeneš měl dvě manželky, Machnu ze Šternberka a Eufemii z Častolovic. Potomstvo bylo následující:\n\n\n"}
{"id": "490600", "url": "https://cs.wikipedia.org/wiki?curid=490600", "title": "Falconer", "text": "Falconer\n\nFalconer je švédská power metalová skupina z Mjölby, která se zformovala v roce 1999.\n\nPo rozpadu skupiny Mithotyn v roce 1999, kytarista Stefan Weinerhall založil skupinu, z které se později stal Falconer, se stejným druhem melodií a epických textů. Ale nyní kladl hlavně důraz na čistý zpěv. Zanedlouho nalezl zpěváka Mathiase Blada a nahrálo se první demo.\n\nDemo poslali do různých nahrávacích společností po celé Evropě a po čase se ozvalo hned několik nabídek na kontrakt. Na demu byli bicí nahrány synteticky a Stefanovi bylo jasné, že musí sehnat opravdového bubeníka, pokud by chtěl v budoucnu nahrát nějaké album. Bubeníkem se stal Karsten Larsson, také bývalý člen skupiny Mithotyn. Nakonec skupina přijala nabídku z nahrávací společnosti Metal Blade Records. \n\nPrvní album s názvem \"Falconer\" se nahrálo v listopadu roku 2000 a mělo lepší odezvu v recenzích než v kolik skupina doufala.\n\n\n\n"}
{"id": "490609", "url": "https://cs.wikipedia.org/wiki?curid=490609", "title": "Seznam rektorů Masarykovy univerzity", "text": "Seznam rektorů Masarykovy univerzity\n\nToto je chronologický seznam rektorů Masarykovy univerzity (MU) se sídlem v Brně, která byla založena v roce 1919.\n\nDle současných pravidel volí rektora v tajném hlasování akademický senát. Při volbě musí být přítomny alespoň dvě třetiny senátorů a kandidátovi musí vyjádřit podporu nadpoloviční většina všech členů senátu. Zvoleného kandidáta jmenuje prezident České republiky na návrh ministra školství.\n\n\n"}
{"id": "490616", "url": "https://cs.wikipedia.org/wiki?curid=490616", "title": "SQL Server", "text": "SQL Server\n\nSQL Server může označovat:\n\n"}
{"id": "490621", "url": "https://cs.wikipedia.org/wiki?curid=490621", "title": "Haute-Vienne", "text": "Haute-Vienne\n\nHaute-Vienne je francouzský departement ležící v regionu Nová Akvitánie.\n\nHaute-Vienne je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "490623", "url": "https://cs.wikipedia.org/wiki?curid=490623", "title": "Zelenáči (Noví Zelenáči)", "text": "Zelenáči (Noví Zelenáči)\n\nZelenáči (Noví Zelenáči) je česká country skupina, kterou založil v roce 1990 Mirek Hoffmann, když se skupina Zelenáči rozdělila na dvě skupiny: na Greenhorns (skupina toho jména se v roce 1972 přejmenovala právě na Zelenáče) a Noví Zelenáči. \n\nV roce 1993 vydali ve spolupráci s Ivanem Mládkem album \"Řeky.\"\n\n\n\n\n"}
{"id": "490625", "url": "https://cs.wikipedia.org/wiki?curid=490625", "title": "Rocková opera", "text": "Rocková opera\n\nRocková opera je v populární hudbě žánrově vyprofilovaná hudební kompozice, vzniklá během druhé poloviny 60. let.\n\nKompozičně je někde uprostřed opery a operety. S operou ji spojují složité a delší skladby, dělení na dějství. S operetou zase skladby kratší, zapamatovatelné zpěvné melodie, tzv. hitovky, krátké textové předěly.\n\nOd muzikálu ji odlišuje absence delších textových předělů, slovních vstupů, komentářů.\nDo rockové opery se řadí všechny opery, vznikající v kytarovém zpracovaní. Typickou žánrovou odnoží je \"metalová opera\".\n\n\n\n\n\n"}
{"id": "490630", "url": "https://cs.wikipedia.org/wiki?curid=490630", "title": "Komunistická strana Slovenska (rozcestník)", "text": "Komunistická strana Slovenska (rozcestník)\n\nKomunistická strana Slovenska (zkratkou KSS) je název několika současných, či dříve existujících politických uskupení na Slovensku a v bývalém Československu:\n\n"}
{"id": "490632", "url": "https://cs.wikipedia.org/wiki?curid=490632", "title": "Světové halové hry v atletice 1985", "text": "Světové halové hry v atletice 1985\n\nSvětové halové hry v atletice se konaly v Paříži ve dnech 18. ledna – 19. ledna 1985 v hale Palais omnisports de Paris-Bercy (POPB). Ve stejné hale se uskutečnilo halové MS i v roce 1997 a v letech 1994 a 2011 se zde konalo také halové mistrovství Evropy.\n\nHry byly uspořádány mezinárodní asociací atletických federací (IAAF). V roce 1987 byl šampionát přejmenován na Halové mistrovství světa v atletice. Her se zúčastnilo 319 atletů a atletek ze 69 států světa. Na programu bylo 13 mužských a 11 ženských disciplín. O jeden z nejlepších výkonů se postaral východoněmecký běžec Thomas Schönlebe, který o 19 setin sekundy vylepšil halový světový rekord v běhu na 400 metrů.\n\n"}
{"id": "490633", "url": "https://cs.wikipedia.org/wiki?curid=490633", "title": "Multiplicita", "text": "Multiplicita\n\nMultiplicita ve spektroskopii a chemii označuje degeneraci elektronového kvantového stavu vlivem nenulové velikosti celkového spinu přítomných elektronů. Je-li kvantové číslo velikosti celkového spinu formula_1, pak je multiplicita rovna formula_2. S multiplicitou úzce souvisí Hundovo pravidlo, které říká, že stavy s vyšší multiplicitou budou mít nižší energii oproti stavům se stejnými ostatními charakteristikami a s multiplicitou nižší.\n"}
{"id": "490645", "url": "https://cs.wikipedia.org/wiki?curid=490645", "title": "Alser Straße", "text": "Alser Straße\n\nAlser Straße je ulice ve středu Vídně v městských okresech Ottakring a Hernals. Probíhá mezi ulicemi Landesgerichtsstraße a Hernalser Gürtel podél hranice okresu mezi okresy Josefstadt a Alsergrund. Jméno ulice je odvozeno od potoku Alser, který je dnes součástí kanalizace.\n\nV ulici Landesgerichtstraße je silniční provoz i tramvajové linky 43 a 44 vedoucí mezi malými i většími obchody a pamětihodnostmi jako je starý AKH, dnes Kampus vídeňské univerzity s četnými labužnickými podniky, Alserským kostelem (Nejsvětější Trojice) u kláštera minoritů s bohatou knihovnou.\n\nNa západě ústí do Alser Straße silně frekventovaná zemská ulice v Rakousku, kterou je Gürtelstraße, nazývaná Vídeňáky prostě jako \"Gürtel\". Na křižovatce s Gürtelem, je stanice podzemní dráhy Alser Straße linky U6.\n\nCitovaný Alserbach byl jedním z vídeňských potoků, jehož vody často opouštěly břeh a zaplavovaly okolí. Dnes ústí Alserbach, společně s Wahringerským potokem do kanálů hlavní sběrné sítě města a končí v hlavní vídeňské čistírně.\n\nV roce 1211 je první zmínka o \"Alsaerstrazze\" jako osídleném místě před Skotskou branou. Později se jmenuje Alstergasse (1628), dříve Alstergassen (1766), Große Gasse a Alsergrund Hauptstraße. Od roku 1862 má dnešní jméno \"Alser Straße\".\n\nNynější Alser Straße byla v roce 1684 po druhém vídeňském obléhání Turky (od 15. července do 12. září 1683) stejně jako velká část předměstí zničena. Od roku 1684 se začaly stavět domy po obou stranách Alser Straße.\n\nV současné Alser Straße č. 2 byla zemská akademie dolnorakouských stavů, určená pro výchovu šlechtických synů. V roce 1688 začíná v Alser Straße výstavba bílého španělského kláštera. Roku 1784 přicházejí do kláštera Minorité. Císař Josef II. (1741-1790) přivolal šikovné minority, kteří se dříve usazovali kolem minoritského kostela v Alser Straße. Duchovní minoritů převzali blízkou všeobecnou nemocnici a později také zabrali dům po zemskou soudu. V letech 1694 až 1704 byl připojen ke klášteru Alserský kostel.\n\nCísař Leopold I. (1640-1705) upravil v roce 1693 funkci dnes staré AKH, které zřídil pro mnoho chudých a invalidních. Později několikrát rozšířeno a konečně na podnět císaře Josefa II. (1741-1790) naplánována a 16. srpna 1784 zřízena všeobecná nemocnice (dnes starý AKH), tehdy otevřel snad celosvětově moderní starobinec.\n\nVídeňský sirotčinec v ulici Alser Straße byl 1. července 1789 naplněný, když se tam chovanci přestěhovali a někteří zůstali v Gerstském dvoře. U zahájení byl osobně přítomný císař Josef II. (1741-1790). Sirotčinec poskytoval přístřeší a útulek pro děti od svobodných matek, na základě jejich osobních životních podmínek, když se nemohly o své děti postarat. Sirotčinec uchránil anonymitu matek. Po přemístění do Gerstského dvora byl dům prodán a pozemek rozparcelován. Budova stála na místě dnešních domů Alser Straße 21 a 23 a z části je dnes využita jako veřejné prostranství.\n\nRoku 1806 byl do jednoho křídla kláštera minoritů umístěn civilní dívčí penzionát. Bydlela zde děvčata – učitelky a vychovatelky. Prostory byly pro tento účel však nevhodné, zejména ložnice byly přeplněné. Také pocit, že v sousedství je sirotčinec byl nepřijatelný. Roku 1841 penzionát přesídlil do paláce Strozzi \"(florentská rodina)\" v Josefstadtu.\n\nV Alser Straße 30 žil po nějakou dobu Ludwig van Beethoven (1770-1827). Velice často měnil své adresy a jsou známy na několika místech Vídně. V Alserském kostele bylo dne 29. března 1827 požehnané jeho tělo.\n\nV Alserském předměstí sídlili četní tiskaři a vydavatelé. Roku 1805 založil Georg Ueberreuter vlastní tiskárnu v domě \"U pelikána\" (dnes Alser Straße 24). Ještě dnes se na tomto místě nachází vedení podniku Ueberreuterova nakladatelství. V době založení neměla Ueberreuterova tiskárna žádné domovní číslo. Domy byly označovány domovním znamením nad vstupními dveřmi nebo na nároží. Domovní znamení byla publikována v tzv. \"Domovním schematismu\".\n\nPřipojením obcí a předměstí v 19. století muselo se mnoho ulic nově pojmenovat kvůli zdvojenému značení (mnoho míst mělo např. ulici Kostelní apod.). Proto se rozhodlo o novém číslování ulic. Domy byly na každé ulici označeny číslem 1 vlevo a číslem 2 vpravo atd. číslované. Tento způsob číslování platí dodnes.\n\nDne 4. října 1865 byl zahájen provoz koňské dráhy od Skotské brány přes ulici Alser Straße. Vozy měly 36 míst a zpočátku dva a od roku 1879 pouze tažené jedním koněm. V trase dřívější koňky v Alser Straße jezdí dnes moderní tramvaje linek 43 a 44.\n\n\n\n"}
{"id": "490652", "url": "https://cs.wikipedia.org/wiki?curid=490652", "title": "Pekelný kopec", "text": "Pekelný kopec\n\nPekelný kopec (lidově též \"Pekelňák\") je vrch, jehož vrchol dosahuje nadmořské výšky 572 m n. m., ležící 1,5 km jižně od vesnice Kracovice, 2 km východně od vesnice Mastník a 4 km severně od vesnice Kojetice; v okrese Třebíč. Nejbližším městem je Třebíč, od jejího jižního okraje v místní části Borovina je vzdálen 2,5 km jižním směrem.\n\nNázev kopce pochází ze staré pověsti podle níž na vrcholu žil čert, který se sem dostal poté, co unikl před svatým Ivanem z jeho jeskyně ve Svatém Janu pod Skalou ve středních Čechách. V jiné pověsti vystupuje svatý Prokop, který zkrotil ďábla a potom ho odhodil, ten dopadl na Pekelný kopec.\n\nNa hlavním vrcholu se nachází rozhledna, přibližně 100 metrů severozápadně od rozhledny stojí na nižším vrcholu ve výšce 570 m n. m. kovové tee-pee Klubu českých turistů a turistická schránka s pamětním záznamovým blokem.\n\nPekelný kopec má v mapách zaneseny dva vrcholy ve výškách 570 a 566 metrů n. m. Skutečnost je taková, že existuje vrchol třetí, který dosahuje právě výšky 572 m n. m. V tomto místě dnes stojí rozhledna a pozapomenutý zaměřovaný bod ze 30. let 20. století sloužící při zaměřování agrárního projektu scelování v okolí obcí Stařeč a Mastník.\n\nNa vrcholu ležícím severněji a dosahujícím výšku 570 m n. m., který bývá v mapách označován jako \"Pekelňák\" stojí tee-pee a schránka KČT Třebíč. Stranou se nachází třetí nejnižší vrchol, se mapovou značkou kóty 566 m n. m.\n\nV létě 2014 byla na vrcholu postavena rozhledna. Konstrukce je dřevěná (modřínové dřevo) s kovovými prvky.\n\n\n"}
{"id": "490653", "url": "https://cs.wikipedia.org/wiki?curid=490653", "title": "Buková hora (Orlické hory)", "text": "Buková hora (Orlické hory)\n\nBuková hora (německy \"Buchberg\") je vrchol v České republice ležící v Orlických horách.\n\nBuková hora se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podcelku Bukovohorský hřbet.\n\nBuková hora je dominantním vrcholem na jižním zakončení Bukovohorské hornatiny i celých Orlických hor. Bukovohorská hornatina nese svůj název právě podle této hory. Hlavní hřeben hornatiny od ní vede k severu, východní svah prudce spadá do Kladské kotliny a na ostatních světových stranách se střídají prudké svahy s vybíhajícími rozsochami. Buková hora leží na území přírodního parku Suchý vrch - Buková hora.\n\nVrchol Bukové hory leží na hlavním evropském rozvodí Severního a Černého moře. Na jihozápadním svahu pramení Moravská Sázava, východní svah je odvodňován potoky tekoucími do jejího přítoku Březné. Severozápadní svah odvodňuje potok Bystřec posléze se vlévající do Tiché Orlice.\n\nVrchol Bukové hory je zalesněný, díky čemuž odtud není dobrý rozhled. Odlesněny jsou pouze dvě lyžařské sjezdovky na severozápadním svahu a jedna na východním.\n\nLesní masív Bukové hory neprotíná žádná významnější komunikace, pouze lesní cesty. Buková hora je významnou křižovatkou turistických značených tras a její svahy jsou protkány sítí tras běžkařských. Z rozcestí v nevelké vzdálenosti východně od vrcholu jsou vedeny tyto pěší trasy:\nZápadním a jižním svahem je vedena červeně značená cyklistická trasa 4071.\n\nPřímo na vrcholu se nachází radiokomunikační převáděč a nedaleko od něj severozápadním směrem dvě vrcholové stanice lyžařských vleků, které patří společně s výše zmíněnými běžkařskými trasami ke skiareálu v Čenkovicích. V roce 2010 sem byla vybudována i lanová dráha Červená Voda - Buková hora.\n\n"}
{"id": "490654", "url": "https://cs.wikipedia.org/wiki?curid=490654", "title": "Hyundai Motor Manufacturing Czech", "text": "Hyundai Motor Manufacturing Czech\n\nHyundai Motor Manufacturing Czech s.r.o. (HMMC) je společnost se sídlem v Nižních Lhotách, která byla založena 7. července 2006 a působí v průmyslové zóně Nošovice na ploše o rozloze 200 hektarů. 100% vlastníkem firmy je jihokorejská společnost Hyundai Motor Company. Celkový objem investice činí 1,12 mld. EUR.\n\nJedná se o první výrobní závod Hyundai v Evropě. Další tři závody má Hyundai v Koreji a Číně, po dvou v Indii a po jednom v USA, Turecku, Rusku a v roce 2011 byla zahájena výstavba závodu v Brazílii.\n\nZákladní části výroby v HMMC tvoří lisovna, svařovna, lakovna, finální montážní a výroba převodovek.\n\nVznik průmyslové zóny Nošovice a závodu společnosti Hyundai Motor Manufacturing Czech sahá do roku 2001, kdy záměr vzniku zóny odhlasovali zástupci Moravskoslezského kraje. V roce 2005 začala firma Hyundai hledat místo pro svou novou továrnu a vybírala také z dalších lokalit. Kromě Nošovic to byla zóna v Mošnově a v Holešově. Korejský investor vybral Nošovice, jednak kvůli blízkosti rychlostní komunikace R48, železnice a partnerského závodu Kia v Žilině, ale také kvůli poloze na úpatí Beskyd. Nájemníkem rozhodujících zemědělských pozemků v těsné blízkosti CHKO Beskydy, na kterých se měla zóna rozkládat, bylo Zemědělské družstvo vlastníků Nošovice. Někteří z vlastníků zpočátku prodej svých pozemků odmítali, kraj se proto rozhodl vyplatit všem rodinám v Nošovicích a sousedních Nižních Lhotách 100 tisíc korun jako kompenzaci za ztížené životní podmínky v průběhu výstavby závodu. Předseda vlády Jiří Paroubek mluvil v té době také o přípravě zákona, který by pro účely výstavby zóny umožňoval vyvlastnění pozemků. Po vyjednávání a nátlaku řady krajských i vládních politiků se však postupně většina vlastníků rozhodla své pozemky prodat. Poslední odolávající vlastníci své pozemky nakonec prodali až pod pohrůžkou smrti, když jim byly zaslány anonymní dopisy. Ekologický právní servis se společně s původními vlastníky pozemků zasazoval o to, aby Hyundai v Nošovicích továrnu nestavěl, ale poté, co pozemky byly vykoupeny, přistoupil na výzvu k jednání s Hyundai Motor Manufacturing Czech, Moravskoslezským krajem, CzechInvestem a Ministerstvem průmyslu a obchodu. V listopadu 2006 společně s dalšími sdruženími podepsali Deklaraci porozumění, která specifikovala závazky jednotlivých stran a měla vést ke kompenzaci negativních dopadů závodu automobilky Hyundai a také usnadnit přípravu a výstavbu závodu. Problémy při výstavbě továrny a nátlaku na jednotlivé vlastníky půdy zachycuje film Víta Klusáka \"Vše pro dobro světa a Nošovic\" (2010). Situací v obci po dostavbě automobilky se zabývá také projekt \"Nedá se svítit\" české výtvarnice Kateřiny Šedé.\n\nZákladní části výroby v Hyundai Motor Manufacturing Czech tvoří lisovna, svařovna, lakovna, montážní hala a výroba převodovek. Hyundai tvrdí, že při výstavbě závodu kladl důraz na ohleduplnost vůči životnímu prostředí, když vzrostlé stromy v areálu nebyly vykáceny, ale přemístěny na místo, kde se o ně staral tým zahradníků, a po výstavbě byly přemístěny zpět do areálu. Zachráněno tak bylo přes 1100 stromů. Celá výstavba proběhla během 18 měsíců, první pilíř byl vztyčen v dubnu 2007. Během výstavby však docházelo k opakovaného porušování zákonů: továrnu stavěl načerno, za což mu byly uděleny pokuty. Proinvestováno zde bylo přes 1,12 mld. eur. Jedná se o historicky největší zahraniční investici v České republice.\n\nV závodě se od spuštění sériové výroby v listopadu 2008 vyrábějí automobily Hyundai i30 následované verzí kombi Hyundai i30 cw. Model i30 byl vyvinut pro evropský trh v německém Rüsselsheimu. Výroba je dále soustředěna na převodovky, které Hyundai Motor Manufacturing Czech dodává i pro sesterský závod Kia v Žilině a HMMR v Rusku.\n\nV současnosti se v závodě Hyundai Motor Manufacturing Czech vedle modelů i30 a i30 cw vyrábí také Hyundai ix20 a Hyundai ix35.\n\nPlánovaná výrobní kapacita při třísměnném provozu, který byl spuštěn 19.9.2011, je 300 000 aut ročně.\n\nV květnu 2012 zaměstnávala společnost Hyundai Motor Manufacturing Czech 3 514 zaměstnanců, z nichž 96 % představovali občané České republiky.\n\nHyundai Kona Electric je první elektromobil vyráběný v ČR (od března 2020).\n\n"}
{"id": "490657", "url": "https://cs.wikipedia.org/wiki?curid=490657", "title": "Šternberk (Ledce)", "text": "Šternberk (Ledce)\n\nŠternberk je východní část vesnice Ledce u Slaného. Svůj název získal od hraběte z Martinic po jeho manželce, která pocházela z rodu Šternberků, avšak lze se setkat se i s mnohem staršími názvy, jako jsou \"Aujezdec, Újezd, Bílý Újezdec\" či \"Bílý Újezd.\" Významným se stal díky dřívějším lázním.\n\nProtéká zde Šternberský potok. Kolem rybníka Šternberk a v jeho blízké lokalitě se nachází veliký počet státem chráněných lipových alejí, které se táhnou směrem na Smečno.\n\nDlouhá staletí byl Bílý Újezdec – pojmenovaný prý po opukové, bělavé půdě polí ve vyšších polohách – jen nevýznamnou osadou, stávala zde pouze tvrz, poplužní dvůr a mlýn. Před rokem 1475 ji získal šlechtický rod z Donína, v jejichž vlastnictví zůstala až do roku 1611, kdy ji koupil Jaroslav Bořita z Martinic a připojil celý statek ke Smečnu. Poté byla tvrz neudržována. \n\nRoku 1789 byla ves přejmenována na Šternberk a už roku 1801 v těchto místech Clam-Martinicové, kteří vlastnili města a panství v okolí (Smečno a Slaný), nechali zřídit \"lázně Šternberk\" s výstavnou kolonádou. Lázně bývaly oblíbenými lázněmi Pražanů. Léčilo se zde i velké množství významných osobností, např. Karel Havlíček Borovský těsně po čtyřletém vyhnanství v jihotyrolském Brixenu, a to na doporučení doktora Podlipského (odsud se již těžce nemocen přesunul do Prahy, kde 29. července 1856 zemřel). Dále to byl filolog Josef Jungmann, který zde napsal své \"Zápisky\" (stěžuje si v nich na hanebnou češtinu tehdejších měšťanů), historik František Palacký, který si zde prohlédl Martinicův archiv ve věži na smečenském zámku, zakladatel Sokola Miroslav Tyrš, který sem vedl v 2. polovině 19. století jeden z pěších výletů pražského Sokola, nebo spisovatelka Karolina Světlá. Kromě pití a koupelí v železité vodě se léčilo dietou, pitím mléka a čokolády, tichem a odpočinkem, které působilo na zažívací systém i nervovou soustavu. Šternberk byl i díky pěknému okolí významným výletním místem – dnes je tato oblast součástí přírodního parku Džbán. \n\nNa konci 19. století však místo začalo postupně ztrácet na atraktivitě, počet hostů se rok od roku snižoval, až byly lázně před první světovou válkou zrušeny. Tvrdí se, ze část jejich popularity tehdy převzaly Poděbrady. V roce 1928 našly chátrající budovy nové využití – byla zde zřízena „Vychovatelna pro mravně vadnou mládež“. Těsně po druhé světové válce zde byl krátce domov důchodců, poté ústav sociální péče a zvláštní internátní škola. Prameny minerálních vod nadále chátraly, stejně jako bývalé lázeňské vily, divadlo v přírodě, bažantnice, lipová alej a zámecký park. V současnosti historické budovy bývalých lázní slouží jako dětský domov a budovy i okolí jsou předmětem oprav.\n\nVe šternberské lokalitě se nacházejí následující prameny železité vody:\nDále je zde ještě jeden pramen, avšak z něj už v současnosti voda vytéká jen mezi keři. Dříve byl i tento pramen upravován a zastřešen jako ostatní, ale časem toto zařízení zchátralo a dále se nerekonstruovalo. Proto se nyní tento pramen uvádí jako \"Zarostlý.\"\n\n"}
{"id": "490659", "url": "https://cs.wikipedia.org/wiki?curid=490659", "title": "Mikulovická hora", "text": "Mikulovická hora\n\nMikulovická hora je pahorek, jehož vrchol dosahuje nadmořské výšky 586 m n. m., ležící v těsném sousedství vesnice Mikulovice v okrese Třebíč. Nejbližším městem je Třebíč. Od jejího jižního okraje v místní části Borovina je vzdálen 4, 6 km jižním směrem.\n\nPahorek je patrně sopečného původu a na jeho úpatí se dříve v několika lomech těžila žula, konkrétně pak třebíčský syenit. Dnes jsou již lomy opuštěné.\n\nPod západním návrším vede železniční trať číslo 241, která se zde kříží se silnicí III/36064.\n"}
{"id": "490662", "url": "https://cs.wikipedia.org/wiki?curid=490662", "title": "Oskol", "text": "Oskol\n\nOskol ( , [Oskil]) je řeka v Kurské a Bělgorodské oblasti v Rusku a v Charkovské oblasti na Ukrajině. Je dlouhá 472 km. Povodí má rozlohu 14 800 km².\n\nPramení na Středoruské vysočině. Teče převážně na jih a na dolním toku protéká Červenooskolskou přehradou. Ústí zleva do Severního Donce (povodí Donu).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 9,5 km od ústí činí 44,2 m³/s. Zamrzá v listopadu až na začátku prosince a rozmrzá v březnu až na začátku dubna. Nejvyšších vodních stavů dosahuje od konce března do začátku května.\n\nVyužívá se k zásobování vodou. Ve vzdálenosti 12 km od ústí byla postavena Červenooskolská vodní elektrárna. Na řece leží města Staryj Oskol, Nový Oskol (Rusko), Kupjansk (Ukrajina).\n"}
{"id": "490670", "url": "https://cs.wikipedia.org/wiki?curid=490670", "title": "Mezinárodní vodstvo Asie", "text": "Mezinárodní vodstvo Asie\n\nMezinárodní vodstvo je:\n\nNíže je uveden seznam pro uložení základních informací o řekách, potocích, jezerech, rybnících, přehradních nádržích, různých říčních ramenech (slepá, ramena říčních delt) a podobně, zálivech a dalších vodních ploch, tvořících hranice mezi státy v Asii, tyto hranice protínající a vodních ploch, kterými prochází, a/nebo se jich dotýká státní hranice více států. Tento článek je volně doplnitelný seznam, umožňující rychlejší vyhledávání případně rychlou informaci o tom, že příslušný článek dosud neexistuje (pokud je daný pojem červený). Pro značný rozsah budou utvořeny ještě články Mezinárodní vodstvo Evropy, Mezinárodní vodstvo Afriky a Mezinárodní vodstvo Amerik. \nStáty, jichž se seznam týká, jsou seřazeny následovně: 1. Rusko, dále podle abecedy: 2. Abcházie 3. Afghánistán 4. Arménie 5. Ázerbájdžán 6. Bahrajn 7. Bangladéš 8. Barma 9. Bhútán 10. Brunej 11. Čínská lidová republika 12. Egypt 13. Filipíny 14. Gruzie 15. Indie 16. Indonésie 17. Irák 18. Írán 19. Izrael 20. Japonsko 21. Jemen 22. Jižní Korea 23. Jižní Osetie 24. Jordánsko 25. Kambodža 26. Katar 27. Kazachstán 28. Kuvajt 29. Kypr 30. Kyrgyzstán 31. Laos 32. Libanon 33. Malajsie 34. Maledivy 35. Mongolsko (8. Myanmar (Barma)) 36. Náhorní Karabach 37. Nepál 38. Omán 39. Pákistán 1. Rusko 40. Saúdská Arábie 41. Severní Korea 42. Singapur 43. Spojené arabské emiráty 44. Srí Lanka 45. Sýrie 46. Tádžikistán 47. Thajsko 48. Tchaj-wan 49. Turecko 50. Turkmenistán 51. Uzbekistán 52. Vietnam 53. Východní Timor. \n\nRusko sousedí v Asii s těmito státy (viz také článek Mezinárodní vodstvo Evropy): s Gruzií (a mezinárodně ne plně uznanou Abcházií), s Ázerbájdžánem, s Kazachstánem, Čínou, Mongolskem a se Severní Koreou. \n\n\n\nAfghánistán sousedí s těmito státy: s Uzbekistánem, s Tádžikistánem, s Čínou, s Pákistánem, s Íránem a s Turkmenistánem. \n\n\nBangladéš sousedí s těmito státy: s Indií (seznam viz Indie) a s Barmou.\n\nBhútán sousedí s těmito státy: s Indií (seznam viz Indie) a s Čínou (seznam viz Čína). \n\nČína sousedí s těmito státy: s Indií, s Pákistánem, s Afghánistánem (seznam viz Afghánistán), s Tádžikistánem, s Kyrgyzstánem, s Kazachstánem, s Ruskem (seznam viz Rusko), s Mongolskem, se Severní Koreou, s Vietnamem, s Laosem, s Barmou, s Bhútánem a s Nepálem. \n\n\n\n\nIndie sousedí s těmito státy: s Bangladéšem, s Barmou, s Čínou (seznam viz Čína), s Bhútánem, s Nepálem a s Pákistánem. \n\n\n\nSeverní Korea sousedí s těmito státy: s Ruskem (seznam viz Rusko), s Čínou (seznam viz Čína) a s Jižní Koreou.\n\n"}
{"id": "490671", "url": "https://cs.wikipedia.org/wiki?curid=490671", "title": "Pitbull (rapper)", "text": "Pitbull (rapper)\n\nArmando Christian Pérez, známější pod svým uměleckým jménem Pitbull (* 15. ledna 1981 Miami, Florida), je americký rapper s kubánskými kořeny, herec, moderátor, podnikatel a producent.\n\nArmando Pérez se narodil 15. ledna 1981 do rodiny kubánských přistěhovalců. Jeho rodiče se pár let po jeho narození rozvedli a byl tak vychováván především matkou Alyshou Acosta. Nějakou dobu ale též strávil v pěstounské rodině. Později jako své vzory citoval především Celii Cruz a Willyho Chirina, kteří ho nejvíce inspirovali.\n\nPečlivě si střeží své soukromí. Má šest dětí, známá jsou ale pouze jména dvou: Bryce Péreze (* 2003) a Destiny Pérez (* 2002).\n\nNa začátku své kariéry podepsal smlouvu s nahrávacím studiem TVT Records. V roce 2001 nahrál album, které však nevydal. První album, vydal v roce 2004, a to pod názvem \"MIAMI\". V roce 2005 se zúčastnil hip-hopového turné s Eminem a 50 Cent. Jeho druhé album vyšlo v roce 2006 pod názvem \"El Mariel\". Titul odkazuje na loď, která přepravovala kubánské uprchlíky na Floridu ve filmu \"Scarface\". Album věnoval svému otci, který zemřel v květnu roku 2006 na rakovinu jater.\n\nJeho třetí album vyšlo v roce 2008 a jmenovalo se \"The Boatlift\". Dne 21. prosince 2007 byl Pitbull zatčen za řízení pod vlivem alkoholu, složil 1 000 dolarů na kauci a popíral vinu. Pitbull se v roce 2008, poté, co opustil TVT Records, dostal na volnou nohu. Čtvrté album vydal v roce 2009 pod názvem \"Rebelution\". Toto album obsahovalo píseň „I Know You Want Me (Calle Ocho)“, která obsadila první příčky ve světových hitparádách. Pérez také vydal několik remixů, složených z Freestyles a populární rapové hudby. 19. srpna 2009 předalo Miami Pitbullovi jako ocenění jeho činnosti „klíč k městu“. Stalo se tak po tom, co populární hit „I Know You Want Me (Calle Ocho)“ dosáhl na 2. místo v hitparádě Billboard's Hot 100 Chart. \n\nVe svých úspěšných stopách šel dál s nejnovějším singlem „Hotel Room Service“. Vedle těchto věcí by album jako celek nemělo zůstat pozadu. Produkci si totiž na starost vzali Play-N-Skillz, Clinton Sparks a Jim Jonsin, zatímco featuring obstarají T-Pain, Akon, Lil Jon, Trick Daddy a Slim ze 112.\n\nPo velkých hitech přišel další singl, tentokrát „Give Me Everything“, na kterém hostují Ne-Yo, Afrojack a Nayer, který měl být ochutnávkou jeho nového alba \"Planet Pit\". Krátce po vydání nového alba vydal další singl „Rain Over Me“, na kterém zpívá i Marc Anthony. Tento singl se pohybuje nahoře v hitparádách na celém světě. \n\nJeho dalšími pseudonymy jsou: Mr. 305 (305 – telefonní předčíslí oblasti, kde Armando vyrostl) a Mr. Worldwide. Mnoho lidí nechápe, co znamená slovo DALE, které často používá ve svých písních. Slovo, které anglicky znamená LET'S GO.\n\nVelkým úspěchem Pitbulla je album \"Global Warming Meltdown\" z roku 2013 se singlem „Timber“ (featuring Kesha). Timber obsadil první místo v prestižním Billboard's Hot 100 Chart. Byl na prvním místě ve více než dvaceti zemích.\n\nÚspěšnost Pitbulla stoupá i co do počtu spolupráce s ostatními zpěváky. Mezi velice úspěšné se řadí „Dance Again“, „On The Floor“ a nový singl „Live it up“ s Jennifer Lopez. Nebo také „I Like It“ s Enrique Iglesias. Nejnovějším albem je \"Globalization\", na kterém je například píseň „Fireball“ s John Ryanem nebo „We Are One (Ole Ola) [The Official 2014 FIFA World Cup Song]“ (spolu s Jennifer Lopez & Claudia Leitte).\n\n\n\n\n\n\n\n\n"}
{"id": "490672", "url": "https://cs.wikipedia.org/wiki?curid=490672", "title": "Pitbull", "text": "Pitbull\n\nPitbull může být:\n\n"}
{"id": "490673", "url": "https://cs.wikipedia.org/wiki?curid=490673", "title": "Národní garda (1871)", "text": "Národní garda (1871)\n\nNárodní garda (fr. \"le Garde nationale\") byly ozbrojené složky aktivně fungující v Paříži od podzimu 1870 do konce května 1871. Garda byla vytvořena po pádu císařství v září 1870 Vládou národní obrany a jejím úkolem bylo bránit Paříž v případě, že by do ní vpadli Prusové, kteří tehdy město v rámci Francouzsko-pruské války obléhali. \n\nDo gardy se hlásilo obrovské množství lidí a jelikož lidé byli nespokojeni s antisociálními reformami pravicově-monarchistické vlády, začala NG fungovat spíše jako nepřítel Vlády než jako její nástroj, jímž původně měla být. Gardisté například chránili protivládní demonstranty. Vedení NG bylo v aktivním kontaktu se zástupci levicových stran - anarchistů, blanquistů, jakobínů a marxistů. 18. března se Vláda rozhodla NG rozpustit. Gardisté se však zmocnili vládních děl, obsadili budovy ve městě a vyhlásili Pařížskou komunu. Garda fungovala jako hlavní ozbrojená složka Komuny a nahradila policii. Její hlavní osobností byl Raoul Rigault. Národní garda byla zrušena po porážce Komuny 29. května 1871 a všichni její členové byli popraveni.\n\n"}
{"id": "490679", "url": "https://cs.wikipedia.org/wiki?curid=490679", "title": "Komár pisklavý", "text": "Komár pisklavý\n\nKomár pisklavý (\"Culex pipiens\") je patrně nejznámější druh komárů v České republice. Je řazen do řady \"Culex\". Jeho samice sají mimo jiné i krev člověka, ale v našich šířkách jsou z tohoto hlediska významnější spíše komáři rodu \"Aedes\": komár útočný (\"A. vexans\") nebo komár obecný (\"Aedes cantans\").\n\nLarvy se živí vodním organickým detritem nebo planktonem, samci sají nektar květů a samice sají krev.\n\nObecně platí, že komáři rodu \"Culex\" bývají méně nápadní, než ti řazení do rodu \"Aedes\", a jsou světle hnědě zbarvení. Dosahuje délky 0,5 cm, zadeček směřuje dolů k podložce, když však samice saje, směřuje téměř vodorovně. U samic upoutá dlouhý sosáček sloužící k příjmu krve. Určování druhu je komplikované, tento má poměrně dlouhý sosák, chlupy na tykadlech (samci více, samice méně), zadeček je pokryt šupinkami.\n\nOplodněné samičky z poslední podzimní generace se zásobí tukovým tělískem a zimu přečkávají v klidovém stavu hibernace, obvykle v sklepeních či v podzemí, kde se uchovává vlhko. Přesto jich mnoho zemře během suché zimy. V květnu se samičky probouzí a kladou vajíčka na vhodný povrch, zpravidla přímo do vody, načež se líhnou larvy. V létě množství těchto komárů kulminuje, dochází k rozmnožování a poslední generace samiček se opět připravuje na zimní stav ztuhlosti.\n\nKomár pisklavý tvoří dva poddruhy:\n\n"}
{"id": "490683", "url": "https://cs.wikipedia.org/wiki?curid=490683", "title": "Kazašská hymna", "text": "Kazašská hymna\n\nHymna Kazachstánu je píseň Менің Қазақстаным (). Státní hymnou Kazachstánu je od 6. ledna roku 2006.\n\nDo roku 1944 neměli Kazaši oficiálně schválenou státní hymnu, i když měli spoustu národních hudebních děl blízkých svému duchu, ve stejné významnosti jako hymna. Mezi nimi «Елим-ай», «Сары-арка», «Адай».\n\nV roce 1944 skladatelé Mukan Tolebajev (Мұқан Төлебаев), Evgenij Brusilovskij (Евгений Брусиловский) a Latif Chamedi (Латиф Хамеди) napsali hymnu Kazašské SSR, v níž vyjádřili odraz války, duch blížícího se vítězství, přátelství národů, pracovní nadšení, charakterizující lidi té doby. \n\nPo vyhlášení nezávislosti v roce 1991 byl začátkem roku 1992 vyhlášen konkurz na hudbu a text nové hymny Republiky Kazachstán. Ve výběrovém řízení se sešlo okolo 750 návrhů. V průběhu hodnocení veřejnost vyjádřila názor o nutnosti zachování hudby předcházející hymny, která byla blízká srdci každého Kazacha. \n\nHymna je náročné muzikálně-básnické dílo. Zpravidla se neskládá jen z melodie, velký význam má i text písně. V básnickém maratonu byli čtyři. Tři z nich, Muzafar Älimbaev, Kadir Mirzaliev a Tumanbaj Moldagaliev, byli známí básníci střední generace. K nim se připojila mladá básnířka Žadira Daribajeva.\n\nHudba: Mukan Tolebajev (Мұқан Төлебаев), Evgenij Brusilovskij (Евгений Брусиловский) a Latif Chamedidin (Латиф Хамедидің)\n\nText: Muzafar Älimbajev (Мұзафар Әлімбаев), Kadyr Myrza Äli (Қадыр Мырза Әлі), Tumanbaj Moldagaliev (Тұманбай Молдағалиев) a Žadyra Daribajevá (Жадыра Дарибаева)\n\nOd 7. ledna 2006 je hymnou Kazachstánu populární píseň napsaná ještě v roce 1956 «Мой Казахстан» () Můj Kazachstán, s menšími změnami. Protože změny v textu udělal prezident Kazachstánu Nursultan Nazarbajev, uvádí se jako autor textu.\n\nRovněž byla změněna pravidla poslechu hymny. Nyní při poslechu hymny na oficiálních obřadech obecenstvo musí vstát a přiložit dlaň pravé ruky k levé straně hrudníku.\n\nHudba skladatele Shamshi Kaldayakova na slova Žumekena Nažimedova (1956), Nursultana Nazarbajeva (2005).\n\n\n"}
{"id": "490692", "url": "https://cs.wikipedia.org/wiki?curid=490692", "title": "Žabí Majer", "text": "Žabí Majer\n\nŽabí Majer byla pražská punková skupina. Její název vychází z jména bratislavské zahrádkářské kolonie Žabí majer. Její činnost byla zahájena v roce 1999 a dodnes vydala tři alba.\n\n\n\n"}
{"id": "490699", "url": "https://cs.wikipedia.org/wiki?curid=490699", "title": "VarioLF2 plus", "text": "VarioLF2 plus\n\nVarioLF2 plus je česká dvoučlánková, částečně nízkopodlažní tramvaj vyráběná Aliancí TW Team, což je sdružení firem Pragoimex, Krnovské opravny a strojírny a VKV Praha. Prototyp, který byl vyroben v roce 2009, je provozován Dopravním podnikem Ostrava na ostravské tramvajové síti. Tramvaj LF2 plus koncepčně vychází z modelu VarioLF2, od něhož se ale zásadně liší novými podvozky, díky nimž mohla být snížena výška podlahy vysokopodlažní části vozidla.\n\nVarioLF2 plus je jednosměrné motorové tramvajové vozidlo. Jeho skříň se skládá ze dvou článků, jež jsou propojeny kloubovým mechanismem na středním podvozku. Každý z článků je navíc usazen na vlastním krajním podvozku, přičemž všechny tři jsou hnací. Konstrukce i design karoserie (od Františka Pelikána) vychází z typu VarioLF2. Do každého článku ústí dvoje dvoukřídlé výklopné dveře, u druhých a třetích dveří se ve voze nachází prostor s výškou podlahy 350 mm nad temenem kolejnice (TK). Tyto dvě nízkopodlažní částí zabírají dohromady 43 % délky vozu. Nad středním a oběma krajními podvozky je podlaha tramvaje zvednuta na hodnotu 650 mm nad TK, což je ale oproti vozu LF2 snížení o 210 mm. To bylo docíleno novou konstrukcí podvozků, které jsou označeny jako Komfort+. V tramvaji LF2 plus tak cestující musí překonat pouze jeden schod, díky čemuž zde nemuselo být instalováno přídržné zábradlí, jako ve vozech LF2. Ve výšce 650 mm nad TK se ale nachází pouze střední průchozí ulička, sedačky jsou umístěny na podestách s celkovou výškou 860 mm nad TK. V předním čele tramvaje se nachází uzavřená kabina řidiče, který vozidlo ovládá pomocí ručního řadiče. Oproti typu LF2 byl inovován řídicí pult s některými novými prvky, jako jsou např. displej s diagnostikou tramvaje a obrazem ze čtyř kamer nacházejících se v interiéru vozidla. Dle požadavku zákazníka může být řidičova kabina doplněna klimatizací.\n\nNejvětší novinkou u tramvaje VarioLF2 plus je použití nových otočných podvozků Komfort+. Jedná se o tuhý rám ve tvaru H, kolébka podvozku v jeho příčné části je hluboce prohnuta, díky čemuž mohla být snížena výška středového nosníku vozidla a tedy i výška podlahy nad podvozky. Nápravy jsou uloženy na vnějších ložiskách, nápravové převodové skříně jsou na rámu zavěšeny. Použitá kola o průměru 700 mm zapříčiňují nutnost existence podest pod sedadly (výška podlahy 860 mm nad TK). Podvozky rovněž neumožňují provoz na tratích o rozchodu kolejí 1 000 mm, využití vozů VarioLF2 plus je tedy možné pouze na rozchodech normálním (1 435 mm) a 1 524 mm .\n\nPřevodovka je pomocí kardanova hřídele spojena s trakčním motorem (na podvozku jsou dva, každý pohání jednu nápravu), jenž je z prostorových důvodů umístěn příčně. Oproti typu LF2 byly u tramvaje LF2 plus použity slabší asynchronní motory TAM 1003 C/R, což bylo vynuceno právě prostorovými podmínkami (prohnutá kolébka podvozku). Elektrická výzbroj je střídavá typu TV Europulse od firmy Cegelec. Většina komponentů výzbroje je umístěna na střeše tramvaje. Elektrický proud je z trakčního vedení odebírán polopantografem, který se nachází na střeše prvního článku.\n\nVýroba prototypu tramvaje VarioLF2 plus byla zahájena v březnu 2009, kompletní vůz byl veřejnosti poprvé představen 16. června téhož roku na veletrhu Czech Raildays. Kompletní realizace vozidla proběhla v Ústředních dílnách (ÚD) Dopravního podniku Ostrava v Martinově. Po své premiéře byla tramvaj převezena zpět do ÚD, kde proběhly statické zkoušky a následně technicko-bezpečnostní zkouška. 15. července byl zahájen zkušební provoz bez cestujících, následovaný 2. září 2009 zkušebním provozem s cestujícími. Prototyp obdržel evidenční číslo 1411 a ač je v majetku Dopravního podniku Ostrava, má atypický měděno-stříbrný nátěr a rovněž prvky v interiéru (sedadly, madla) jsou odlišné od ostatních ostravských tramvají.\n\nSpolečnost Pragoimex uspěla s typem VarioLF2 plus ve veřejné soutěži na dodávku 23 tramvají pro Dopravný podnik mesta Košice s opcí na dalších 23 kusů, smlouva byla podepsána v únoru 2014. Smluvní cena činila 1,449 milionů eur za jedno vozidlo bez DPH, zakázka byla financována z 85 % prostřednictvím Operačního programu Doprava, z 10 % ze státního rozpočtu Slovenské republiky a z 5 % městem Košice. Současně byla uzavřena smlouva na záruční a pozáruční servis tramvají po 15 let provozu s cenou 182 399,26 euro za jeden vůz bez DPH ročně. První vozidlo bylo do Košic dodáno v červnu 2014, poslední z 33 tramvají (využita opce na 10 vozů) v říjnu 2015. První čtyři tramvaje byly do pravidelného provozu na lince 3 zařazeny 1. prosince 2014. V dalších dnech se v provozu objevila i další dvě vozidla.\n\n"}
{"id": "490701", "url": "https://cs.wikipedia.org/wiki?curid=490701", "title": "Ortogonální matice", "text": "Ortogonální matice\n\nOrtogonální matice (někdy také ortonormální) je reálná čtvercová matice, jejíž transponovaná matice je současně maticí inverzní. Řádky (respektive sloupce) této matice tvoří soustavu ortonormálních vektorů. Množina všech ortogonálních matic tvoří tzv. ortogonální grupu.\n\nUvažujme matici\nkterá je ortogonální, tedy\nOznačme formula_3, její sloupce,\nZ rovnosti \nihned plyne\npřičemž formula_8 značí standardní (eukleidovský) skalární součin.\n\nTedy vektory formula_3, tj. sloupce ortogonální matice formula_10 jsou navzájem ortonormální.\n\nVzhledem k tomu, že inverzní matice formula_11 k dané matici formula_10 je určena jednoznačně a komutuje s ní, tj. platí\npak pro ortogonální matici platí\na stejnou úvahu, kterou jsme uplatnili na sloupce, můžeme zcela analogicky uplatnit i na její řádky. \n\nTedy řádky ortogonální matice formula_10 jsou také navzájem ortonormální.\n\nV současné literatuře z oblasti lineární algebry a maticových výpočtů se setkáváme převážně s názvem \"ortogonální\" matice, navzdory tomu, že její sloupce, resp. řádky, jsou \"ortonormální\".\n\nVe starší literatuře, nebo literatuře z jiných oborů (kde se s těmito maticemi setkáváme v nejrůznějších aplikacích) se můžeme z výše uvedeného důvodu setkat i názvem \"ortonormální\" matice. \n\n"}
{"id": "490704", "url": "https://cs.wikipedia.org/wiki?curid=490704", "title": "Enrique Bernoldi", "text": "Enrique Bernoldi\n\nEnrique Antônio Langue de Silvério e Bernoldi (19. října 1978, Curitiba, Brazílie) je brazilský automobilový závodník.\n\nV roce 1987 začal závodit na motokárách a vyhrál mnoho regionálních a národních titulů. V sedmnácti letech se přesunul do Evropy, kde roku 1995 začal závodit ve Formuli Alfa Boxer v Itálii, kde skončil čtvrtý. V roce 1996 vstoupil do Evropské Formule Renault a byl střídavě úspěšný, dokonce vyhrál závěrečný závod tohoto seriálu. Následující rok zvítězil v devíti závodech a stal se tak evropským mistrem. Pro rok 1997 přestoupil do britské Formule 3, kde v první sezoně skončil na páté pozici. O rok později (1998) získal druhé místo díky šesti vyhraným závodům.\n\nV letech 199 a 2000 závodil ve Formuli 3000, kde se umístil na 18. a 16. místě.\n\nV sezonách 1999 a 2000 testoval pro tým Sauber.\n\nPro rok 2001 byl jmenován druhým jezdcem týmu Arrows, kde závodil po boku zkušeného Holanďana Jose Verstappena. Nezískal žádný bod a známý se stal hlavně díky tomu, že v Grand Prix Monaka 2001 držel za sebou po 35 okruhů tehdejšího kandidáta na titul Davida Coultharda. V roce 2002 jezdil opět za Arrows až do Grand Prix Německa 2002, po které musel tým ze soutěže odstoupit z finančních důvodů.\n\nV letech 2004 a 2005 patřil Bernoldi mezi testovací jezdce tým British American Racing.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n<div style=\"float:left;\">\nSezonu 2002 zakončil ve Světové sérii Nissan, kde pokračoval i následující sezonu, kdy skončil šestý a vyhrál 2 závody. Roku 2004 skončil se ztrátou pouhých několika bodů na třetím místě.\nV sezoně 2008 startoval v USA sérii IRL i Champ Car, ale nedosáhl zde velkých úspěchů. Pro rok 2009 se přesunul do rodné Brazílie, kde jezdí ve sportovních vozech.\n\n"}
{"id": "490705", "url": "https://cs.wikipedia.org/wiki?curid=490705", "title": "Beneš Černohorský z Boskovic mladší", "text": "Beneš Černohorský z Boskovic mladší\n\nBeneš Černohorský z Boskovic mladší († 1507) byl moravský šlechtic pocházející z rodu pánů z Boskovic. \nJeho otcem byl Beneš Černohorský z Boskovic, sourozenci Beneše mladšího byli Tas Černohorský z Boskovic, Dobeš Černohorský z Boskovic, Jan Černohorský z Boskovic, Jindřich Černohorský z Boskovic starší, Markéta, Jitka, Magdaléna a Barbora. Spolu se svým bratrem Dobešem drželi po svém otci značný majetek, jehož centrum tvořil hrad Černá Hora. Roku 1483 koupili hrad Holštejn, který však vlastnili pouze 10 let.\n\nPočátkem 60. let 15. století odebral Jiří z Poděbrad a Kunštátu Boskovicům Nový hrad, který byl markraběcím zbožím a dával se v zástavu. Učinil to tak ve prospěch svého rodu pánů z Kunštátu. Za česko-uherských válek se postavil Beneš se svým bratrem Dobešem na stranu uherského krále Matyáše Korvína. Po dobytí Nového hradu Matyášovými vojsky ho zastavil uherský král zpět Černohorským z Boskovic. Bratři Beneš a Dobeš nechali poničený hrad rozebrat a vedle postavili novostavbu Nového hradu, který má nad bránou letopočet 1493. \n\nPo násilné smrti svého bratrance Jaroslava z Boskovic roku 1485, kterou měl na svědomí Matyáš Korvín, se Boskovicové od uherského krále odvrátili a Beneš mladší napadal jeho statky. V závěru svého života se věnoval správě svého panství. Zemřel roku 1507.\n\nBeneš měl se svou ženou Kateřinou z Pruskova pět dětí:\n\n\n"}
{"id": "490706", "url": "https://cs.wikipedia.org/wiki?curid=490706", "title": "Meteor (pořad)", "text": "Meteor (pořad)\n\nMeteor je populárně-vědecký magazín Českého rozhlasu, určený posluchačům od dvanácti let věku.Vysílá se pravidelně již od roku 1963. Málokterý rozhlasový pořad se může pyšnit takovou kontinuitou a zároveň takové oblibě u posluchačů jako Meteor. Premiéra je vysílána každou sobotu v 8.05 hodin na stanici Český rozhlas Dvojka (dříve \"stanice Praha\"). Do zrušení stanice Český rozhlas Leonardo (k 28.2. 2013) se pořad reprízoval rovněž tam. Autorem a dramaturgem pořadu je od ledna 2014 Petr Sobotka, který jej moderuje spolu s Kateřinou Březinovou. Hlavními zájmy pořadu jsou příroda, vesmír, technika a vztah člověka k nim. Pořad informuje o čerstvých vědeckých objevech v přírodních vědách. Jeho hlavním cílem je srozumitelné předkládání nezjednodušeného obrazu nejnovějších vědeckých pohledů na okolní svět.\n\nMyšlenka připravit nový populárně naučný pořad, který by navazoval na dřívější úspěšný týdeník Stop magazín a který by informoval srozumitelnou formou o zajímavostech a novinkách z oblasti exaktních věd, techniky, ekologie i přírody, vzešla původně již na konci roku 1961 (a později na redakční poradě v klubu Svazu novinářů na Vinohradské třídě v únoru roku 1962) z podnětu Josefa Kleibla, vedoucího Redakce vědy a techniky pro mládež HRDM. (Josef Kleibl je jeho zakladatelem a dlouholetým autorem). U kolébky tohoto nového popularizačního pořadu stál pak kromě něho také redaktor a „lovec zvuků“ Oldřich Unger a režisér a publicista Karel Pech.\n\nÚvodní pořad Meteoru odvysílala stanice Praha ve svém odpoledním programu v rámci nového školního roku (po téměř dvouleté programové přípravě) v pátek 27. září 1963 z fonotéčního pásu číslo 7282, který měl stopáž (délku) 21:42 minut. První díl autorsky připravil Oldřich Unger, který se zároveň ujal průvodního slova i režie. Inaugurační pořad se celý monotematicky věnoval speleologii. Nesl název „Horolezci v podzemí – Reportáž o zvláštnostech Chýnovské jeskyně v jižních Čechách“.\n\nVedení a přípravu Meteoru mělo na starost několik významných rozhlasových tvůrců. V letech 1963–1972 byl jeho redaktorem Oldřich Unger. V období 1972–1992 jej připravoval Josef Kleibl, který zasvětil tomuto pořadu celých 29 let ze svého rozhlasového profesního života. V šedesátých až osmdesátých letech se na programu Meteoru spolupodílel Bohumil Kolář, který vynikl zejména při přípravě kvalitních pásem a medailonků ze života proslulých i méně známých vědců a objevitelů. Trojice zakladatelů vtiskla Meteoru punc kvality, na jehož osobité kouzlo navázali v porevoluční době i jejich následovníci. V letech 1992–2006 přebral otěže naučného magazínu Ivo Budil. Krátce vedla Meteor také redaktorka a publicistka Jindra Jarošová (2006–2008). Od roku 2008 převzal žezlo odpovědného redaktora zkušený dokumentarista Marek Janáč. Od ledna 2014 se autorsky ujal Meteoru novinář, popularizátor vědy a astronom Petr Sobotka, který jej připravuje doposud. Dlouholetou a velmi pohotovou průvodkyní Meteoru byla mezi lety 1963–1999 herečka Dagmar Sedláčková (1927–2004), kterou moderátorsky doprovázel Oldřich Unger nebo Josef Kleibl či Bohumil Kolář. Na její úspěchy navazuje od roku 2008 herečka, dabingová režisérka a moderátorka Kateřina Březinová.\n\nMeteor měl štěstí také na vynikající rozhlasové režiséry. K nim patřil mimo jiné Ladislav Rybišar, Karel Weinlich, Jiřina Martínková, Jan Berger, Věra Kovaříčková či Ludvík Mühlstein. V posledních letech se na režii podíleli především Vladimír Gromov, Jaroslav Kodeš a Yvona Žertová.\n\nMeteor si po celou dobu udržuje vysoký standard odvysílaných příspěvků, což je zajištěno dlouhodobou spoluprací s renomovanými odborníky z nejrůznějších vědeckých oborů. Většina expertů pracuje na našich prestižních vysokých školách, v Akademii věd České republiky či v jiných vědeckých a kulturních institucích. Výčet pravidelných i občasných spolupracovníků Meteoru by vydal na obsáhlý encyklopedický seznam. Patří k nim - jmenujme za všechny - dr. Jiří Grygar, prof. Jaroslav Petr, fyzioložka a biochemička prof. Helena Illnerová, neuropatolog dr. František Koukolík, biochemik prof. Václav Pačes, chemik prof. Vladimír Karpenko a imunoložka prof. Blanka Říhová. Také neurofyziolog prof. František Vyskočil, ornitolog dr. Jan Hanzák a zoolog dr. Ladislav Halík, který byl dlouholetým poradcem pořadu a navrhl i strukturu zvukového archivu Meteoru. Dále geolog dr. Petr Jakeš, geofyzik dr. Jiří Mrázek, popularizátor kosmonautiky a novinář Karel Pacner, cestovatel Miloslav Stingl, zoolog a etolog prof. Zdeněk Veselovský a mnozí další. V minulosti se u mikrofonu vystřídali například významný český botanik prof. Ctibor Blattný, legendární historik umění Václav Vilém Štech, popularizátor kosmonautiky Antonín Vítek, akademik Otto Wichterle či Vojtěch Zamarovský. Připomeňme ještě další osobnosti: Karel Šiktanc, básník, textař a scenárista, nositel Ceny Jaroslava Seiferta (1989), Státní ceny za literaturu (1999), Ceny Magnesia Litera (2004), nositele medaile Za zásluhy (2010), který přispíval do Meteoru (pod pseudonymem), dále Miluše Tikalová, Miloň Čepelka (rovněž pod pseudonymem), Michal Novotný, Miroslav Bobek, Milan Bauman a další.\n\nStruktura pořadu, stopáž a vysílací časy se v celé jeho historii i současnosti několikrát změnily. Meteor nesl původně podtitul „Týdeník vědy a techniky pro mládež“. Prvních pět let se vysílal každý pátek odpoledne od 14:30 do 15:00. Od 14. září 1968 byla přesunuta jeho frekvence na sobotní jitro od 9:15-10:00 opět na vlnách stanice Praha. Byla také prodloužena jeho stopáž z třiceti minut na tři čtvrtě hodiny. Drobná úprava byla provedena i v podtitulu. Z „Týdeníku vědy a techniky pro mládež“ se stává „Populárně vědecký magazín pro mládež“. Konečně od 4. září 1971 je definitivně uváděn vždy v sobotu ráno od 8:00-8:55 na stanici Praha (dnes Dvojka Českého rozhlasu).\n\nAčkoliv byl Meteor původně zaměřen na ekologická témata a na popularizaci vědy a techniky, postupem doby se v pořadu vyprofilovalo několik oborů, o kterých Meteor pravidelně své posluchače informoval. Tyto obory můžeme rozdělit do následujících kategorií:\n\nV rámci Meteoru bylo odvysíláno také několik úspěšných programových řad, které inicioval Josef Kleibl.\n\nPravděpodobně mezi nejznámější patřila jarní řada „Hlas pro tento den“, která seznamovala posluchače s hlasovými projevy ptactva. Pořad byl uváděn v období od 21. března 1968 do 21. června téhož roku. Jako podklad pro tuto rubriku sloužil archiv hlasů a zvuků přírody, jehož základ tvořil velkorysý dar téměř pěti set nahrávek zpěvů ptáků, které Československý rozhlas obdržel od redakce Natural History Unit rádia BBC v Bristolu. Na oplátku byla na Britské ostrovy zaslána kolekce 30 nahrávek našeho ptactva, kterou zaznamenal na švýcarský magnetofon značky Nagra redaktor Oldřich Unger. Díky vstřícnosti Nicolase Crockera, ředitele BBC v Bristolu, byla zahájena také obdobná spolupráce se švédským rádiem Sveriges Radio ve Stockholmu, který zastupoval Sture Palmer. Redakce Meteoru následně obdržela zajímavou kolekci hlasů severské avifauny. Slibná kooperace s oběma rozhlasovými institucemi však skončila v době normalizace, kdy byla prohlášena za škodlivou a nežádoucí. (Dodejme, že při vytváření zvukového archivu Meteoru byly získány některé nahrávky také z Maďarska a z Polska.)\nPořad Hlas pro tento den si získal velkou oblibu. Na festivalu Rozhlasová žatva v roce 1968 získal 1. cenu, která mu umožnila pokračovat v roce 1969. Projekt pokračoval až ve druhé polovině 90. let.\n\nZvukový archiv posloužil také pro vysílání desetidílné hitparády ptačích hlasů „Šest na bidýlku“, kterou připravovali Zdeněk Svěrák a Miloň Čepelka v letech 1969–1970. Oba v roli fiktivního odborníka a redaktora komentovali nahrávky zpěvu domácích zvířat.\n\nMezi další programové řady ještě uveďme prázdninová vydání „Meteor na stezce dobrodružství“, v jehož rámci byly odvysílány autorské seriály „Dobré slovo z hlíny“ s prof. dr. Blahoslavem Hruškou o nejstarších příbězích ze sumerských hliněných tabulek. Dále „Moudrost starých Řeků“ se spisovatelem Vojtěchem Zamarovským a dvacetidílný seriál „Táborový oheň Meteoru“. V šedesátých letech Meteor také vyhlašoval výsledky středoškolské studentské soutěže „Natura semper viva“. V rubrice „První kroky“ byly zveřejňovány mimořádně zdařilé závěrečné vysokoškolské práce.\n\nMeteor se rovněž aktivně podílel na propagaci ekologického hnutí Brontosaurus. Pro popularizaci vědeckých témat byla kromě reportáží, besed a rozhovorů s vědeckými pracovníky často používána také pásma a medailonky významných vědců a objevitelů. V osmdesátých letech získaly velkou popularitu „Portréty ze staré galerie“ (1982–1989), v jejichž rámci byla odvysílána pásma a medailonky vynikajících přírodovědců minulosti.\n\nMeteor bývá ve své závěrečné části pravidelně doplněn o tzv. „koncové četby“ nebo půvabné dramatizace. Tvůrci popularizačního magazínu většinou vybírali z různých vědecko-fantastických povídek z pera známých autorů scifi literatury. Za všechny jmenujme alespoň Isaaca Asimova, Anatolije Dněprova, Konrada Fialkowského, Raye Bradburyho a další.\n\nSpisovatel Rudolf Čechura napsal pro Meteor sérii kriminálních případů s legendárním detektivem Sherlockem Holmesem, jehož nezapomenutelně ztvárnil herec Svatopluk Beneš. Častokrát se také listovalo ve vybraných kapitolách dobrodružných knih, populárně - naučné literatury či literatury faktu. Do rozhlasové podoby byly upraveny práce např. Thora Heyerdahla, Jacques-Yves Cousteau, Jamese Olivera Curwooda, Franka Dufresnea, Wolfa Buriana, A. Fiedlera, G. Schallera či Rafaela Moralese.\nÚspěch Meteoru vždy stavěl na kvalitních tvůrcích a celkové pestrosti a šíři témat. Řečeno slovy nestora rozhlasových universit a vzdělávacích pořadů dr. Josefa Branžovského. „Meteor… zůstal i v éře normalizace nejúspěšnějším a nejnápaditějším vzdělávacím pořadem, který se nepominutelně vtiskl do povědomí nejen mládeže, ale i dospělých.“1) Obsáhlá paleta oborů tohoto rozhlasového pořadu zaujme každého milovníka vědy, techniky a přírody. Vybere si snad každý. Stačí tedy jen troška imaginace a můžete se vydat s Meteorem prostřednictvím čarokrásného kouzla rozhlasových vln na objevitelské plavby do tajuplných hlubin oceánů a moří, na horskou túru za endemickými rostlinami nebo si třeba nechat vyprávět o hvězdách na nebeské klenbě.\n\nMikrofony tohoto popularizačního seriálu se také účastnily investigativního paleontologického putování po stopách dinosaurů na našem území či výzkumu ostatků hvězdáře císaře Rudolfa II Tycha de Braha. V roce 2014 se Meteor, který už vedl Petr Sobotka, podílel na akci sčítání bílých čápů pro Českou společnost ornitologickou. Spolupracoval také s Přírodovědeckou fakultou Univerzity Karlovy na sběru hlemýždě zahradního. V poslední době pomáhal monitorovat výskyt plcha velkého společně s Univerzitou Palackého v Olomouci. Velký úspěch u posluchačů zaznamenalo také první živé vysílání Meteoru v Plzni dne 2. května 2015.\n\nVzpomenout je třeba i na fiktivní reportáže. Je to občasný seriál, popularizující jevy a události z míst, kam se člověk nikdy nemůže dostat. Formou reportáže zobrazuje děj tak, jako by se odehrával právě teď. Informace vycházejí ze současného stavu vědeckého poznání o daném tématu. Na první díl \"Vznik Měsíce\" (23. 1. 2010) navázaly \"Odkud ve vesmíru je voda ve vašem těle?\" (20. 2. 2010), \"První český dinosaurus\" (23. 4. 2011), \"Proč je dobré mít (i) pomalé spermie?\" (31. 12. 2011), \"Cesta fotonu z nitra Slunce\" (10. 3. 2012) a \"Víme, co se stane v pátek 13. 4. 2029 - výjimečný úkaz viditelný okem na obloze\" (12. 4. 2014).\n\nNa pořadu se podílí přední vědečtí odborníci a popularizátoři vědy. V minulosti se k nim mimo jiné řadili Zdeněk Veselovský, Vratislav Schreiber, Jiří Mrázek či Antonín Vítek. V současnosti jdou to například Helena Illnerová, Jaroslav Petr, František Koukolík, František Vyskočil, Blanka Říhová, Václav Pačes, Jiří Grygar a mnozí další.\n\nPořad v roce 1978 inspiroval básníka Jaroslava Seiferta zveřejněním nahrávek hlasové komunikace velryb keporkaků, natočených americkými biology Rogerem Paynem a Katherine Paynovou. Zážitek Seifert včlenil do básně Píseň velryb, vydané r. 1979 ve sbírce Deštník z Piccadilly.\n\nV roce 2009 byl v rámci natáčení reportáže Meteoru v Austrálii objeven unikátní meteorit Bunburra Rockhole. Na objevu se podílel astronom Pavel Spurný. Meteor o této skutečnosti informoval jako první na světě, tři měsíce před odborným článkem v časopisu Science.\n\nV květnu a červnu 2010 pořad zorganizoval soutěž Pojmenuj opici, v níž posluchači vybrali pro primáta \"Rungwecebus kipunji\", objeveného v roce 2005 v jihozápadní Tanzanii, české jméno Paviánec kipunji. Šlo o první veřejnou soutěž tohoto druhu na světě.\n\nV Meteoru vznikl v roce 2011 populárně-naučný projekt „Stopování dinosaura“. Představil objev teprve druhé dinosauří stopy na území ČR – na chodníku Botanické zahrady v Praze-Troji. V rámci projektu vznikla první 3D populárně-naučná publikace v České republice.\n\nKoncem června 2011 Meteor jako první informoval o nálezu dalších dvou dinosauřích kostí z českého území. Šlo o starší nálezy z okolí Holubic u Kralup a Srnojed u Pardubic, uložené v depozitářích Národního muzea. Nový průzkum paleontologa Borise Ekrta, inspirovaný popularizační akcí „Stopování dinosaura“ odhalil, že jde o kosterní pozůstatky teplokrevných dinosaurů, kteří na našem území žili před 100 miliony let v případě první kosti a před 88,5 miliony let v případě druhé nalezené kosti.\n\nDne 19. května 2012 Meteor jako první sdělovací prostředek na světě zveřejnil informaci o nalezení meteoritů z unikátního bolidu Benešov. Informaci doprovodil rok natáčenou reportáží z hledání meteoritů, které jsou prvními meteority s rodokmenem na světě, nalezenými 20 let po fotografickém\nDlouholetý přínos pořadu Meteor pro popularizaci vědy byl několikrát oceněn vědeckými a profesními spolky. Učená společnost České republiky předala v roce 2014 na svém jubilejním XX. valném shromáždění v pražském Karolinu všem vedoucím redaktorům pořadu Meteor čestná uznání za mimořádně úspěšnou a prospěšnou práci při popularizaci vědy, a to zejména mezi mládeží. Nejlepším měřítkem kvality pořadu je jeho dlouholetá vysoká posluchačská základna. Ostatně při poslechu Meteoru se nechal inspirovat i nositel Nobelovy ceny za literaturu básník Jaroslav Seifert, který pod dojmem „zpěvu“ majestátních keporkaků složil báseň Píseň velryb, (Deštník z Piccadilly, Československý spisovatel 1979, s.85.) Je to pravděpodobně první případ, kdy se laureát Nobelovy ceny přihlásil k rozhlasovému pořadu jako ke zdroji své inspirace.\n\nJosef Branžovský: Tradice rozhlasových vzdělávacích pořadů. In: Rozhlasová práce, č. 2, ročník XVII, Praha 1993, str. 11.\nDokumentační zdroje Československého a Českého rozhlasu.\n\n"}
{"id": "490707", "url": "https://cs.wikipedia.org/wiki?curid=490707", "title": "Klášter Marienstern", "text": "Klášter Marienstern\n\nKlášter Marienstern (hornolužickosrbsky \"Marijina Hwězda\") je ženský cisterciácký klášter v Panschwitz-Kuckau (\"Pančicy-Kukow\") v Horní Lužici .\n\nKlášter byl založený roku 1248 pány z Kamence. V listině z 13. října 1248 byly klášteru věnovány příjmy z fary a špitálu v Kamenci a o dva roky později přijal konvent cisterciáckou řeholi a vizitačním klášterem se stal klášter Altzella.\n\nRoku 1264 se klášter dostal pod ochranu braniborských vévodů Jana II. a Oty III., kteří klášter osvobodili od všech daní a služeb a nadali jej vlastní soudní pravomocí. Konvent podporoval od jeho založení až do své smrti Bernard z Kamence, jeden ze zakladatelů, významný duchovní na panovnickém dvoře vratislavského vévody a poté českého krále. Jeho zásluhou vznikl iluminovaný Lekcionář Arnolda Míšeňského určený přímo pro mariensternský klášter.\n\nSoučástí současného řádového života sester je péče o mentálně postižené dívky. Od roku 2004 platí pro zaměstnance kláštera kontroverzní zákaz používání lužické srbštiny v přítomnosti postižených. Ten prosadila abatyše Benedikta Wawrikec, která se narodila v Nowé Jaseńce a je sama lužickosrbské národnosti.\n\n"}
{"id": "490709", "url": "https://cs.wikipedia.org/wiki?curid=490709", "title": "Johann Martin Abele", "text": "Johann Martin Abele\n\nJohann Martin von Abele (31. března 1753 Darmstadt – 3. září 1805 Ulm) byl německý publicista a historik.\n\nAbele studoval práva a v roce 1778 promoval na univerzitě v Göttingenu. Následně zde také přednášel, ale již v roce 1779 se stal zástupcem města Kempten. Tento úřad zastával spolu s dalšími až do sjednocení města s Kurpfalz-Bayern (1802). V roce 1791 byl Abele císařem Leopoldem II. povýšen do šlechtického stavu a v roce 1798 byl jmenován dvorním radou. V Kemptenu provozoval tiskárnu a knihkupectví; vedle novin „Neueste Weltbegebenheiten, von einem Weltbürger“ a různých časopisů zde také tiskl vlastní knihy. Po roce 1802 zastával několik úřadů v nové samosprávě.\n\n"}
{"id": "490716", "url": "https://cs.wikipedia.org/wiki?curid=490716", "title": "Šalomoun z Frýdku", "text": "Šalomoun z Frýdku\n\nŠalomoun z Frýdku (polsky \"Salomon z Frydku\") († okolo 1266) byl římskokatolický duchovní.\n\nZastával úřad arcijáhna v Krakově a vynikal v řečnictví. Roku 1267 byl členem poselstva, které se vydalo za papežem Klementem IV., aby vyjednalo kanonizaci svaté Hedviky.\n\n"}
{"id": "490717", "url": "https://cs.wikipedia.org/wiki?curid=490717", "title": "Dobeš Černohorský z Boskovic", "text": "Dobeš Černohorský z Boskovic\n\nDobeš Černohorský z Boskovic († 1493) byl moravský šlechtic pocházející z rodu pánů z Boskovic. \n\nJeho otcem byl Beneš Černohorský z Boskovic, sourozenci Dobeše byli Tas Černohorský z Boskovic, olomoucký biskup, Beneš Černohorský z Boskovic mladší, Jan Černohorský z Boskovic, Jindřich Černohorský z Boskovic starší, Markéta, Jitka, Magdaléna a Barbora. Spolu se svým bratrem Benešem drželi po svém otci značný majetek, jehož centrum tvořil hrad Černá Hora. Roku 1483 koupili hrad Holštejn, který však vlastnili pouze 10 let.\n\nPočátkem 60. let 15. století odebral Jiří z Poděbrad a Kunštátu Boskovicům Nový hrad, který byl markraběcím zbožím a dával se v zástavu. Učinil to tak ve prospěch svého rodu pánů z Kunštátu. Za česko-uherských válek se postavil Dobeš se svým bratrem Benešem na stranu uherského krále Matyáše Korvína. Dobeš velel jeho pověstné černé rotě, s níž 12. února 1469 dobyl hrad Špilberk. Po dobytí Nového hradu Matyášovými vojsky roku 1470 ho zastavil uherský král zpět Černohorským z Boskovic. Bratři Beneš a Dobeš nechali poničený hrad rozebrat a vedle postavili novostavbu Nového hradu, který má nad bránou letopočet 1493. \n\nPo smrti násilné svého bratrance Jaroslava z Boskovic počátkem roku 1485, kterou měl na svědomí Matyáš Korvín, se Boskovicové od uherského krále odvrátili a Dobeš se přidal na stranu císaře Fridricha, který už poněkolikáté válčil s Matyášem. Vojsko, kterému velel Dobeš, dobylo 1. června 1485 Vídeň a císař Fridrich učinil Dobeše svým nejvyšším vojevůdcem. Ve svých diplomatických službách ho ponechal i po skončení bojů po Matyášově smrti. Dobeš se vrátil na Moravu až roku 1492, kde spravoval s bratrem Benešem své statky. Zemřel 20. prosince 1493 ve Vídni. \n\nDobeš zemřel bez mužského potomka, měl se svou ženou Hedvikou z Rožmberka tři dcery: Annu, Bohunku a Johanku.\n\n\n"}
{"id": "490728", "url": "https://cs.wikipedia.org/wiki?curid=490728", "title": "Jan Černohorský z Boskovic", "text": "Jan Černohorský z Boskovic\n\nJan Černohorský z Boskovic († 1473) byl moravský šlechtic pocházející z rodu pánů z Boskovic. \n\nJeho otcem byl Beneš Černohorský z Boskovic, sourozenci Jana Černohorského byli Tas Černohorský z Boskovic, olmoucký biskup, Beneš Černohorský z Boskovic mladší, Dobeš Černohorský z Boskovic, Jindřich Černohorský z Boskovic starší, Markéta, Jitka, Magdaléna a Barbora. \n\nPo zvolení Jiřího z Poděbrad a Kunštátu českým králem stál pevně za ním a byl mu věrný až do roku 1467. Poté se však pod hrozbou papežské klatby a vyobcováním z církve postavil Jiřímu na odpor. Měl za úkol obsadit město Brno. První plán na obsazení města byl prozrazen a Janovi se podařilo Brno i hrad Špilberk obsadit až koncem července roku 1467. Tím si vydobyl přízeň u krále Matyáše Korvína, který vedl v česko-uherských válkách s Jiřím z Poděbrad boj o trůn. Ze svého úspěchu se však neradoval dlouho. Proti Brnu vytáhlo vojsko moravského zemského hejtmana Viktorína z Poděbrad, které posádku Jana z Boskovic přemohlo a vypudilo. \n\nJan z Boskovic se díky svým věrným službám stal později nejvyšším kancléřem krále Matyáše. Zemřel bezdětný roku 1473. \n\n\n"}
{"id": "490729", "url": "https://cs.wikipedia.org/wiki?curid=490729", "title": "Kshullak", "text": "Kshullak\n\nKshullak (či kshullaka, lit. malý či mladý) je mladý mnich Digambar Jain. Kshullak je občas přiřazován k titulu Varni, když jsou zaneprázdnění studiemi či učením. Mnichové řádu, k němuž Kshullakové náleží, se vyskytovali ve starověké Indii - šlo o poustevníky a posly Džinismu, Šramany a učení mnichů Digambar Jain.\n\nDobře známí kshullakové zahrnují:\n\n\nDigambar Jain Shravaka na nejvyšší hodnosti jedenácté pratimy je buď kushllaka nebo ailaka. Je pouze o stupeň pod řádným mnichem muni. Jak se má chovat je předepsáno v Vasunandi Shravakachara a Lati Samhita. Kshullaka nosí bederní roušku (kaupina) a bílou obdélníkovou látku jako zábal. Ailak používá pouze bederní pás. Kshullaka může žít v domě, nebo může být poutníkem. Může jíst potraviny z dlaní, nebo z misky. Jí jednou denně. Může žebrat u jednoho domu, nebo u několika z nich.\n\nKshullaka může držet yajnopavita a Shikha. V tradici Jain je Narada muni považován za mnicha kshullaka Jain.\n\nMěsto Kolhapur v Maharashtrě bylo také kdysi známé jako Kshullakapur, díky přítomnosti velkého počtu mnichů Jain během vlády Shilahara.\n\n"}
{"id": "490730", "url": "https://cs.wikipedia.org/wiki?curid=490730", "title": "Lauf (hrad)", "text": "Lauf (hrad)\n\nHrad Lauf () je středověký hrad v městečku Lauf an der Pegnitz nedaleko Norimberku v Německu. Německé jméno je odvozeno od dochované sochy svatého Václava na fasádě vstupní věže s bránou. Hrad měl původně strážní funkci, nechal jej vybudovat císař Karel IV. roku 1356 na Říšské cestě mezi Prahou a Norimberkem na rozvalinách staršího štaufského hradu. Dominantou hradu je erbovní sál se znakovou galerií objevenou roku 1934. Pod vrstvou staré malby se skrývalo 112 erbů Českého království. Je to nejvzácnější sbírka česko-moravsko-slezské heraldiky.\n\nMěsto Lauf zakoupil Karel IV. roku 1353 od falcké větve Wittelsbachů společně s dalšími místy, jež tvořila celek zvaný Česká Falc nebo později Nové Čechy (\"Neuböhmen\"), začleněný od r. 1355 do zač. 15. století do svazku zemí České koruny. Karel provázel nákup horečnou stavební činností a jedním z výsledků této aktivity je právě hrad v Laufu, postavený na místě staršího hradu. Hradní kaple byla zasvěcena sv. Václavovi a jako demonstrace moci českého krále byla vyzdobena erbovní síň. Hrad začal sloužit k ubytování císařského dvora na cestách až roku 1361 po zmíněných přestavbách.\n\nRoku 1373 postoupil Karel IV. hrad spolu s částí České Falce Otovi V. Bavorskému. Jednalo se o součást dohody z 15. srpna 1373, v níž se Ota, v této době braniborský markrabě, jménem rodu Wittelsbachů vzdal nároků na Braniborské markrabství (které Karel IV. následně téhož roku volně přidružil k České koruně a novým markrabětem jmenoval svého syna Václava) výměnou za 200 tisíc zlatých a rozsáhlé nemovitosti včetně hradu Lauf.\n\n"}
{"id": "490733", "url": "https://cs.wikipedia.org/wiki?curid=490733", "title": "SK Žabovřesky Brno (orientační běh)", "text": "SK Žabovřesky Brno (orientační běh)\n\nSK Žabovřesky Brno je český klub orientačního běhu. \n\nJeho počátky se datují mezi roky 1975 a 1980. Od svého založení střídal výsledkově silnější léta s těmi slabšími, ale zejména v posledních letech se pevně usadil mezi nejúspěšnějšími kluby v České republice. Základna klubu je v brněnské čtvrti Žabovřesky, kde sdílí halu mimo jiné s basketbalovým oddílem Basket Žabiny Brno. Oddílovými barvami jsou červená a černá. Klubovým maskotem je žabka, která také zdobí záda červeno-černo-bílých oddílových dresů.\n\n\nNa domácí scéně získal klub 22 mistrovských medailí v OB a 8 přidal v MTBO.\n\nLukáš Barták, Soňa Beržinská, Tomáš Bořil, Pavel Brlica, Paľo Bukovac, Tomáš Dlabaja, Daniel Hájek, Kateřina Chromá, Adam Chromý, Eva Kabáthová, Matěj Klusáček, Martin Mazúr, Věra Mádlová, Miloš Nykodým, Jan Palas, Kateřina Pracná, Zdeněk Rajnošek, Mikuláš Šabo, Adéla Štěpánská, Eduard Štěrbák, Martin Tišnovský, Markéta Uhnavá, Jakub Zimmermann, Štěpán Zimmermann, Libor Zřídkaveselý, Hana Hlavová, Jindra Hlavová, Markéta Tesařová, Magdaléna Tužilová.\n\n"}
{"id": "490745", "url": "https://cs.wikipedia.org/wiki?curid=490745", "title": "Václav z Boskovic", "text": "Václav z Boskovic\n\nVáclav mladší z Boskovic († 1482), zvaný též Vaněk, byl moravský šlechtic z rodu pánů z Boskovic. \n\nJeho rodiči byli Vaněk Černohorský z Boskovic mladší a Johanka z Vlašimi. Václav se poprvé v písemných pramenech uvádí roku 1465, kdy po svém otci převzal rodové sídlo v Boskovicích. Za ženu si vzal Kunku (Kunhutu, Kateřinu) z Kravař a ze Strážnice, se kterou vyženil panství v Račicích. Vlastnil také dům v Brně. Byl povýšen na nejvyššího komorníka olomouckého soudu a působil i ve funkci zemského hejtmana. \n\nVaněk z Boskovic měl se svou manželkou Kunkou z Kravař a ze Strážnice tyto potomky:\n\nVaněk z Boskovic zemřel v roce 1482 a pochován byl v minoritském kostele v Brně. \n\n\n"}
{"id": "490746", "url": "https://cs.wikipedia.org/wiki?curid=490746", "title": "Árpád Tóth", "text": "Árpád Tóth\n\nÁrpád Tóth (14. dubna 1886 – 7. listopadu 1928) byl maďarský básník a překladatel.\n\nStudoval němčinu a maďarštinu na univerzitě v Budapešti, v roce 1907 začal v časopisech (především ve slavném modernistickém časopise \"Nyugat\") publikovat své první básně a divadelní kritiky. Od roku 1913 se živil jako domácí učitel, žil velmi chudě, jeho bídné podmínky ještě zhoršila jeho tuberkulóza, která si vyžadovala hospitalisaci v sanatoriu. V krátkém období revoluční vlády po první světové válce získal důležité místo sekretáře Vörösmartské akademie, ale po pádu vlády ztratil místo a nemohl si najít nové. Byl velmi významným lyrikem okruhu kolem časopisu Nyugat, k jeho typickým tématům patří rezignace a pomíjivost štěstí. Byl vynikajícím překladatelem, především z angličtiny a francouzštiny, přeložil mnoho klasických děl těchto literatur (mj. John Keats, Charles Baudelaire).\n\n\n"}
{"id": "490749", "url": "https://cs.wikipedia.org/wiki?curid=490749", "title": "Ondřej Pavelec", "text": "Ondřej Pavelec\n\nOndřej Pavelec (* 31. srpna 1987 Kladno) je bývalý český profesionální hokejový brankář. V Severní Americe hrál od roku 2005, v NHL působil převážně v klubech Atlanta Thrashers a Winnipeg Jets. V roce 2018 ukončil svoji kariéru.\n\nVe vstupním draftu 2005 CHL byl vybrán v prvním kole týmem Cape Breton Screaming Eagles (QMJHL). Hrál zde dvě sezóny a pomohl klubu dostat se do semifinále v sezóně 2006/2007. Pavelec byl obsazen do prvního All-Star teamu v obou sezónách, a také dvakrát vyhrál Jacques Plante Trophy (trofej pro gólmana s nejmenším průměrem obdržených gólů v sezóně), čímž se stal čtvrtým gólmanem, kterému se to povedlo. Jako nováček si odnesl také Raymond Legacé Trophy a RDS Trophy, která byla přidělena nejlépe bránícímu nováčkovi a druhá za nováčka roku. Jeho výkony byly velmi vyrovnané v průběhu obou sezón, s průměrem 2,51 obdržené branky na zápas a s úspěšností 92,9 % v sezóně 2005/2006 a v další sezóně 2006/2007 s průměrem 2,25 obdržené branky na zápas a s úspěšností 90,8 %. Pavelec byl druhá volba Atlanty Thrashers v draftu 2005 (celkově 41.).\nV roce 2007 podepsal kontrakt s Thrashers. Ve finále Západní konference AHL 18. května 2008 Pavelec udržel čisté konto ve druhém zápase série proti Torontu Marlies, zápas skončil 5:0. Série nakonec skončila 4:1 pro Chicago Wolves. Chicago Wolves následně porazili Wilkes-Barre/Scranton Penguins ve finálové sérii 4:2 a vyhráli Calder Cup. Pavelec jako třetí gólman v historii soutěže vychytal v rámci playoff maximálně možný počet 16 vítězství, od té doby na to navázal pouze Michal Neuvirth.\n\nSvůj první zápas v NHL odehrál 20. října 2007 proti Tampa Bay Lightning a jeho první vítězství bylo také proti Tampě Bay 3. listopadu 2007. Po devíti zápasech v sezóně 2008/2009 za Chicago Wolves byl povolán zpět do NHL kvůli zranění Kariho Lehtonena. Natrvalo se usídlil v brance Thrashers, kde se pravidelně střídal s Johanem Hedbergem. Svoje první čisté konto v NHL udržel dne 13. listopadu 2009 v zápase proti Los Angeles Kings, zápas skončil vítězstvím Thrashers 7:0. Druhé čisté konto udržel dne 24. listopadu v zápase proti Detroit Red Wings, Thrashers vyhráli 2:0. Před sezonou 2010/2011 Trashers vyměnili Johana Hedberga do New Jersey Devils. Místo něho přišel Chris Mason ze St. Louis Blues, avšak Pavelec byl jmenován jasnou jedničkou. Při prvním startu 8. října 2010 zkolaboval a ztratil vědomí během zápasu proti Washington Capitals. Byl na nosítkách převezen do nemocnice. Mezitím Thrashers vyhráli 4:2. Lékaři provedli desítky vyšetření, ale nic závažného nezjistili. Propuštěn z nemocnice byl 11. října 2010 a 30. října 2010 se znovu postavil do brány proti St. Louis Blues. Po návratu se mu podařilo došplhat na pozici 2. nejlepšího brankáře NHL a dosáhl rekordního počtu vítězství, když vyhrál 6 zápasů v řadě a celkem 8 z 10 utkání. Během sezóny byl vyhlášen jednou 3. hvězdou utkání, sedmkrát 2. hvězdou utkání a sedmkrát 1. hvězdou utkání. Dne 31. května společnost True North Sports and Entertainment oznámila, že se klub Atlanta Thrashers bude stěhovat do Winnipegu a po 15 letech se znovuzrodí klub Winnipeg Jets. To, že si Winnipeg nechá původní jméno „Jets“, bylo oznámeno na speciálním draftu v Minnesotě. Zároveň se klub stal sedmým kanadským klubem v NHL. V první sezóně s Winnipegem Jets byl během sezóny vyhlášen čtyřikrát 3. hvězdou utkání, desetkrát 2. hvězdou utkání a šestkrát 1. hvězdou utkání. Na konci sezóny vyhrál cenu Three Stars Award. Byl oceněn díky své solidní hře a skvělým zákrokům a také díky tomu, že byl ve dvanácti případech vyhlášen hvězdou domácích utkání, z toho pětkrát první hvězdou. Dne 25. června 2012 podepsal Pavelec s Winnipegem Jets nový pětiletý kontrakt, který mu přinese 19,5 milionů dolarů. Na začátku sezony 2012–2013 nastupoval při výluce NHL za tým Bílí tygři Liberec, za který odchytal 14 utkání. Působil zde od konce září do listopadové reprezentační pauzy. Poté se vydal do zámoří, kde se chtěl připravovat na další ročník NHL, avšak výluka stále pokračovala, a proto podepsal smlouvu na 6 zápasů s finským týmem Pelicans Lahti, hrajícím v nejvyšší finské hokejové soutěži (SM-liiga). V té době tam působil i Pavelcův kamarád Radek Smoleňák. Pavelec se také stihl v reprezentačním dresu zúčastnit listopadového Karjala Cupu ve Finsku, kde ovládl brankářské statistiky, i prosincového Channel One Cupu v Rusku.\n\nSezóna 2014/2015 byla pro Pavelce zatím nejlepší sezónou v jeho kariéře v NHL, především podle čísel. Měl úspěšnost zákroků 92 %, 2,28 obdržených gólů za zápas a 5 čistých kont, v žádné sezóně předtím nevychytal tolik čistých kont. V této sezóně se také poprvé po přestěhování z Atlanty podařilo Winnipegu Jets postoupit do vyřazovacích bojů. Play-off se vrátilo do města po dlouhých 19 letech, zároveň s tím se vrátila také tradice white out, která vznikla právě ve Winnipegu. Pavelec měl velký podíl na postupu týmu do vyřazovacích bojů, když v březnu a dubnu z 13 odehraných zápasů vyhrál 9 utkání, pouze 3 prohrál a jednou prohrál na nájezdy. Zároveň vytvořil rekord v rámci týmu Winnipeg Jets, a to tím, že udržel třikrát po sobě čisté konto a neinkasoval gól po dobu 187 minut a 5 sekund. Jets vypadli v play-off už v prvním kole, když prohráli v sérii s týmem Anaheim Ducks 0:4 na zápasy.\n\nV sezóně 2015/2016 stihl Pavelec odchytat během podzimu pouze 15 utkání. Na vině bylo zranění kolene, které si přivodil 21. listopadu 2015 v zápase proti Arizoně Coyotes, a to po kolizi s Shanem Doanem. Předpokládaný návrat Pavelce do branky byl někdy v průběhu ledna 2016, a proto byl mezitím povolán z farmy Connor Hellebuyck. Avšak nakonec byl Pavelec aktivován z listiny zraněných hráčů až 12. února a Hellebuyck byl tak poslán zpět do Manitoby Moose. Po sezoně 2016/2017 mu ale Winnipeg novou smlouvu nenabídl, a tak se na rok upsal New York Rangers, kde dělal dvojku Henriku Lunqvistovi. Po skončení ročníku 2017/2018 zůstal bez angažmá. Dne 20. září 2018 oznámil konec hokejové kariéry, a to i přesto, že byl o něj zájem o české extralize nebo v KHL.\n\nOd 17 let pravidelně oblékal dres mládežnických výběrů, byl jedničkou na Mistrovství světa do 18 let 2005 v Plzni a Českých Budějovicích, kde tým skončil po prohrané bronzové bitvě proti Švédsku na čtvrtém místě. Pavelec v základní části tohoto turnaje inkasoval pouze šest gólů ve čtyřech zápasech a to mu bilanci ještě notně pokazil smolný duel se Spojenými státy. V roce 2006 na Mistrovství světa juniorů byl pouze jako náhradník. V roce 2007 nastoupil na Mistrovství světa dvacetiletých, kde česká reprezentace získala 5. místo.\n\nJeho premiéra v seniorském týmu české reprezentace se uskutečnila 29. dubna 2010 na LG Hockey Games ve Švédsku. Český tým tento zápas proti Švédsku vyhrál až po samostatných nájezdech, kde Pavelec neinkasoval ani jeden gól. Po skončení turnaje byl Pavelec vyhlášen nejlepším brankářem turnaje a byl obsazen do All-Star-Teamu. Jako dvojka se objevil po boku Tomáše Vokouna na Mistrovství světa 2010, kde odchytal jeden zápas proti Norsku. Roli jedničky si vyzkoušel o rok později na Mistrovství světa 2011 na Slovensku. Umístil se na třetím místě v hodnocení nejlepších brankářů turnaje s 1,88 gólů na zápas a úspěšností zákroků 93,93 %. Na tomto turnaji si také připsal 2 čistá konta, v zápase proti Dánsku český výběr zvítězil 6:0 a ve čtvrtfinálovém zápase Česko zvítězilo proti kádru USA 4:0. Zachytal si také na Mistrovství světa 2013, které se konalo ve Finsku a Švédsku. Česko na tomto turnaji skončilo ve čtvrtfinále, kde podlehlo švýcarské hokejové reprezentaci 1:2. V roce 2015 se zúčastnil domácího mistrovství v Praze a Ostravě. Na tomto turnaji začínal jako dvojka, avšak ve druhém zápase proti Lotyšsku střídal Alexandra Saláka a do konce mistrovství ho do branky už nepustil. Česko skončilo na turnaji na čtvrtém místě, když v souboji o bronzové medaile prohrálo s hokejovým výběrem USA 0:3.\n\nPavelec se také zúčastnil Zimních olympijských her 2010, které se konaly v kanadském Vancouveru. Tam plnil roli dvojky po boku Tomáše Vokouna. V roce 2014 ho Alois Hadamczik nominoval na zimní olympiádu v Soči, kde sice první zápas proti Švédsku odseděl pouze na tribuně, ale následně odchytal všechny zbylé zápasy českého výběru proti Lotyšsku, Švýcarsku, Slovensku a čtvrtfinále proti USA, kterému Česko podlehlo 2:5 a skončilo tak opět bez medaile.\n\n\n\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "490751", "url": "https://cs.wikipedia.org/wiki?curid=490751", "title": "Kozoroh 1", "text": "Kozoroh 1\n\nKozoroh 1 je filmový thriller o falšovaném přistání na Marsu z roku 1978. Scénář napsal a film režíroval Peter Hyams.\n\nDěj je umístěn do 70. let 20. století a jde o první misi s posádkou na Mars. NASA a Dr. James Kelloway (Hal Holbrook) ví, že vadný systém podpory života znemožňuje úspěšný let, a tak se z politických a finančních důvodů rozhodnou zfalšovat přistání na Marsu namísto zrušení mise.\n\nNěkolik minut před startem je posádka lodi přesunuta na starou opuštěnou základnu letectva v poušti. Televize vysílá start podle plánu, ale veřejnost si není vědoma, že loď (Kozoroh 1) letí bez posádky.\n\nNa základně jsou astronauti informováni o podvodu. Astronauté podvod odmítnou, ale úřady je přinutí prostřednictvím hrozby jejich rodinám. Astronauté zůstanou v zajetí několik měsíců a nafilmují fingované přistání na Marsu. Že se jedná o podvod, je známo pouze několika zasvěceným úředníkům. Technik Elliot Whittier (Robert Walden) narazí na bizarní technickou anomálii, jelikož signál přenosu posádky zachytí na Zemi dříve, než dorazí telemetrie z lodi. Je touto anomálií zmaten a chce věc vyšetřit, jeho vedoucí to ale odmítne. Whittier tuto anomálii sdělí svému příteli, novináři Robertu Caulfieldovi (Elliott Gould) v baru. Později technik Whittier záhadně zmizí. \n\nCaulfield zjišťuje, že všechny důkazy života jeho přítele byly odstraněny, a začne prošetřovat misi na Mars. Vláda se Caulfielda pokusí zabít, ale novinář přežije. Mezitím na základně astronauté zjišťují, že se jich kvůli udržení tajemství vláda rozhodne zbavit. Ve chvíli, kdy záchranný modul shoří během návratu na Zemi při průletu atmosférou, jsou prohlášeni za mrtvé. Astronauté se pokusí o útěk, aby dokázali, že jde o podvod. Pokusí se z pouště dostat zpátky do civilizace a jsou přitom pronásledováni vrtulníky.\n\nNa konci je Brubaker jediný člen posádky, kterému se podaří uniknout. Willis a Walker jsou chyceni a pravděpodobně zavražděni. Caulfieldovo vyšetřování ho vede do pouště, kde najde vojenskou základnu a s pomocí pilota (Telly Savalas) zachrání Brubakera předtím, než ho vrtulníky chytnou nebo zabijí.\n\nFilm skončí odhalením podvodu ve chvíli, kdy se Brubaker dostane na pohřební obřad kosmonautů za živého televizního přenosu a před tucty na pohřbu přítomných svědků.\n\nOdborná kritika vyčítala tvůrcům filmu chyby – pohyb jako na Měsíci či domluva se Zemí bez zpoždění ze vzdálenosti. Pro nespornou napínavost jej diváci přijali dobře. \n\n"}
{"id": "490752", "url": "https://cs.wikipedia.org/wiki?curid=490752", "title": "Jaroslav z Boskovic", "text": "Jaroslav z Boskovic\n\nJaroslav z Boskovic († 1485) byl moravský šlechtic pocházející z rodu pánů z Boskovic. \n\nJeho otcem byl Václav z Boskovic, zvaný též jako Vaněk, matkou byla Kunka z Kravař a ze Strážnice. První písemná zmínka o Jaroslavovi pochází z roku 1452. Při vypuknutí česko-uherských válek se Boskovicové postavili na stranu uherského krále Matyáše Korvína. Jaroslav z Boskovic zde učinil obrovskou kariéru a stal se z něj Matyášův tajný rada a kancléř. Světlou budoucnost mu překazila dělová koule, která vletěla do stanu krále Matyáše při obléhání hradu Ebersdorfu v lednu roku 1485. \n\nJaroslav byl nařčen ze zrady, mučen a krátce na to ve Vídni popraven. Zemřel bez potomků.\n\n"}
{"id": "490753", "url": "https://cs.wikipedia.org/wiki?curid=490753", "title": "Sibiřský chanát", "text": "Sibiřský chanát\n\nSibiřský chanát (tatarsky Sıbır Chanlığı), historicky též zvaný Turanský chanát, byl stát s turkicko-mongolskou vládnoucí elitou na území jihozápadní Sibiře v 15: a 16. století. Vznikl jako jeden z mnoha tatarských chanátů po rozpadu Zlaté hordy a zanikl po anexi Ruskem . Hlavním sídlem bylo opevněné město Isker (též Sibir nebo Kašlik), na soutoku Irtyše a říčky Sibirky.\n\nSibiřský chanát vládl nad etnicky různorodým obyvatelstvem, sestávajícím z turkických Sibiřských Tatarů a Baškirů a vedle toho Chantů, Mansů a Selkupů, hovořících jazyky uralské skupiny. Jeho porážka Jermakem Timofejevičem v bitvě na Čuvašově mysu roku 1582 znamenala počátek ruské expanze na Sibiř.\n\nSibiřský chanát spravovali \"mirzové\" (perské slovo označující knížete nebo vojenského velitele), pocházející z různých domorodých kmenů. Vládli volně spojeným državám, které všechny nominálně podléhaly \"chánovi\" Tjumeně a Sibiře. Vedli také chánova vojska do boje.\n\nStátním náboženstvím chanátu byl islám, víra jeho vládce. V Tjumeni i v Sibiři byly vybudovány honosné mešity, paláce a hradby. Je známo, že vrchní imámové a muftíové Sibiřského chanátu měli jistý vliv i v Povolží a dokonce i v Samarkandu. Chanát byl nejsevernějším historicky doloženým muslimským státem; jeho území sahalo až Severnímu ledovému oceánu.\n\nSibiřský chanát a s ním moderní město Tjumeň vznikly pravděpodobně mezi lety 1405 a 1428, v době úpadku někdejšího Čingischánova impéria. Původ zakladatele jménem Taibuga není jasný. Sídlem prvních chánů bylo město Čimki-Tura poblíž místa, kde Rusové založili r. 1586 pevnost Tjumeň poté, co po porážce chanátu Jermakovými kozáky bylo město zničeno nebo opuštěno.\n\nNa vládu nad chanátem si činili nárok také přímí potomci Čingischánova syna Šajbana, z nichž Ibak Chán porazil a zabil Taibugova vnuka Mara. K restauraci Taibugovců došlo, když Marův vnuk Muhammad porazil a zabil Ibaka cca roku 1493. Muhammad se rozhodl opustit Čimki-Turu a založil na Irtyši nové hlavní město Iskar (Sibir). Nakrátko se stal i chánem v Kazani (1496).\n\nDobytí Kazaně Rusy r. 1552 vedlo taibugovského chána Jadigara ke snaze navázat přátelské vztahy s Moskvou. V cestě mu však stál vnuk Šajbanovce Ibaka Küčüm. Boje v letech 1556-1563 skončily Jadigarovou smrtí a Küčüm se stal chánem. \n\nKüčüm usiloval obrátit Sibiřské Tatary, převážně šamanisty, na islám. Jeho rozhodnutí napadnout stroganovské obchodní stanice vyprovokovalo expedici, kterou proti chanátu vyslali Stroganovové, složenou z 540 donských kozáků a tří set jejich vlastních ozbrojenců, pod vedením kozáka Jermaka. Ten Küčümovo vojsko porazil roku 1582 v bitvě na Čuvašově mysu a ještě téhož roku vstoupili kozáci do Iskaru. Küčüm doplnil svoje vojsko, roku 1584 zabil v bitvě Jermaka a znovu ovládl Sibir.\n\nV následujících čtrnácti letech však Rusové chanát zvolna dobyli. V roce 1598 byl Küčüm poražen na březích Obu a donucen uprchnout na území Nogajců. Jeho vláda skončila.\n\n\n\n"}
{"id": "490756", "url": "https://cs.wikipedia.org/wiki?curid=490756", "title": "Klášter Neuzelle", "text": "Klášter Neuzelle\n\nKlášter Neuzelle je cisterciácký klášter na hranicích Dolní Lužice a Braniborska.\n\nKlášter byl založen roku 1268 míšeňským markrabětem Jindřichem Jasným a jako prvotní konvent byli povoláni mniši z kláštera Altzella. Základ klášterního majetku poskytl fundátor a jeho vdova Alžběta z Maltitz. Roku 1303 však oblast připadla Askáncům. Poté v polovině 14. století zde krátce vládli Wittelsbachové a po nich nastoupili Lucemburkové.\n\nDne 1. března 1396 v klášteře náhle zemřel mladý vévoda Jan Zhořelecký – mladší nevlastní bratr českého krále Václava IV. Soudobé historické prameny neskrývají podezření, že byl otráven – podezření přitom padlo na moravského markraběte Jošta (J. Spěváček); není však možno vyloučit, že v pozadí předpokládané vraždy byl sám Václav IV., který Jana koncem ledna 1396 zbavil úřadu zemského hejtmana Českého království. A tak se z domnělého útočiště v lucemburských dynastických sporech klášter stal pro Jana Zhořeleckého místem nenadálého skonu.\n\n\n"}
{"id": "490759", "url": "https://cs.wikipedia.org/wiki?curid=490759", "title": "Zwolle", "text": "Zwolle\n\nZwolle je město v Nizozemsku. Je hlavním městem provincie Overijssel. Nachází se 120 km severovýchodně od Amsterdamu na soutoku řek Vechte a IJssel.\n\nArcheologické nálezy na území města ukazují na osídlení místa už v době neolitu a doby bronzové. První písemná zmínka pochází z roku 1040. 1230 získalo sídlo městská práva, 1438 tržní právo. Největší rozkvět zažilo město v 15. století, po roce 1550 nastal úpadek až do zavedení železnice v roce 1890.\n\n\n\nÚzemím města prochází dálnice Rijksweg 28 a železniční trať Amsterdam/Utrecht – Meppel – Groningen/Leeuwarden.\n\n\n"}
{"id": "490761", "url": "https://cs.wikipedia.org/wiki?curid=490761", "title": "Něnci", "text": "Něnci\n\nNěnci (rusky: \"Ненцы\") jsou malá etnická skupina v Rusku. V roce 2002 se k této národnosti přihlásilo 41 302 lidí. V širším smyslu sem patří i Enci. Starší název pro Něnce žijící u Obu je Samojedi/Samodijci (slovo má ale i jiné významy, viz heslo Samojedi) a pro Něnce žijící u Jeniseje je Jurakové.\nK prvním kontaktům mezi Něnci a Rusy došlo už na konci 11. století, ale k intenzivnějším stykům došlo až v důsledku ruské kolonizace Sibiře a severu v 16. století, kdy Rusové na území Něnců začali stavět pevnosti (např. Obdorsk, Surgut, Mangazeja, Turuchansk) a vybírat daně. Něnci nemají nic společného s Němci nebo Německem.\n\nNěnci tradičně obývají severozápad Sibiře a nejzazší severovýchod evropského Ruska od poloostrova Jamalu po poloostrov Tajmyr. Malá část Něnců žije i na souostroví Nová země. Jejich jazykem je něnečtina.\n\nPodle způsobu života se Něnci dělí na tundrové Něnce, jichž je většina a menší skupinu lesních Něnců, žijících na dolním Obu. Tundroví Něnci byli tradičně kočovnými pastevci sobů, případně lovci divokých sobů, naproti tomu pro lesní Něnce měl větší význam lov kožešinové zvěře a rybolov. Při chovu sobů Něnci používají pastevecké psy, sobí laně se většinou nedojí a sobi nejsou nikdy používáni k jízdě.\n\nTradičním obydlím je kuželovitý stan čum (něnecky \"mja\"), v létě pokrytý pláštěm z březové kůry (nebo v současné době i celtou) a v zimě sobími kožešinami. Dalším druhem staveb jsou zásobárny na kůlech, do nichž se ukládá jídlo (zejména sušené maso a ryby), ale i kožešiny.\n\nTradiční oděv se nazývá \"malica\" a je to dlouhá bunda z jedné nebo dvou vrstev sobí kožešiny, často s přišitou kapucí. K ní se nosily kožené kalhoty a kožené nebo kožešinové boty (\"torbazy\" nebo \"pimy\"), které se často šily z kožešiny sobích nohou nebo z kůže tuleňů a medvědů. Do nich se v zimě pro lepší tepelnou izolaci nosily vložky z mechu nebo sena. Oděv měl u obou pohlaví podobný střih. Zejména ženský oděv byl bohatě zdobený nášivkami z jinak zbarvených kožešin, někdy i měděným kováním, kousky perleti nebo skleněnými korálky. Dnes jej Něnci nosí už pouze v zimním období, v létě dávají přednost evropskému oděvu.\n\nDopravním prostředkem jsou saně zvané \"narty\" tažené soby, na nichž v minulosti jezdili po bažinaté tundře i v létě. Lovci, zejména u lesních něnců, jezdili v zimě na lyžích, které mohly být podbité \"tuleními\" pásy (častěji ale ze sobí kožešiny) - \"choba lamba\" nebo celodřevěné \"pjaj lamba\". V blízkosti řek vyráběli Něnci také dlabané loďky.\n\nZákladní potravinou Něnců je sobí maso, které se jí syrové, mražené, vařené nebo sušené. Dále se jedí vnitřnosti, krev, tuk, ryby. Rostlinnou stravu zastupují hlavně bobule, případně oddenky, výhonky a nať tundrových rostlin, jako je krvavec toten, mochna nebo lžičník. Pod vlivem Rusů se Něnci naučili péct placky a pít čaj. Těsto na placky bývá často zadělané sobí krví a tukem či mozkem.\n\nTradičním náboženstvím byl šamanismus, založený na dualistické kosmologii. Nejvyššími božstvy jsou dobrý nebeský bůh \"Num\" a jeho syn, zlý vládce podzemního světa \"Nga\". Uctívaná byla také Ja Nebia, bohyně země, plodnosti a žen. Mimoto uctívají i různé dobré (\"Tadebciu\") a zlé (\"Ngyleka\") místní duchy. Bohům a duchům přinášeli oběti, někdy i krvavé ve formě sobů. Od 19. století byli vystaveni christianizaci, ujal se u nich především kult svatého Mikuláše, jehož dodnes uctívají, často zároveň s původními duchy. Šamani byli zpravidla muži. Stejně jako jinde na Sibiři, používají rámový buben - \"penzer\", který však nebývá zdobený malbou. Šamanský plášť nebyl tak významný jako např. u Evenků a Jakutů, nejdůležitější součástí šamanského oděvu je čepice s kovovými zdobami, často ve tvaru paroží. Mezi uctívaná zvířata patřil sob, orel, u lesních Něnců především medvěd hnědý.\n"}
{"id": "490763", "url": "https://cs.wikipedia.org/wiki?curid=490763", "title": "Bloomberg Businessweek", "text": "Bloomberg Businessweek\n\nBusinessWeek je týdenní byznysový časopis publikovaný společností McGraw-Hill. \n\nPrvní číslo vyšlo roku 1929 (jako The Business Week) ve správě Malcolma Muira, jež byl v té době prezidentem McGraw-Hill Publishing company. (Před rokem 1929 se jmenovala \"System\", zveřejněná mimo Chicago Archem W. Shawem, prvním vydavatelem \"Harvard Business Review\".)\n\nNejdůležitější konkurenti v kategorii národního byznysového časopisu jsou \"Fortune\" a \"Forbes\", které vycházejí každé dva týdny.\n\nOd roku 1975 bylo vytvořeno více reklamních stránek ročně než na kterýkoli jiný časopis v USA, a v polovině roku 1990 jich v oběhu bylo více než jeden milion po celém světě.\n\n\"BusinessWeek\" zlevnil svá anglická a asijská vydání roku 2005. 7. Prosince 2005 tisková zpráva vydaná společností McGraw-Hill uvedla, že se společnost rozhodla pro celosvětové vydání místo poskytování samostatných místních.\n\n"}
{"id": "490768", "url": "https://cs.wikipedia.org/wiki?curid=490768", "title": "Sally Pearsonová", "text": "Sally Pearsonová\n\nSally Pearsonová, rozená Sally McLellanová (* 19. září 1986 Sydney) je bývalá australská atletka, olympijská vítězka a dvojnásobná mistryně světa, která se specializovala na krátké sprinty a překážkové běhy. \n\nV roce 2011 se na světovém šampionátu v Tegu stala mistryní světa v běhu 100 metrů překážek. V témže roce se stala vítězkou v anketě Atlet světa. V roce 2012 se stala v Istanbulu halovou mistryní světa v běhu 60 metrů překážek a na LOH 2012 vyhrála běh na 100 m překážek.\n\nPrvní velký úspěch zaznamenala v roce 2003 na mistrovství světa do 17 let v kanadském Sherbrooke, kde získala zlatou medaili na stovce s překážkami. O rok později doběhla čtvrtá na juniorském mistrovství světa v Grossetu. Na témže šampionátu však vybojovala bronzovou medaili v běhu na 100 metrů. Na světovém šampionátu v Ósace 2007 se představila v obou disciplínách, ale skončila shodně v semifinálových bězích.\n\nReprezentovala na letních olympijských hrách v Pekingu, kde ve finále běhu na 100 metrů překážek proběhla cílem v čase 12,64. Stejný čas zaběhla také Kanaďanka Priscilla Lopesová-Schliepová. Cílová fotografie rozhodla, že stříbro nakonec získala australská překážkářka. Na mistrovství světa v Berlíně 2009 se umístila na pátém místě, její čas měl hodnotu 12,70.\n\nV roce 2011 vybojovala na MS v atletice v jihokorejském Tegu zlatou medaili v novém osobním rekordu 12,28 s, čímž vytvořila nový rekord šampionátu. Za světovým rekordem Bulharky Jordanky Donkovové zaostala o sedm setin sekundy. Na tomto mistrovství startovala i ve štafetě na 4×100 metrů, avšak australské kvarteto vypadlo v rozběhu. O rok později zvítězila v této disciplíně na olympiádě v Londýně.\n\nV britské metropoli v roce 2017 získala svůj druhý titul mistryně světa v běhu na 100 metrů překážek.\n\nV bězích na 100 m, 200 m a 100 m překážek je několikanásobnou mistryní Austrálie.\n\nV srpnu 2019 ukončila sportovní kariéru.\n\n\n"}
{"id": "490790", "url": "https://cs.wikipedia.org/wiki?curid=490790", "title": "ECN", "text": "ECN\n\nZkratka (značka) ECN může znamenat: \n\n"}
{"id": "490794", "url": "https://cs.wikipedia.org/wiki?curid=490794", "title": "Oldřich Trnavský z Boskovic", "text": "Oldřich Trnavský z Boskovic\n\nOldřich Trnavský z Boskovic († 1500) byl moravský šlechtic z rodu pánů z Boskovic. \nJeho otcem byl Václav z Boskovic, zvaný též jako Vaněk, matkou byla Kunka z Kravař a ze Strážnice. Byl dvakrát ženatý, měl za ženu Elišku z Janovic a po její smrti Kateřinu ze Sovince. Po svém otci zdědil hrad Cimburk a Městečko Trnávku a stal se zakladatelem trnavsko-bučovické větve rodu pánů z Boskovic. Zemřel roku 1500.\n\n\nPozn. Alois Šembera v literatuře uvádí, že se jednalo o děti Oldřichova bratra Arkleba, který však byl bezdětný.\n\n\n"}
{"id": "490798", "url": "https://cs.wikipedia.org/wiki?curid=490798", "title": "Pivot Stickfigure Animator", "text": "Pivot Stickfigure Animator\n\nPivot Stickfigure Animator (zkráceně Pivot) je nástroj na tvorbu animací pomocí stickmanů.\nVytvořenou animaci lze uložit jako \"piv\" soubor, GIF animaci a AVI video, nebo lze vyexportovat jednotlivé snímky.\nProgram obsahuje také jednoduchý editor vlastních stickmanů, které lze uložit jako \"stk\" soubor.\n\nTato verze měla mnoho chyb omezení – byl pouze jeden typ \"stickmana\" a animace se dala exportovat pouze do GIF\n\nDruhá verze pivotu. Zde byl již přidán \"Stickman Builder\", který umožňuje vytvořit si vlastního panáčka (\"stickmana\"),\nkteří se ukládají do formátu STK. Také byly opraveny některé chyby, a do animačního menu byla přidána tlačítka.\n\nK této verzi byl přidán již instalační balíček a také jedinečné ikony formátu .PIV a .STK a možnost načíst JPEG obrázek\nVerze 2.2.6 opravila drobné chyby a opravila instalaci.\nMnoho lidí tuto verzi považuje za stabilní.\nPivot 2.2.7 přinesl jen několik oprav a verze se v podstatě neliší.\nTato verze vyšla v betě k testování a unikla z neoficiálních zdrojů. Několik funkcí výrazně zlepšila a pár přidala. Vylepšilo se rozhraní s novými ikonami a změněn výchozí \"stickman\". Nové možnosti umožňovali importovat jakýkoli obrázek jako sprite a dalo se sním pohybovat v animaci. Dále jste mohli mít více než jedno pozadí a také se PIV animací ukládala i rychlost přehrávání obrázků.\nMěla však také hodně chyb, když chtěl uživatel například uložit animaci do AVI formátu, zobrazila se chybová hláška: Tato funkce ještě není připravena.\nVerze se nikdy nedočkala konce Bety.\n\nK 30. září 2012, Peter Bone vytvořil na Facebooku stránku s názvem \"Pivot Animator\"\n\nVe verzi je několik změn\nZde máte nějaké pro příklad:\nOficiální beta verze byla vypuštěna dne 2. ledna 2013.\nPS: Tato verze má oficiální češtinu kterou si nainstalujete přímo s Pivotem\n\n"}
{"id": "490801", "url": "https://cs.wikipedia.org/wiki?curid=490801", "title": "Jurij Borzakovskij", "text": "Jurij Borzakovskij\n\nJurij Michajlovič Borzakovskij ( ; * 12. dubna 1981, Kratovo, Moskevská oblast) je ruský atlet, jehož hlavní disciplínou je běh na 800 metrů.\n\nV roce 2004 se stal v Athénách olympijským vítězem. Je halovým mistrem světa a dvojnásobným halovým mistrem Evropy. Je také juniorským mistrem Evropy z roku 1999.\n\n27. ledna 2001 zaběhl v německém Karlsruhe osmistovku v čase 1:44,15. Tento čas je dodnes třetím nejlepším výkonem na této trati v hale v celé historii. Rychleji v hale běžel jen dánský atlet Wilson Kipketer, který na halovém MS 1997 v Paříži vytvořil světový rekord v rozběhu a ve finále vlastní rekord vylepšil na 1:42,67.\n\nNa Mistrovství světa v atletice 2009 v Berlíně doběhl ve finále v čase 1:45,57 na 4. místě.\n\n"}
{"id": "490804", "url": "https://cs.wikipedia.org/wiki?curid=490804", "title": "Fakulta financí a účetnictví Vysoké školy ekonomické", "text": "Fakulta financí a účetnictví Vysoké školy ekonomické\n\nFakulta financí a účetnictví (FFÚ, F1) je fakulta Vysoké školy ekonomické v Praze (VŠE). Vznikla 1. července 1991 z původních dvou kateder Vysoké školy ekonomické, Katedry financí a úvěru a Katedry účetnictví, celek poté dotvořila Katedra pedagogiky.\n\nPosláním fakulty je poskytovat \"univerzitní vzdělání\", \"rozvíjet vědecko-výzkumnou činnost\", dále pak provádět \"habilitační řízení\" a \"jmenovat profesory\". Fakulta také rozvíjí spolupráci s jinými univerzitami, státními institucemi, či podnikatelskými subjekty. Fakulta dále podporuje program \"celoživotního vzdělávání\". V současné době na FFÚ pracuje kolem 80 akademických pracovníků a studuje zhruba 2 500 studentů.\n\nKatedra bankovnictví a pojišťovnictví zajišťuje výuku předmětů zaměřujících se na oblast komerčního bankovnictví, finanční matematiky, finančních trhů a burz, investičních analýz, životního a majetkového pojištění a matematických metod využívaných ve finanční ekonomii.\n\nKatedra spojuje teorii s praxí ve spolupráci s významnými finančními institucemi.\n\nSoučástí katedry je i vědecko-výzkumná činnost zabývající se řízením rizik komerčních bank, investičních bank a pojišťoven a oceňováním bankovních, investičních a pojistných produktů.\n\nKatedra didaktiky ekonomických předmětů je orientována na výuku oboru učitelství. Nese s sebou tradici už od počátku existence VŠE, od roku 1953. Předností tohoto studia je, že umožňuje sloučit exaktní ekonomické studium s humanisticky zaměřeným studiem pedagogiky a psychologie a získat tak zároveň dvě profesní kvalifikace - ekonomickou a současně pedagogickou.\n\nAbsolventi oboru se uplatňují jako učitelé odborných ekonomických předmětů na SŠ, jako ředitelé, učitelé VOŠ. Není výjimkou, že absolventi nachází své místo ve výzkumu a veřejné správě.\nNa katedře působí v současnosti jedenáct kvalifikovaných pracovníků:\n\nJelikož Katedra didaktiky ekonomických předmětů spadá pod fakultu financí, je oboru zajištěno odborné a kvalitní zázemí z hlediska výuky předmětu účetnictví. Tento předmět je klíčovým předmětem na obchodních akademiích.\n\nVysokou úroveň pracoviště také potvrzuje to, že katedře byla schválena akreditace doktorského studijního programu a akreditace habilitačního řízení.\n\nKatedra financí a oceňování podniku vznikla 1. ledna 1991 pod jménem katedra financí podniku. Přejmenována byla až 1. září 2000. Katedra se specializuje na dva tematické okruhy - \"finanční management podnikatelských subjektů\" a \"oceňování podniku a jeho majetku\".\n\n\"Bakalářský stupeň studia\" - na tomto stupni studia je především zajišťován celoškolský předmět Finance podniku, dále také Finanční analýza a plánování. Vyučuje také předmět Oceňování podniku I pro obor Účetnictví.\n\n\"Magisterský stupeň studia\" - vyučuje celofakultní předmět Investiční řízení a dlouhodobé financování, dále je garantem hlavní specializace Finance a oceňování podniku, a také vedlejší specializace Oceňování podniku a jeho majetku.\n\n\"Doktorský stupeň studia\" - výuka probíhá v rámci oboru Účetnictví a finanční řízení podniku, se stejnojmenným předmětem Finanční řízení podniku.\n\nKatedra také vypisuje kurz celoživotního vzdělávání Finanční management podniku.\n\nKatedra finančního účetnictví a auditingu má dlouhou a bohatou historii. Vznikla v roce 1990 rozdělením tehdejší katedry účetnictví. Řadí se mezi nejpočetnější katedry školy, jelikož obsahuje téměř 30 stálých pracovníků a spolupracuje s celou řadou externích pracovníků, díky nimž je výuka na vysoké odborné a specializační úrovni.\n\nZastřešuje dva základní celoškolsky povinné předměty účetnictví (bakalářský stupeň). Na magisterském stupni je garantem hlavní specializace Účetnictví a finanční řízení podniku. Vedle povinných předmětů katedra nabízí více než 35 volitelných předmětů.\n\nKatedra každoročně pořádá pedagogické konference zaměřené na problematiku středoškolského a vysokoškolského účetnictví.\nKatedra v roce 1990 obnovila spolupráci s katedrou účtovníctva Ekonomické univerzity Bratislava. Katedra je aktivním členem Evropské účetní asociace a to už od roku 1989. V dubnu roku 2004 byla katedra (spolu s katedrou manažerského účetnictví, katedrou financí a oceňování podniku) pověřena Evropskou účetní asociací (European accounting Association) pořádáním 27. výročního kongresu EAA. Kongresu se zúčastnilo více než 1300 účastníků, včetně mezinárodních hostů.\n\nDalšími aktivitami katedry jsou kurzy celoživotního vzdělávání v oblasti účetnictví a auditingu.\n\nKatedra měnové teorie a politiky se zaměřuje na oblast peněžní teorie a centrálního bankovnictví. Zajišťuje výuku praktických a institucionálních aspektů v podobě specializovaných předmětů. Samozřejmostí katedry je výuka na všech třech stupních studia na VŠE.\n\n\"Bakalářský stupeň studia\" – katedra zajišťuje výuku (společně s katedrou bankovnictví a pojišťovnictví) celoškolsky povinného předmětu Finanční teorie, politika a instituce. Tento předmět se zaměřuje na základní problematiku obsahující témata jako např. emise peněz v ekonomice, úroková míra, cenné papíry, činnost centrální banky a obchodních bank, měnové kursy, platební bilance aj. Vše je prakticky zaměřeno na Českou republiku a Evropskou unii.\n\nKatedra také vyučuje fakultně povinné předměty Měnová teorie a politika a Mezinárodní finance. Předmět Měnová teorie a politika vysvětluje význam peněz a centrální banky v tržní ekonomice. Druhý předmět Mezinárodní finance se zajímá o témata spojená s problematikou měnového kursu, platební bilance, devizového trhu a devizových operací, rezerv, pozice a rizika.\n\n\"Magisterský stupeň studia\" - všechny studijní plány mají oborově povinné předměty Mezinárodní monetární ekonomie (zaměření na složité otázky měnové teorie a politiky centrální banky), Monetární makroanalýza a Burzovní obchody.\n\nVelice žádaná vedlejší specializace Peněžní ekonomie a bankovnictví je zabezpečována katedrou měnové teorie a politiky společně s katedrou bankovnictví a pojišťovnictví. Díky dobrým možnostem uplatnění se v praxi, je mezi studenty VŠE, tak populární.\n\n\"Doktorský stupeň studia\" - katedra zajišťuje výuku oborově povinného předmětu Monetární ekonomie – empirické modely. Tento model se zaměřuje na vztah měnové a fiskální politiky, autonomii měnové politiky v malé ekonomice, modely měnového kursu, nabídky peněz a poptávky po penězích, a problémy spojené s úrokovou mírou, inflací a rovnováhou na peněžním trhu. Problematika konvergenčního procesu v oblasti inflace a reálného důchodu v domácí a zahraniční měně je rovněž součástí předmětu. Mezi volitelně předměty patří např. předmět Matematické metody ve financích.\n\nKatedra manažerského účetnictví je vědecko-výzkumné a pedagogické pracoviště. Díky své ucelené koncepci informační podpory manažerského řízení („účetního“ vidění světa) je známé celé odborné veřejnosti. Katedra je garantem výuky předmětů Finanční účetnictví a Manažerské účetnictví. Velkým přínosem pro studenty je významné podílení se katedry na vzdělání před vstupem do profese a na přípravě zkouškových zadání na Komoře auditorů.\n\nKatedra má své zástupce v dvou nejvyšších orgánech Svazu účetních – \"Výbor pro odborné zkoušky a vzdělávání Komory auditorů\" a \"Komitét pro certifikaci a vzdělávání\". Dále má své zástupce v redakční radě časopisu Účetnictví a odborného časopisu Verlag Dashofer. Katedra se také podílí na tvorbě legislativních norem (připomínkovou formou), zejména zákona o účetnictví a zákona o auditorech.\n\nKatedra veřejných financí je druhá největší katedra Fakulty financí a účetnictví. Vznikla spojením části bývalé Katedry financí a úvěru a Katedry veřejné ekonomiky. Dnes je jednou z klíčových akademických pracovišť, která svým zaměřením pokrývá širokou problematiku veřejných financí a neprivátní ekonomiky.\n\nKatedra se zaměřuje na relativně rozsáhlý okruh témat s makro i mikroekonomickými prvky. Katedra zajišťuje celoškolsky povinný kurz Finanční teorie, instituce a trhy zabývající se profilovými ekonomikami v rámci veřejného sektoru, problematikou veřejných zakázek a programového financování a rovněž daňovou teorií, politikou, zdaněním a daňovým právem.\n\nKatedra vyučuje kurzy v bakalářském a navazujícím magisterském studijním programu a pravidelně otevírá dvě vedlejší specializace – Daně v podnikání a Management veřejné podpory projektů. Garantuje bakalářský a navazující magisterský studijní program Zdanění a daňová politika. Poskytuje taktéž výuku v doktorských studijních programech.\n\nStandardní délka studia je 3 roky, absolventi poté získávají titul bakalář (Bc.). Studijní program probíhá v rámci pěti studijních oborů:\n\nStandardní délka studia je 2 roky, absolventi poté získávají titul inženýr (Ing.). Studium probíhá v rámci hlavních a vedlejších specializací:\nOd září 2015 fakulta přijímá studenty také do placeného studijního programu \"Master in Finance and Accounting\" vyučovaného v angličtině, v rámci kterého je možné získat během jednoho studia dva diplomy (Double Degree), a to na základě smlouvy s Université catholique de Louvain (UCL–LSM).\n\nStandardní délka studia je 3 roky, absolventi poté získávají titul doktor – Ph.D. Doktorské studium probíhá v rámci pěti oborů:\n\nStudium je specializováno pro podmínky \"tržního hospodářství.\" Studenti jsou obeznámeni s problematikou \"peněžních soustav\", \"bankovnictví\", \"pojišťovnictví\", \"státního i místních rozpočtů\", \"veřejných a podnikových financí\", dále získávají znalosti z účetnictví a analýz finančních výkazů. Absolventi se uplatňují v bankovních institucích, či ve všech institucích soustavy veřejných financí (ministerstva, finanční úřady, finanční orgány měst a obcí a finanční útvary firem).\n\nAbsolvent tohoto oboru získává poznatky z \"teorie účetnictví, z nákladového a manažerského účetnictví, z národní a mezinárodní praxe finančního účetnictví a výkaznictví,\" dále pak z \"finančních analýz a finančního řízení\" podnikatelských i nepodnikatelských subjektů. Absolventi jsou připraveni na výkon funkcí ve finančním a manažerském účetnictví (podnikatele jednotlivce, osobní nebo kapitálové společnosti, nevýdělečné organizace a jiné subjekty), dále pro funkce v oblasti vnitřní kontroly, daní a prověřování účetní závěrky.\n\nStudenti získávají přehled v \"ekonomických problematikách\", mají dostatečně podrobný pohled na problematiku produktů \"komerčního bankovnictví, kapitálových trhů a pojistných produktů.\" Studenti dále získávají znalosti o fungování finančního systému, jeho regulaci a roli centrální banky. Cílem studia je připravit absolventy, kteří budou prakticky ovládat finanční produkty, kteří se budou orientovat ve fungování domácího i mezinárodního finančního trhu a budou schopni analyzovat možnosti a dopady regulačních a měnověpolitických opatření na ekonomické subjekty. Dále budou disponovat dostatečným teoretickým základem pro pokračování v magisterském navazujícím studiu, ale také schopností samostatně analyzovat finanční trh.\n\nTento obor připravuje odborníky zaměřené na \"daňovou problematiku\". Na studenty je kladen důraz, aby prakticky zvládli daňovou problematiku v hospodářské praxi České republiky. Absolvent oboru je schopen vykonávat odbornou práci na finančních úřadech.\n\nAbsolvent tohoto oboru získává znalosti \"ekonomických předmětů, základů psychologie, obecné i speciální pedagogiky\" a základní znalosti didaktik ekonomických předmětů potřebných pro budoucí pedagogickou praxi. Absolventi jsou připraveni k vyučování v prakticky orientovaných ekonomických předmětech, k výuce písemné a elektronické komunikace, k lektorské činnosti ve všech formách podnikového vzdělávání (např. v personalistice),a k lektorské činnosti vyučování informatiky.\n\n\n"}
{"id": "490806", "url": "https://cs.wikipedia.org/wiki?curid=490806", "title": "Vrchlický", "text": "Vrchlický\n\nPříjmení Vrchlický nosí více různých osobností:\n\n"}
{"id": "490810", "url": "https://cs.wikipedia.org/wiki?curid=490810", "title": "Revo Uninstaller", "text": "Revo Uninstaller\n\nRevo Uninstaller vyvinula společnost VS Revo Group. Revo Uninstaller je freeware aplikace, navržena pro úplné odstranění aplikace z PC. Poslední verze programu byla vydána 26. března 2018.\n\nRevo Uninstaller podporuje 39 jazyků včetně češtiny, slovenštiny a dalších. Aplikace umí pracovat také v modu Přenosný program.\n\n\nProgram byl navržen jako doplněk \"Windows Přidat nebo odebrat programy\", který v PC zanechává zbytečné složky a záznamy v registrech.\n\nPo zapnutí aplikace, začne program hledat všechny programy, které jsou nainstalované v PC. Pokud program nenajde aplikaci, kterou si přejeme odstranit, pomůže nám k tomu funkce \"Vyhledávací režim\". Pomocí této funkce najdeme program manuálně a máme stejné možnosti jako v programu. Při odstraňování aplikací máme na výběr ze čtyř možností od jednoduchého odstranění na úrovni \"Windows Přidat nebo odebrat programy\" až po nejdůkladnější prohledání registrů i celého HDD a odstraní aplikaci tak důkladně \"jako\" by v PC nikdy nebyla. Po vybrání ze čtyř možností uvidíme standardní postup odinstalování, na který jsme zvyklý. Po úspěšném odinstalování program provede sken PC souborů, které ještě zůstaly v PC. Program nám doporučí, které soubory můžeme bezpečně odebrat. Pokud se obáváme, že může dojít k poškození systému tak Revo Uninstaller umí vytvářet bod obnovení systému tzn. uvede náš systém do stavu před odinstalováním programu.\n\nRevo Uninstaller umí mnohem více než odinstalování programů. U každého programu si můžeme zobrazit kontextové menu, kde nalezneme možnosti: Odinstalování, Vyhledat na Googlu, O programu, Otevřít nápovědu, Otevřít aktualizaci, Umístění programu, Otevřít klíč Regeditu.\nV menu pod ikonou Nástroje najdeme mnoho zajímavých funkcí.\nSprávce Autospouštění - Vidíme seznam programů, které se spouští při startu PC. Můžeme proces vypnout/zapnout ale také aplikaci najít na internetu a nebo rovnou spustit\nNástroje Windows - vidíme nástroje pro správu a diagnostiku Windowsu\nČistič zbytkových souborů - smaže soubory, které v systému jsou už zbytečné. Většinou se jedná o dočasné soubory, které po sobě nechali různé aplikace.\nČistič prohlížečů - Pročistí náš Webový prohlížeč a konkrétně smaže: Historii internetových stránek, historii napsaných adres, dočasné soubory internetu, HTTP cookie, Index.dat\nČistič Microsoft Office- Smaže dočasné soubory vytvoření Microsoft Office.\nČistič windowsů- čistí historii dočasných dokumentů, historii spouštěné nabídky start, hledání souborů, historii tiskárny počítače a osob, historie dočasných souborů \"MS Paint\", historii dočasných souborů \"MS Worpad\", historii naposledy otevřených klíčů Regeditu, historii běžného dialogu Otevřít/Uložit, historii běžného dialogu naposledy navštívených složek, uživatelské záznamy nabídky Start\nOdstraňovač důkazů- Když vysypeme koš ve Windowsu, tak soubory se fyzicky nesmažou, jen se označí za smazané a v systému se nezobrazí tzn. je možné je kdykoliv znovu číst, za podmínky, že nejsou přepsány novými soubory. Díky \"Odstraňovači důkazů\" budou soubory nenávratně smazány.\n\n14. prosince 2009 vydala společnost VS Revo Group první verzi placené varianty aplikace, \"Revo Uninstaller Pro\". Oproti freeware verzi má verze Pro pokročilejší algoritmus pro vyhledávání zbytkových souborů po odinstalaci a další funkce, které verze zdarma postrádá.\n\nPoložka Násilná odinstalace umožňuje vyhledat a vymazat zbytkové soubory a položky registru již odinstalované aplikace. Další funkcí verze Pro je monitorování probíhající instalace, což umožňuje později aplikaci vymazat kompletně beze zbytků. Kliknutím na ikonu Instalovat programy se otevře dialogové okno průzkumníka, ve kterém uživatel vybere instalační soubor. Program Revo Uninstaller začne monitorovat změny v souborech a registru. Po dokončení instalace uživatel manuálně klikne na tlačítko pro zastavení monitorování v horní části obrazovky. Po zadání názvu záznamu se záznam uloží. Záznamy instalací lze nalézt na kartě Sledované programy. Mezi další funkce placené verze patří například úplná záloha registrů před odinstalací, možnost úpravy uživatelského rozhraní a odinstalace programů z příkazové řádky.\n\nK dispozici je také 30 denní plně funkční zkušební verze programu Revo Uninstaller Pro. Nejnovější placená verze programu byla vydána 30. října 2018.\n\n"}
{"id": "490813", "url": "https://cs.wikipedia.org/wiki?curid=490813", "title": "Glynnis O'Connorová", "text": "Glynnis O'Connorová\n\nGlynnis O'Connor (* 19. listopadu 1956, New York) je americká herečka, nejvíce známá ze své filmové a televizní tvorby v polovině 70. let, kdy ztvárnila role v seriálu \"Our Town\" a filmech \"Ode to Billy Joe\" nebo \"Jeremy\", ve kterých se objevila vedle herce Robbyho Bensona.\n\nV roce 1976 hrála v sentimentálním snímku Johna Travolty a Diany Hylandové \"The Boy in the Plastic Bubble\". Poté se objevila v biografickém filmu \"Little Mo\", ve kterém byla představitelkou slavné tenistky Maureen Connollyové. Premiéra proběhla 5. září 1978 na stanici NBC. Od konce 90. let do roku 2004 ztvárňovala postavu \"Anne Paulsenové\" v seriálu \"Law & Order\". Roku 2007 si zahrála v nezávislém filmu \"P.J.\" po boku Johna Hearda, Vincenta Pastora a Roberta Picarda, a také ve snímku \"Our Last Days As Children\".\n\nJejí matkou je herečka Lenka Petersonová a bratrem výtvarník v oblasti digitálního filmu Darren O'Connor.\n\n"}
{"id": "490815", "url": "https://cs.wikipedia.org/wiki?curid=490815", "title": "Bärnau", "text": "Bärnau\n\nBärnau (česky: \"Bernov\") je město v Bavorsku ve vládním obvodu Horní Falc v zemském okrese Tirschenreuth. Město leží v bezpostředním sousedství české hranice. V minulosti bylo proto kulturně velice blízce spřízněno s dnes již neexistující obcí Pavlův Studenec a zde žijícími českými Němci.\n\nBernov je nejstarším (městská práva od roku 1343) a nejmenším (počet obyvatel cca 4.000) městem na Štiftsku a v okrese Tirschenreuth.\n\nSe začátkem výroby perleťových knoflíků v červenci roku 1895 byl položen základní kámen pro onen průmysl, který nabízí velké části obyvatelstva možnost výdělku.\n\nPředválečné i poválečné události v obci jsou důležitým námětem autobiografického románu \"Dva dopisy Pospischielovi\" od Maxe von der Grüna, který nedaleko odsud prožil část svého dětství.\n\nNad obcí, přímo na hranici s Českou republikou, stojí turisticky oblíbená vyhlídková věž.\n\n"}
{"id": "490820", "url": "https://cs.wikipedia.org/wiki?curid=490820", "title": "Okres Deutschlandsberg", "text": "Okres Deutschlandsberg\n\nDeutschlandsberg je okres v rakouské spolkové zemi Štýrsko. Má rozlohu 864 km² a žije tam 60 410 obyvatel (k 1. 4. 2015). Sídlem okresu je město Deutschlandsberg. Okres sousedí se štýrskými okresy Voitsberg, Graz-Umgebung a Leibnitz, se spolkovou zemí Korutany a se Slovinskem. Okres se dále člení na 15 obcí (z toho 1 město a 10 městysů).\n\n"}
{"id": "490825", "url": "https://cs.wikipedia.org/wiki?curid=490825", "title": "Stevens", "text": "Stevens\n\nStevens [\"stývnz\"] může znamenat:\n\n\n\n\n"}
{"id": "490830", "url": "https://cs.wikipedia.org/wiki?curid=490830", "title": "Obchodní dům Prior (Olomouc)", "text": "Obchodní dům Prior (Olomouc)\n\nObchodní dům Prior byla kontroverzní stavba ve stylu tzv. brutalismu v historickém centru města Olomouce. Postavena byla v letech 1972–1982 podle návrhu brněnského architekta Jana Melichara, do té doby na jeho místě stál obchodní dům ASO. Roku 2012 prošel obchodní dům zásadní přestavbou a změnil název na Galerii Moritz.\n\nBudova bývalého obchodního domu Prior je situována ve středu městské památkové rezervace, na území s prokázaným osídlením už od mladší doby kamenné. Při archeologickém průzkumu staveniště byly nalezeny mimo jiné základy románské rotundy a výjimečně dobře dochované základy románského zděného domu – hypotetické pozůstatky velmožského dvorce nejspíše z 11. století.\n\nJednalo se o čtyřpatrovou členěnou budovu s celkovou prodejní plochou 5000 m². Fasáda byla částečně prosklená (pohledově exponovaný roh ulic 8. května a 28. října), částečně tvořena typicky brutalistní šedou (břízolitovou?) geometrizovanou fasádou s minimem oken. Přízemí zachovávalo historickou uliční čáru, další patra ji překračovala přibližně o 2,5 metru. Stavba měla dvouúrovňovou plochou střechu, byla klimatizovaná a vybavená eskalátory. Fasádu do ulice 28. října zdobil v přízemí keramický reliéf od Vratislava Varmuži.\n\nS obchodním domem přímo sousedil mimo jiné kostel svatého Mořice (národní kulturní památka), Národní dům, zadní trakt Edelmannova paláce a barokní Merkurova kašna. Stavbě proto bývala obvykle vytýkána necitlivost vůči cenné okolní historické zástavbě i nevhodnost jejího umístění vzhledem k její komplikované dopravní obslužnosti (zásobování probíhalo od strany Mořického náměstí, které tím bylo výrazně degradováno).\n\nPrvní etapa stavby obchodního domu byla roku 1972 zahájena demolicí stávajících historických objektů. V létě 1973 probíhal na tehdejším Mořickém náměstí archeologický výzkum, který ale byl za dramatických okolností na politický nátlak předčasně ukončen. Dva studenti pracující na vykopávkách se pro dokončení výzkumu pokusili získat podporu veřejnosti prostřednictvím petice, po jejich zadržení byl vedoucí archeologického průzkumu a iniciátor petice Josef Bláha následně odsouzen za přečin proti veřejnému pořádku.\n\nPrvní, severní část obchodního komplexu byla otevřena v roce 1976. Archeologický průzkum lokality byl nakonec obnoven v letech 1978 a 1979, poté až do roku 1982 proběhla druhá etapa stavby obchodního domu. Slavnostní otevření Prioru se uskutečnilo 15. listopadu 1982.\n\nVlastník obchodního domu CL Trade uskutečnil od jara roku 2010 do roku 2012 celkovou rekonstrukci budovy s tím, že kompletní přestavby se dočkal vnější plášť, stejně tak i vnitřní prostory a blízké okolí. Nový vzhled popsal architekt projektu Miloslav Pospíšil: „Na fasádu chceme použít sklo, pohledový beton a také zeleň, která by měla růst po ocelové konstrukci“. Zrenovovaná budova již nenese logo Prioru, ale je přejmenována na \"Galerii Moritz\" podle blízkého kostela svatého Mořice.\n\nObchodní dům Prior a okolnosti jeho vzniku se objevily ve snímku \"Ve jménu ďábelské hvězdy: Archeologie nejstaršího osídlení lokality\" (režie Milan Klimeš, barevný film, 16 min.), který byl natočen již v roce 1977. Prezentován 19. dubna 2008 na festivalu Academia Film Olomouc.\n"}
{"id": "490831", "url": "https://cs.wikipedia.org/wiki?curid=490831", "title": "John Bowring", "text": "John Bowring\n\nSir John Bowring (17. října 1792 – 23. listopadu 1872) byl britský politik, ekonom, polyglot a překladatel.\n\nJohn Bowring pocházel z Exeteru ze staré puritánské rodiny, v obchodních službách zcestoval většinu Evropy (nejdelší dobu strávil ve Španělsku). Díky vrozenému jazykovému nadání (údajně mohl mluvit více než sto jazyky a rozuměl dalšímu stu, čímž se řadí k největším polyglotům všech dob) se na těchto cestách naučil většině evropských jazyků, zvláštní zájem jevil o jazyky východní Evropy. Od roku 1825 publikoval v časopisech překlady a také ekonomické analýzy, které mu vynesly uznání i v politických kruzích. Byl krajním whigem, dlouho před tím, než se tyto myšlenky vůbec začaly prosazovat, navrhoval mimo jiné volný obchod a přechod britské měny na desetinný systém. V roce 1829 promoval v Groeningenu na doktora práv. Spřátelil se s filosofem Jeremy Benthamem a psal pro jeho časopis \"Westminster Review\", po jeho smrti vydal jeho dílo a různými způsoby popularizoval jeho filosofii. V letech 1841–1849 byl členem parlamentu, v roce 1849 se stal britským konzulem v Kantonu a v roce 1854 guvernérem v Hongkongu. V této funkci svou agresivní obchodní politikou a přemrštěnými reakcemi na drobné incidenty s Čínou v podstatě vyprovokoval druhou opiovou válku. V roce 1859 odešel do výslužby. V Hong-Kongu je po něm pojmenováno město Bowrington.\n\nHlavní cena jeho literární činnosti tkví v jeho básnických překladech. Bowring vydal několik antologií z tehdejších opomíjených evropských literatur (mimo jiné nizozemské, polské, španělské, srbské, maďarské, ruské a české), kde podal volně přeložený výbor z hlavních básnických děl té které literatury (v české antologii přeložil např. RKZ, většinu Čelakovského \"Slovanských národních písní\" a některé Kollárovy sonety). Mimo tyto antologie, knižní překlady, většinou z němčiny, cestopisy, politické články a brožurky psal také vlastní duchovní lyriku. Některé jeho básně (mj. \"In the Cross of Christ I glory\") se uchytily jako hymny. Jeho překlady nebyly ve své době příliš úspěšné, ale měly velký význam pro povzbuzení dosud nerozvinutých národních literatur. Jan Kollár zařadil Bowringa v básnické sbírce \"Slávy dcera\" pro jeho zásluhy do „slovanského nebe“.\n"}
{"id": "490834", "url": "https://cs.wikipedia.org/wiki?curid=490834", "title": "Telegeusidae", "text": "Telegeusidae\n\nTelegeusidae jsou čeleď v nadčeledi Elateroidea. Vyskytují se na americkém kontinentě od jihu USA po Ekvádor.\n\nMalí broucí 2,5 - 5,5 mm dlouzí.\n\n\nMiller, R. S. 2002. Telegeusidae. pp. 179-180 in Arnett, R.H., Jr., M. C. Thomas, P. E. Skelley and J. H. Frank. (eds.). American Beetles. Volume 2. Polyphaga: Scarabaeoidea through Curculionoidea. CRC Press LLC, Boca Raton, FL. xiv + 861 pp.\n\n"}
{"id": "490836", "url": "https://cs.wikipedia.org/wiki?curid=490836", "title": "Nápojová plechovka", "text": "Nápojová plechovka\n\nNápojová plechovka je společně s lahvemi a nápojovými kartony nejběžnější malospotřebitelský obal pro nápoje. Slouží pro transport nápojů i jako nádoba na pití. Plechovky se používají především pro nápoje sycené oxidem uhličitým jako je pivo a nápoje na bázi koly. Moderní nápojové plechovky jsou vyrobeny jako jednodílné válcové nádoby z hliníku nebo bílého plechu, uzavřené zalemovaným hliníkovým víčkem. Ve víčku je oválný prolis s přinýtovaným kovovým očkem. Kovové očko při zvedání tlačí na část víčka uvnitř prolisu. Protože materiál víčka je v linii prolisu zeslabený, páčením za pomoci očka se odtrhne a ohne dovnitř plechovky. Tím se otevře oválný otvor pro pití. V Evropě nejrozšířenější velikosti plechovek jsou 0,33 litru a 0,5 litru. Vedle toho existují také pětilitrové soudky na pivo. Ze soudků se ale pivo čepuje výčepním ventilem. Další ve světě rozšířené velikosti jsou 0,15 litru podávané v letadlech, 0,25 litru pro energetické nápoje, 0,355 litru neboli 12 uncí, což je oblíbená velikost v USA. Nápojové plechovky odolávají vnitřnímu tlaku do 6 Bar a disponují díky dovnitř prohnutému dnu bezpečnostní rezervou. Než plechovka přetlakem praskne, vyboulí se dno a zvětší tak vnitřní prostor.\n\nNápad nabízet nápoje v konzervových plechovkách pochází z dob prohibice v USA. Po skončení prohibice v roce 1933 se začalo nabízet pivo v obyčejných konzervových plechovkách. K nim byl přibalen otvírák, se kterým se do víčka prorazil trojúhelníkový otvor. Zkušební prodej byl úspěšný a tak se rozšiřoval. Ve stejném roce 1933 vyvinul jeden z velkých amerických pivovarů plechovku podobnou lahvi s kónický krytem a korunkovým uzávěrem. V této podobě nabízela nápojové plechovky od roku 1937 i jedna německá firma. Nestačily se rozšířit, protože brzy byly veškeré kovy v Německu spotřebovávány zbrojním průmyslem. Po druhé světové válce obnovila stejná firma výrobu už se zjednodušenými plechovkami ze tří dílů (dno, korpus, víčko), uzavíranými korunkovým uzávěrem. První nápojové plechovky z hliníku se dostaly do prodeje v roce 1958. U těch bylo dno i s korpusem z jednoho kusu. K němu se lemováním připevnilo víko. Zpočátku byly lisovány z plechu, v roce 1966 přišly na trh hlubokotažené hliníkové plechovky, v podstatě provedení užívaného dodnes. Od roku 1962 jsou nápojové plechovky vybavené otvory pro pití, které je možné otevřít bez nástrojů. Vystřídalo se několik typů odtrhovacích uzávěrů. V dnešním provedení se plechovka otevírá promáčknutím části víka dovnitř. První nápojové plechovky s nealkoholickým nápojem obsahovaly od roku 1948 Pepsi-Colu. Současné plechovky jsou výrazně lehčí než jejich předchůdkyně. Zatímco ve 30. letech vážily plechovky přibližně 100 gramů, okolo roku 1950 asi 80 gramů. Moderní nápojové plechovky váží zhruba 25 gramů (pro objem 0,33 litru) a jejich stěna má tloušťku jen 0,08 mm.\n\nVýroba začíná pokrytím pásu hliníku mazadlem a vystřižením odpovídající kotoučků, ze kterých vznikne korpus. Nejprve vznikne mělká miska, která je protlačována několika stále menšími kruhovými kalibry. Tím je miska zformována do hluboké a tenkostěnné válcové nádoby. Na výstupu z tvářecího stroje se vylisuje tvarované dno. Následně je polotovar ostřižen a očištěn od mazadla. Plechovka se zvenčí nalakuje a ofsetovou technikou potiskne. Po uschnutí laku proběhne nástřik vnitřního ochranného laku a opětovné sušení. Vnitřní lak slouží jako protikorozní ochrana a brání změnám chuti nápoje. Pro vložení víčka, které má menší průměr, než vlastní plechovka, se okraj plechovky v několika pracovních krocích zúží a materiál hrdla se ztenčí. Pro spolehlivé spojení plechovky s víčkem se musí okraj ještě prohnout ven. Po nalakování dna a případném druhém lakování vnitřku jsou plechovky připraveny pro naplnění. Do stáčírny nápojů se korpusy plechovek i víčka dodávají odděleně. Na naplněné plechovky se zalemováním připevní víčko. Protože je okraj plechovky přehnutý, okraj víčka také, tvoří spojení víčka s korpusem několik prolisovaných vrstev kovu.\n\nNápojové plechovky jsou často baleny po skupinách do smrštitelné fólie. Pro zpevnění tohoto typu balení se plechovky většinou nejprve vloží do nízké krabice bez víka a teprve s krabicí se balí do fólie. Pro třetinkové plechovky piva se také užívá balení slangově nazývané \"sixpack\". Šest plechovek je spojeno plastovou síťkou s odnosným uchem. Teprve tato sestava je zabalena do smrštitelné fólie.\n\n\n\n"}
{"id": "490838", "url": "https://cs.wikipedia.org/wiki?curid=490838", "title": "Corps", "text": "Corps\n\nCorps je francouzská obec v departementu Isère regionu Auvergne-Rhône-Alpes na jihovýchodě Francie.\n\nCorps je situován v Alpách na hranici dvou departementů Isère a Hautes-Alpes.\n\nSousední obce: Les Côtes-de-Corps, La Salette-Fallavaux, Aspres-lès-Corps, Ambel a Pellafol.\n\nV obci se narodili Mélanie Calvatová a Maximin Giraud vizionáři mariánského zjevení v La Salettě, které se odehrálo 19. září 1846.\n\n\n"}
{"id": "490839", "url": "https://cs.wikipedia.org/wiki?curid=490839", "title": "Bohdan Taska", "text": "Bohdan Taska\n\nBohdan Taska (* 10. října 1959) je český luterský pastor.\n\nPo středoškolských studiích chtěl zahájit teologická studia, ale komunistický režim mu to neumožnil. Vystudoval proto Hutnickou fakultu VŠB v Ostravě a po skončení studií pracoval v Třineckých železárnách a v podniku Tesla Třinec. Do duchovenské služby Slezské církve evangelické a. v. vstoupil proto až po sametové revoluci. Roku 1991 byl ordinován na diakona. V letech 1991–1995 sloužil ve sboru v Havířově-Bludovicích a následně odešel do sboru v Třinci-Oldřichovicích, kde byl roku 1996 instalován do úřadu pastora, v němž setrval do roku 2010. Od roku 1998 je seniorem Třineckého seniorátu SCEAV. V letech 2004–2012 zastával funkci předsedy synodu Slezské církve evangelické a. v. Od roku 2010 je pastorem sboru SCEAV v Třinci.\n\nV letech 2003–2006 byl členem Rady České evangelikální aliance. Od roku 2017 je předsedou správní rady diakonického ústavu „Šance podaná ruka“.\n\nS manželkou Halinou má dvě dcery (Aniela, Maria) a dva syny (Boleslav, Pavel); oba synové působí v duchovenské službě SCEAV.\n"}
{"id": "490840", "url": "https://cs.wikipedia.org/wiki?curid=490840", "title": "Kabinová lanová dráha Achadas da Cruz", "text": "Kabinová lanová dráha Achadas da Cruz\n\nKabinová lanová dráha pod obcí Achadas da Cruz, která leží nedaleko okresního města Porto Moniz, byla vybudována roku 2001. Prvotním účelem bylo usnadnit zemědělcům přístup na pole nacházející se dole na pobřeží v místě zvaném Fajã da Quebrada Nova. \n\nObec Achadas da Cruz leží na silnici mezi Ponta do Pargo a Porto Moniz.\n\n\n"}
{"id": "490841", "url": "https://cs.wikipedia.org/wiki?curid=490841", "title": "Bad Leonfelden", "text": "Bad Leonfelden\n\nBad Leonfelden je rakouské lázeňské město v Horních Rakousích v okrese Urfahr-okolí. Leží v oblasti Mühlviertel na jižním úpatí šumavské hory Sternstein, zhruba 25 kilometrů severně od Lince. Žije zde obyvatel.\n\nLeonfelden byl založen jako osada na křižovatce Linecké stezky − staré obchodní cesty od Dunaje do Čech. První písemná zmínka o něm pochází z roku 1154, kdy byl uveden pod jménem \"Lonveld\". V roce 1356 získal městská práva. Při husitských válkách byl Leonfelden opevněn a sloužil jako jeden ze čtyř hraničních bodů Mühlviertlu na obranu proti výpadům z Čech - v roce 1427 jej husité dobyli. V dalším období město prosperovalo díky obchodu, i když o výsadní postavení v obchodní činnosti s ním soupeřil Freistadt (v roce 1533 vedly Leonfelden a Freistadt boje o silniční právo). V roce 1850 se stal sídlem okresu a v roce 1903 byl připojen k nově založenému okresu Urfahr. V roce 1892 bylo město poničeno velkým požárem.\n\nV Leonfeldenu existovaly již v období 1881 - 1919 bahenní koupele. V roce 1960 byla otevřena sanatoria a město se může od té doby nazývat jako \"Bad Leonfelden\".\n\n\n"}
{"id": "490861", "url": "https://cs.wikipedia.org/wiki?curid=490861", "title": "Akustický zkrat", "text": "Akustický zkrat\n\nMembrána přímovyzařujících reproduktorů se pohybuje vpřed a vzad, tím rozechvívá okolní prostředí a vytváří zvuk. Neoddělením prostor před a za membránou dochází k tzv. akustickému zkratu, neboli efektu, kdy se tlaky před a za membránou vyrovnávají. Při akustickém zkratu dochází k zkreslení zvukového projevu reproduktoru. \n\nProblém akustického zkratu se řeší umístěním reproduktoru do ozvučnice, tj. oddělením prostor před a za membránou.\n\nMíra akustického zkratu je závislá na frekvenci reprodukovaného zvuku a roste s klesajícím kmitočtem. Nastává zejména tehdy, když se vlnová délka reprodukovaného kmitočtu blíží vzdálenosti, kterou musí zvuk urazit od přední strany membrány k její zadní straně a setkají se tak vlny s různou (nejhůře opačnou) fází, čímž dochází k jejich interferenci.\n\nTo znamená, že opačné fáze se vyruší. Prakticky – když se zapojí a hraje na basový reproduktor bez ozvučnice, která by obě protifáze oddělila, je víceméně slyšet jen střední kmitočty, zatímco ty nízké jsou slyšet, jen když je ucho vloženo prakticky do konusu membrány.\n"}
{"id": "490862", "url": "https://cs.wikipedia.org/wiki?curid=490862", "title": "Paměťová buňka", "text": "Paměťová buňka\n\nPaměťová buňka je označení pro bílé krvinky ze skupiny lymfocytů, které se v těle uchovávají po proběhnuté imunitní odpovědi. Zajišťují tím imunitní paměť: v praxi to znamená, že druhá (sekundární) infekce konkrétním patogenním organizmem vyvolá silnější a pohotovější odpověď, než primární infekce. K paměťovým buňkám patří paměťové B-lymfocyty a paměťové T-lymfocyty. První jmenované se definují mnohem snáze, protože se vzhledem značně liší od tzv. plazmatických B-lymfocytů, což jsou v podstatě továrny chrlící do okolí obrovské množství protilátek. Paměťové T-lymfocyty se od efektorových T-lymfocytů rozeznávají mnohem hůře. V obou případech však platí, že jsou tyto buňky přizpůsobeny k potírání konkrétního patogenního organizmu, jako je určitý druh bakterie nebo viru. Na paměťových buňkách je založeno mimo jiné očkování.\n"}
{"id": "490868", "url": "https://cs.wikipedia.org/wiki?curid=490868", "title": "1. FBK Rožnov pod Radhoštěm", "text": "1. FBK Rožnov pod Radhoštěm\n\n1. FBK Rožnov pod Radhoštěm je florbalový oddíl účastnící se soutěží organizovaných Českým florbalem pod názvem 1. FBK Rožnov p/R.\n\nMužský A tým hraje od sezóny 2019/20 1. ligu, po dvou sezónách v nižší soutěži. Předtím hrál 1. ligu také v sezónách 2013/14–2016/17. Největším úspěchem týmu je účast ve čtvrtfinále první ligy v sezónách 2013/14 a 2014/15.\n\nČlenskou základnou se oddíl řadí mezi největší kluby na severní Moravě, v roce 2017 sdružoval 485 členů. V sezóně 2016/17 bylo přihlášeno do soutěží Českého florbalu celkem .\n\n\nV sezóně 2016/17 startovala pod hlavičkou klubu tato družstva:\n\n"}
{"id": "490886", "url": "https://cs.wikipedia.org/wiki?curid=490886", "title": "Łaziska Górne", "text": "Łaziska Górne\n\nŁaziska Górne (německy \"Ober Lazisk\", slezsky \"Gůrne Łaźiska\", latinsky \"Lazyska Superiori\", česky \"Horní Laziska\") je město s 22 000 obyvateli. Město leží 5 km jihozápadně od Mikulova v Horním Slezsku a náleží k Mikulovskému okresu ve slezském vévodství.\n\nMěsto bylo přibližně od začátku 14. století kolonizováno německými osadníky. V roce 1922 připadlo město pod Druhou polskou republiku a v roce 1939 připadlo zpět k Německé říši. Po roce 1945 bylo město zabráno Polskem v Postupimské dohodě a německé obyvatelstvo vyhnáno, avšak část německého obyvatelstva mohla zůstat s podmínkou, že se nebudou hlásit k německé národnosti. Po pádu komunistického režimu v Polsku se lidé vracejí zpět k německé národnosti.\n\n"}
{"id": "490887", "url": "https://cs.wikipedia.org/wiki?curid=490887", "title": "Jan Hrubý (voják)", "text": "Jan Hrubý (voják)\n\nČetař Jan Hrubý (4. března 1915, Kunovice – 18. června 1942, Praha) byl příslušník československé armády ve Spojeném království, příslušník výsadku Bioscop a jeden ze sedmi výsadkářů, kteří zahynuli v kryptě pravoslavného kostela svatých Cyrila a Metoděje po atentátu na Heydricha. V roce 2002 povýšen in memoriam do hodnosti plukovníka.\n\nNarodil se 4. března 1915 v Kunovicích. Otec Jan (1879–1931) byl pomocný dělník, matka Kateřina (1876–1944), rozená Komínková, byla v domácnosti. Měl tři starší sourozence; dva bratry a sestru. Absolvoval obecnou a měšťanskou školu. Vyučil se číšníkem ve Zlíně a později také pracoval jako číšník.\n\nDne 1. října 1937 nastoupil základní vojenskou službu u hraničářského praporu v Trebišově. O rok později byl povýšen do hodnosti svobodníka. Po okupaci Čech a Moravy nacistickým Německem byl k 1. dubnu 1939 propuštěn na trvalou dovolenou. 8. května 1939 se přihlásil na práci do Německa a dostal se do Kielu. V roce 1940 při dovolené v protektorátu se se dvěma kamarády pokusil o útěk. \n\nPřes Slovensko se dostali do Maďarska, kde byli ale zadrženi a vráceni zpět. Druhý pokus byl již úspěšný a přes Jugoslávii, Řecko, Turecko a Bejrút se dostali do Francie. 4. června 1940 byl zařazen k 1. pěšímu pluku, v jehož řadách se účastnil bojů o Francii. Po pádu Francie byl 13. července 1940 spolu s dalšími evakuován do Anglie. Tam byl zařazen k 1. pěšímu praporu. 28. října 1940 byl povýšen na četaře a krátce nato vybrán pro plnění zvláštních úkolů.\n\nOd 15. srpna do 7. listopadu absolvoval základní sabotážní kurz, paravýcvik a kurz průmyslové sabotáže.\n\nSpolečně s Bohuslavem Koubou a Josefem Bublíkem byli vysazeni 28. dubna 1942 u obce Požáry na Křivoklátsku. Nejprve se společně s Bublíkem pohybovali na Uherskohradišťsku, ale protože se jim nepodařilo navázat kontakt s odbojem, přesunuli se do Prahy, kde se podřídili velení Adolfa Opálky a za pomoci odbojářů se ukrývali v konspiračních bytech. Po atentátu na místodržícího protektora Heydricha se společně s dalšími výsadkáři ukrýval v kryptě pravoslavného kostela Cyrila a Metoděje v Resslově ulici, kde po boji v obklíčení jednotkami okupační moci 18. června 1942 spáchal sebevraždu.\n\n1. prosince 1945 byl in memoriam jmenován podporučíkem pěchoty a zároveň povýšen do hodnosti poručíka pěchoty. 17. června 1948 byl povýšen do hodnosti nadporučíka pěchoty a 30. června 2002 do hodnosti podplukovníka pěchoty in memoriam. V Kunovicích a Praze-Kobylisích jsou po něm pojmenovány ulice, na rodném domě je umístěna pamětní deska.\n\nJeho tělo bylo po identifikaci a pitvě pohřbeno v hromadném hrobě na hřbitově v Ďáblicích. Rodina Jana Hrubého nebyla perzekvována. Jan Hrubý byl hodnocen v armádě jako naprosto spolehlivý, samostatný a vzor pro mužstvo.\n\nČást pozůstalosti po Janu Hrubém a dalších parašutistech je vystavena v Armádním muzeu na Žižkově.\n\nK 1. září 2015 daroval městu Kunovice akademický malíř Pavel Vavrys pietní dílo - památník připomínající parašutistu Jana Hrubého. Památník je tvořen kruhovým obrazem (terčem o průměru 84 cm) a podkladovou deskou, pevně osazenou do stěny v tamní základní škole, kterou Jan Hrubý v mládí navštěvoval. Dílo je součástí Vavrysova obrazového cyklu \"Česká pamět\". \n\n\n\n\n"}
{"id": "490888", "url": "https://cs.wikipedia.org/wiki?curid=490888", "title": "Mikulov (rozcestník)", "text": "Mikulov (rozcestník)\n\nNázev Mikulov má více sídel:\n\n"}
{"id": "490889", "url": "https://cs.wikipedia.org/wiki?curid=490889", "title": "Cesta vzhůru", "text": "Cesta vzhůru\n\nCesta vzhůru (v anglickém originále Higher Ground) je americko-kanadský televizní seriál o střední škole Horizont, která se stala útočištěm pro problémové teenagery. Studenti řeší drogy, sexuální zneužívání, sebepoškozování, poruchy příjmu potravy a pokusy o sebevraždu.\n\n\n\n\n\n\n\n\n\n\n\n"}
{"id": "490893", "url": "https://cs.wikipedia.org/wiki?curid=490893", "title": "Nicolas Joseph Cugnot", "text": "Nicolas Joseph Cugnot\n\nNicolas Joseph Cugnot [\"nikola žozef kyňo\"] (26. února 1725 – 2. října 1804) byl francouzský vynálezce a dělostřelecký důstojník. Bývá pokládán za vynálezce prvního samostatně se pohybujícího mechanického vozidla, jiní tento titul připisují vlámskému misionáři v Číně Ferdinandu Verbiestovi, který měl první „automobil“ na světě vyrobit okolo roku 1672, ovšem jen jako funkční model.\n\nCugnot se narodil 26. února 1725 v obci Void v Lotrinsku ve Francii a vyučil se inženýrem. Své pokusy vyvinout vůz na parní pohon určený pro přepravu děl pro francouzskou armádu začal v roce 1765. Roku 1769 sestavil malý model tříkolového vozu, který pojmenoval \"fardier à vapeur\" (parní vůz).\n\nO rok později vyrobil verzi \"fardieru\" s použitelnými rozměry. Vůz se podobal normálnímu potahu s koňmi ale měl tři kola (vpředu jedno a vzadu dvě) a tam, kde normálně jsou koně (tedy před předním kolem), byl parní motor. Poháněno bylo samozřejmě přední kolo, které bylo kvůli uložení motoru přetížené. Proto byl vůz označen za nestabilní, což byl závažný nedostatek, protože \"fardier\" měl být schopný jet do prudkých kopců a pohybovat se v terénu. Vůz vážil 2,5 tuny a uvezl 4 tuny.\n\nV roce 1771 byl vyroben druhý exemplář \"fardieru\". V témže roce proběhla pravděpodobně první automobilová nehoda na světě, když Cugnot s původním vozem z roku 1770 při veřejném předvádění naboural do zdi, kterou ale snadno provalil a projel.\n\nV následujících letech byl Cugnotův projekt zastaven, Cugnot dostal důchod 600 franků ročně a jeho vůz byl dán v roce 1800 do Muzea umění a řemesel, kde je dodnes. S příchodem Velké francouzské revoluce byl důchod zrušen a vynálezce odešel do Bruselu, kde žil v chudobě. V roce 1804 ho Napoleon pozval zpět do Francie, a 2. října téhož roku Cugnot v Paříži zemřel.\n\n\n"}
{"id": "490895", "url": "https://cs.wikipedia.org/wiki?curid=490895", "title": "Damašská brána", "text": "Damašská brána\n\nDamašská brána (také známá jako \"Šekemská brána\" či \"Nábuluská brána\", : , \"ša'ar Šechem\", : , \"báb al-Ámúd\", doslova \"brána Sloupu\") je významnou branou jeruzalémských hradeb kolem Starého Města v Jeruzalémě. Současná brána byla vybudována v roce 1542 osmanským sultánem Sulejmanem I.\n\nPůvodní brána byla postavena pravděpodobně za dob druhého Chrámu. Římané postavili novou bránu za dob Hadriana během druhého století tohoto letopočtu. Před starou branou stál římský vítězný oblouk, díky němuž získala brána svůj arabský název \"brána Sloupu\". Sloup nebyl nikdy nalezen, avšak je možné spatřit bránu, která byla nalezena během vykopávek za mandátní Palestiny. Jednalo se o severní vstupní bránu do města za křižáků.\n\nBrána má dvě věže, z nichž každá z nich má podsebití. Nachází se na samém okraji arabského bazaru a tržiště. V roce 1972 navrhl rabi Meir Kahane, pravicový aktivista a zakladatel americké Jewish Defense League a izraelské strany Kach a budoucí poslanec Knesetu, aby byla kvůli zajištění židovského nároku na bránu umístěna mezuza. Po opakovaných protestech však nakonec izraelská vláda zamítla Kahaneho návrh k projednávání.\n\nZatímco v angličtině se brána označuje jako „Damašská brána“ v hebrejštině se označuje názvem \"ša'ar Šechem\", tj. „Šekemská (Nábuluská) brána.“ Izraelská média se proto často v souvislosti s touto bránou zmiňují o „Šekemské (Nábuluské) bráně“.\n\n"}
{"id": "490897", "url": "https://cs.wikipedia.org/wiki?curid=490897", "title": "Felicia Day", "text": "Felicia Day\n\nKathryn Felicia Day (* 28. června 1979 Huntsville, Alabama) je americká herečka, producentka a scenáristka. Je známá z projektů Josse Whedona a internetového seriálu \"The Guild\", který vytvořila.\n\nJejí otec byl vojenský lékař, který působil v letectvu Spojených států, což vedlo ke stěhování rodiny z jednoho místa na druhé po jižních státech USA. Má bratra Ryona Daye, který je softwarový inženýr.\n\nJako malá dívka začala hrát v lokálních divadlech, kromě herectví také na profesionální úrovni studovala balet a hru na housle.\n\nDnes žije v Los Angeles. Věnuje se herectví, zpěvu, hře na housle a počítačovým hrám.\n\nKvůli častému stěhování rodičů měla domácí výuku a v poměrně nízkém věku nastoupila na Texaskou univerzitu v Austinu, kde si vybrala dvouoborové studium matematiky a hry na housle. Tomuto studiu dala přednost před Juilliard School of Music, univerzitu dokončila mezi nejlepšími z ročníku a dostalo se jí cti pronést závěrečný promoční proslov.\n\nPo ukončení univerzity se odstěhovala do Los Angeles, byla rozhodnutá stát se herečkou. Zpočátku získala několik rolí v reklamách, krátkometrážních a nezávislých filmech a epizodní roličky v seriálech jako \"Kolej, základ života\" nebo \"Maybe It's Me\". První větší roli měla ve filmu \"\", v hlavní roli se poprvé objevila ve filmu \"June\". Průlomovou rolí se pro ní stala vedlejší role v sedmé řadě seriálu \"Buffy, přemožitelka upírů\", kde ztvárnila potenciální přemožitelku Vi a kde se také setkala se scenáristou a režisérem Jossem Whedonem.\n\nV roce 2007 napsala a natočila první řadu internetového seriálu \"The Guild\" (tehdy vydávaném na YouTube), pojednávajícím o skupině hráčů RPG hry typu \"World of Warcraft\" a jejich problémech se skloubením oblíbené hry a nepřátelské reality každodenního života. Seriál se stal internetovým hitem, druhá série měla premiéru už na videokanálech společnosti Microsoft, což umožnilo zvýšit seriálový rozpočet. Třetí sezóna byla uvedena v roce 2009 hudebním klipem „(Do You Wanna Date My) Avatar“, kde se seriálové postavy poprvé předvedly v kostýmech svých hrdinů ze hry.\n\nBěhem stávky scenáristů v roce 2008 vznikl projekt Josse Whedona \"Dr. Horrible's Sing-Along Blog\", tříaktový internetový muzikál, kde se Felicia Day objevila po boku Neila Patricka Harrise a Nathana Filliona. Muzikál byl k dispozici nejprve volně ke stažení, později byl vydán na iTunes i na DVD.\n\nVe spolupráci s Jossem Whedonem pokračovala v jeho dalším seriálu \"Dům loutek\", kde se objevila ve dvou epizodách.\n\nV epizodních rolích hrála také např. v seriálu \"Můj přítel Monk\", pacientku týdne ztvárnila ve druhé epizodě páté řady seriálu \"Dr. House\", objevila se také v několika epizodách seriálu \"Lovci duchů\" a pravidelně hrála šílenou vědkyni v seriálu \"Heuréka – město divů\".\n\n"}
{"id": "490902", "url": "https://cs.wikipedia.org/wiki?curid=490902", "title": "Seznam zápasů české fotbalové reprezentace 2007", "text": "Seznam zápasů české fotbalové reprezentace 2007\n\nV roce 2007 odehrála česká fotbalová reprezentace celkem 10 mezistátních zápasů, z toho 8 kvalifikačních o ME 2008 a 2 přátelské. Celková bilance byla 7 výher, 2 remízy a 1 prohra. Hlavním trenérem byl Karel Brückner.\n"}
{"id": "490908", "url": "https://cs.wikipedia.org/wiki?curid=490908", "title": "Rohrau (zámek)", "text": "Rohrau (zámek)\n\nZámek Rohrau je v obci Rohrau. Obec leží bezprostředně na dolnorakouské hranici s Burgenlandem. Navenek budova působí skromně, ale uvnitř uchovává drahocennou sbírku obrazů v Rakousku.\n\nVe 12. století vlastnila markrabata z Chamu a Vohburgu území kolem Rohrau. Poprvé je zde uváděné panské sídlo Dietricha de Rorow z rodu Liechtensteinů. Tato linie rodu vymřela Dietrichem III. v roce 1278. Jeho dcera přinesla panství věnem na Leutolda I. von Stadeck (†1292/95). Po posledním Stadecku Johannovi (†1399) chtěl vévoda Wilhelm panství 1400 věnovat na jeho bratra Ernsta, poručníka Stadeckské princezny Guty (†1412), ale hrabě Heřman II. z Cejle dostal Rohrau jako říšské léno značné hodnoty a bylo 1400 králem Václavem IV. (1361-1419) léno Rohrau stvrzeno. Beztoho roku 1402 přešlo Rohrau na hraběte Ulricha, syna od Hugo von Mintfort-Pfannberg, za kterého se Guta provdala. Roku 1404 předal lénem král Ruprecht III. (vládl 1400-1410) pevnost s hradem a panstvím na dlouhých 120 roků.\n\nse objevuje poprvé ve 13. století v jižních Čechách, potom je nacházíme v Horních Rakousích v Mühlviertelu, mezi jinými zámožnými ve Freistadtu, takže se vytvořila rakouská větev. Později získávají sídlo ve Štýrsku a v Korutanech. Těžištěm jejich zájmů se přesouvá do Vídně a Dolních Rakous.\n\nLeonhard III. z Harrachu (1481-1527) získal v roce 1524 panství a pevnost Rohrau v Dolních Rakousích a dostal také svolení nazývat se von Rohrau. Jeho syn Leonhard IV. (1514-1590) započal s pevným katolickým postojem, což mělo pro budoucnost rodiny velký význam. Od císaře Ferdinanda I. (1503-1564) dostal titul říšského barona a od krále Filipa II. Španělského (1527-1598) v roce 1584 Řád zlatého rouna. Když v roce 1586 po 55leté službě u dvora odcházel, dostal darem postavený vodní hrad.\n\nKdyž v roce 1590 Leonhard IV. (1514-1599) zemřel, byl pohřben v Augustiánském kostele ve Vídni.\nRoku 1593 byli Turci u hradních zdí a dobývali pevnost a místo v té době velmi trpěli. Tvrz byla těžce poškozena a následující restaurátorské práce jsou zdokumentovány v archivu hrabat Harrachů.\n\nZednický mistr Leonhard Pall ze Sommerein u Leythaberg vyúčtoval za 552 pracovních dní zednických prací, které se svými tovaryši na stavbě nového zámeckého paláce provedl. Za denní práci účtoval 18 krejcarů hotovosti, s každodenním jídlem a pitím, celkem 165 zlatých a 36 krejcarů.\n\nKamenický mistr Antonius Tencalla (†1628) v císařském kamenolomu u Leythaberg vyúčtoval kámen na dveřní a okenní ostění, stupně na schodiště nového paláce s římsou na terase. Dále 5 kamenů na nadokenní hlavy, kamenný pranýř na tržiště Rohrau, kámen na hlavní bránu zámku i s římsou, konečně kámen na studnu uvnitř zámku. Velectěný baron Karl von Harrach (1570-1628) má svému pěstounovi Hansi Rölerovi zaplatit 261 zlatých a 21 krejcarů.\n"}
{"id": "490909", "url": "https://cs.wikipedia.org/wiki?curid=490909", "title": "Galerie Viktora Emanuela II.", "text": "Galerie Viktora Emanuela II.\n\nGalerie Viktora Emanuela II. () je obchodní centrum v Miláně, nazvané po králi-sjednotiteli Itálie. Navrhl ji italský architekt Giuseppe Mengoni. Stavba trvala dvanáct let a byla dokončena v roce 1877. Nachází se na náměstí Piazza del Duomo.\n\nPlány stavby pocházejí z doby, kdy Itálie získala samostatnost. Stavba byla brána jako politický a národní památník.\n\nPoprvé v dějinách architektury zde byly zastřešeny celé ulice. Dříve se zastřešené pasáže stavěly jen ve Spojeném království, proto byli k této stavbě přizváni architekti z Velké Británie.\n\nMilánská galerie se stala vzorem pro mnoho dalších pasáží obchodních center po celé Evropě. V Praze vznikl celý komplex obchodních pasáží kolem Václavského náměstí v prvních desetiletích 20. století.\n\nPůdorys zastřešené galerie má tvar latinského kříže, stejně jako znak královského domu savojských. Do pasáže v jednom směru vstupují dvě malé ulice a v druhém směru dvě náměstí. Vstupy z Dómového náměstí jsou postaveny ve stylu vysokých antických římských triumfálních oblouků.\n\nDelší rozměr pasáže je 200 m, příčné rameno měří 100 m. Všechny čtyři části jsou zastřešeny zasklenou kostrou z ocelových nosníků. Místo, kde se pasáže kříží, je zastřešeno osmiúhelníkovou skleněnou kupolí, nesenou ocelovými nosníky. Vrchol kupole je ve výši 40 m.\n\nPo stranách galerie je ve čtyřech patrech umístěna řada obchodních a dalších prostor s více než 1 200 místnostmi. V přízemí jsou prostory využity jako obchody, výstavní plochy, kavárny a restaurace. V prvním a druhém patře jsou místnosti využity jako obchody a klubovny. Podél třetího patra vedou po celé délce ocelové balkony. Ve čtvrtém patře se nacházejí byty. Skleněné střecha umožňuje osvětlení pasáží přirozeným denním světlem. Po setmění je osvětlovalo 600 petrolejových lamp a při slavnostních událostech dodávalo galerii světlo dalších 2 000 lamp.\n\nUvnitř pasáží se nacházejí vyhlášené módní domy jako Prada, Armani, Versace, Gucci nebo Louis Vuitton, dále také restauranty \"Savini\", či bar \"Camparino\" Gaspara Campariho.\n"}
{"id": "490925", "url": "https://cs.wikipedia.org/wiki?curid=490925", "title": "Nick Simper", "text": "Nick Simper\n\nNicholas John Simper (* 3. listopadu 1945 Norwood Green, Southall, Middlesex, Anglie) je baskytarista, známý jako zakládající člen rockové skupiny Deep Purple.\n\nPřed založením Deep Purple v roce 1968, hrál Simper v několika hudebních skupinách jako The Renegades (1960-61), The Delta Five (1961-63), Some Other Guys (1963-64), Buddy Britten & The Regents, později přejmenované na Simon Raven Cult (1964-66) a Johnny Kidd & The Pirates. Po několika měsících se Kidd a Simper stali účastníky automobilové nehody, ve které Kidd přišel o život. Po své rekonvalescenci Simper znovuaktivoval The Pirates (1966-67) než se připojil ke Garden, doprovodné skupině pro skupinu The Flower Pot Men (1967-68), kde hrál společně s Jone Lordem. Krátce též působil ve skupině Lord Sutch's Savages, v níž byl předtím členem i Ritchie Blackmore.\n\nSimper byl vyhozen z Deep Purple v polovině roku 1969. Po svém odchodu krátce spolupracoval s Marshou Huntovou (zpěvačkou a spisovatelkou) než založil svou vlastní skupinu Warhorse, která nahrála dvě alba u hudebního vydavatelství Vertigo.\n\n\n\n\n\n\n\n\n\n\n\n"}
{"id": "490926", "url": "https://cs.wikipedia.org/wiki?curid=490926", "title": "Barské vévodství", "text": "Barské vévodství\n\nBarské vévodství se rozkládalo mezi řekami Moselou a Mázou. Existovalo mezi lety 1354–1634 a krátce také 1738–1766. Od roku 1480 byl barský vévoda také vévodou lotrinským.\n\nBarské vévodství \"vzniklo\" v roce 1354 povýšením Barského hrabství císařem Svaté říše římské Karlem IV. Prvním vévodou se takto stal dosavadní hrabě Robert, vnuk francouzského krále Jana II.\n\nRobertův syn Eduard III. zemřel roku 1415 v bitvě u Azincourtu a protože zůstal bezdětný (bez manželských potomků) přešlo vévodství na jeho bratra kardinála Ludvíka. Ten dojednal sňatek svého prasynovce Reného I. († 1480), kterému v roce 1420 předal vládu nad Barským vévodstvím, s Izabelou († 1453), dědičkou Lotrinského vévodství.\nSmlouvou z Foug bylo dáno, že jejich potomci budou vládnout nad oběma vévodstvími, aniž by ta ztratila svou nezávislost.\n\nPo smrti Izabely se lotrinským vévodou stal syn Jan II. a poté vnuk Mikuláš († 1473). Vlády nad oběma vévodstvími se ujala až v roce 1480 Izabelina dcera Jolanda, která byla od roku 1473 lotrinskou vévodkyní.\nZa vlády Jolandina syna Reného II. došlo v roce 1483 ke ztrátě panství Bainville-aux-Miroirs a Châtel-sur-Moselle ve prospěch Francouzského království.\n\nMezi lety 1634 až 1697 bylo vévodství střídavě pod vládou vévody a okupováno francouzskou armádou, až se nakonec stalo součástí Francouzského království. Jiskřička \"nezávislosti\" vévodství na Francii se objevila v roce 1738 na základě Vídeňského míru, kdy král Ludvík XV. svěřil vládu nad Lotrinským i Barským vévodstvím svému tchánovi Stanisławu Leszczyńskému jako kompenzaci za zřeknutí se polského trůnu. Po jeho smrti v roce 1766 se opět obě vévodství stala součástí království.\n\n\n\n\n\n\n"}
{"id": "490932", "url": "https://cs.wikipedia.org/wiki?curid=490932", "title": "Antalgická chůze", "text": "Antalgická chůze\n\nAntalgická chůze je atypický způsob chůze, vzniklý snahou nemocného vyhnout se bolesti, potažmo ušetřit postiženou oblast těla. Příčinou může být úraz, ortopedická vada, asymetrie pánve, kloubní onemocnění, lumboischialgický syndrom, cévní choroba, kolika a pod.\n"}
{"id": "490933", "url": "https://cs.wikipedia.org/wiki?curid=490933", "title": "Rohrau (Dolní Rakousy)", "text": "Rohrau (Dolní Rakousy)\n\nRohrau je městys v okrese Bruck an der Leitha v rakouské spolkové zemi Dolní Rakousy. Žije zde obyvatel. Narodili se zde hudební skladatelé Joseph Haydn (1732–1809) a jeho bratr Michael Haydn (1737–1806).\n\nRohrau leží v Industrieviertelu (\"Průmyslové čtvrti\") v Dolních Rakousích. Plocha katastru činí 20,47 km², z toho 8,66 % je zalesněno.\n\nMěstys se skládá ze čtyř katastrálních území:\n\nVe starověku bylo území součástí provincie Pannonia. V jádru jsou dějiny oblasti totožné s dějinami celého Rakouska. Ve 13. století v Rohrau vznikla samostatná linie rodu Liechtensteinů, kteří sídlili na místním zámku Rohrau.\n\nPodle sčítání obyvatelstva bylo v roce 1971 v Rohrau 1341 obyvatel, v roce 1981 1258, v roce 1991 1224 a v roce 2001 zde žilo 1455 obyvatel.\n\nNezemědělských pracovních míst bylo v roce 2001 47, v zemědělství a v lesním hospodářství pracovalo 74 lidí. V roce 2001 zde bylo výdělečně činných 633 obyvatel, což odpovídá 48,29 %.\n\n\n"}
{"id": "490939", "url": "https://cs.wikipedia.org/wiki?curid=490939", "title": "Whisker", "text": "Whisker\n\nWhisker (z angl.: \"knír\", \"šlehač\") je monokrystalické vlákno s vysokým poměrem délky k tloušťce.\nJako základní materiál se pro whiskery nejčastěji používá grafit a karbid křemíku (SiC).\nWhiskery se dosud používají výhradně jako výztuž do kompozitů.\n\nWhiskery rostou z přesycených plynů, chemickým rozkladem sloučenin, elektrolýzou, z tavenin nebo z pevných těles. V mnoha případech je tvoření whiskerů realizovatelné jen s použitím katalyzátorů.\n\n\nNa substrát v reaktoru se zavede krystalický katalyzátor, např. ocel. Při teplotě cca 1400° C se katalyzátor taví a povrchovým napětím se z něj formuje kulička. Reaktorem se prohání plyn, který obsahuje směs vodíku s methanem a páru oxidu křemičitého (SiO). Roztavená kapka se přesytí uhlíkem a křemíkem, což vede ke krystalizaci SiC na substrátu. Whisker roste, při čemž kapka katalyzátoru na jeho špičce zůstává.\n\nWhiskery vyráběné v tomto reaktoru mají průměr 4-6 mikronů a jsou průměrně 10 mm dlouhé, s tažnou pevností 8,4 GPa a s E-modulem 581 GPa. Pevnost a pružnost je nejméně trojnásobná oproti obyčejným vláknům vyrobeným ze stejné sloučeniny.\n\n\nNa povrchu elektrotechnických součástek se mohou spontánně tvořit whiskery z cínu (tenčí než 1 mikron). Tyto monokrystaly rostou sice velmi pomalu, ale po několika letech může dojít u miniaturních kontaktů z toho důvodu ke zkratu.\n\nNásledující tabulka obsahuje porovnání vlastností některých komerčně vyráběných whiskerů a vyztužujících vláken:\nWhiskery mívají průměr (tloušťku) od 0,1μm a délku do cca 20 mm. Poměr délky k průměru tak může dosáhnout až 10 000.\n\nTažná pevnost výchozí látky se u whiskerů využívá až k absolutnímu maximu (viz např. údaje u SiC).\n\nLomová houževnatost whiskerů je zpravidla podstatně vyšší než u polykrystalinových vláken ze stejného materiálu. Např. kompozity s matricí vyztuženou 5 % whiskerů SiN mají více než dvojnásobnou houževnatost (8,8 ku 4) oproti matricím s výztuží z vláken SiN.\n\nProtože whiskery jsou velmi tenké a lehké, mohou se snadno vdechovat a na plících se neodbourávají. Platí proto za rakovinotvorné, zdravotní riziko je podobné jako u azbestových vláken. Zpracování je možné jen při nákladných ochranných opatřeních.\n\n"}
{"id": "490941", "url": "https://cs.wikipedia.org/wiki?curid=490941", "title": "Zimní olympijské hry 1956", "text": "Zimní olympijské hry 1956\n\nZimní olympijské hry 1956 (oficiálně VII. zimní olympijské hry) probíhaly od 26. ledna do 5. února v Italském městě, Cortina d'Ampezzo. Tyto hry byly unikátní z několika důvodů: všechna sportoviště až na jedno byly od sebe velmi málo vzdálené, hry byly první, které se spoléhaly na sponzory, a byly první zimní olympijské hry, které se vysílaly v televizi.\n\nHer se zúčastnilo celkem 32 zemí. Nejpočetnější výpravu vyslal Sovětský svaz. Sověti také získali nejvíce medailí. Tyto ZOH byly jedny z mála her vůbec, na které neměla vliv politická situace v zúčastněných zemích.\n\nJako první dostal myšlenku na pořádání ZOH v Cortině lyžař Alberto Bornacossa a jeho manželka, Maria, v roce 1925. Přesvědčili Cortinskou městskou radu k podání přihlášky k volbám pořadatelského města pro hry 1944. Během 38. Kongresu MOV Londýně v roce 1939 se Cortina pořadatelským městem stala, ale hry v roce 1944 byly kvůli II. světové válce zrušeny. Na konci války, hraběte Bornacossa okamžitě kontaktoval Mezinárodní olympijský výbor a zažádal o pořadatelství ZOH v roce 1952. To však získalo norské hlavní město Oslo. Tak Cortina zažádala o hry 1956. Další žadatelé byli Montreal s Quebecem, Colorado Springs a Lake Placid. O hostitelském městě se rozhodlo na 43. kongresu MOV v Římě, 29. dubna 1949.\nZimní olympiádu v roce 1956 organizoval speciální výbor složený z členů Italského olympijského výboru a italské vlády. Do předchozích her v Oslu roku 1952 byla vyslána zvláštní delegace s jasným úkolem, přivézt co nejvíce užitečných informací. Nejdůležitější věc, kterou zjistili bylo, že sportovní zařízení nesplňovalo olympijské normy. V Cortině např. nebyl zimní stadion, nebo rychlobruslařská dráha. Sjezdovky byly ve velmi špatném stavu, stejně tak skokanský můstek a bobová dráha, dalším problémem byla infrastruktura. Cortina byla ještě v roce 1950 velmi malá vesnice. Aby město zvládlo nápor návštěvníků, musely být vystavěny nové silnice a železniční tratě atd. Musela být také velmi výrazně zlepšena kanalizace. Italská vláda na vylepšení infrastruktury poskytla 460 milionů lir. Organizační výbor byl zodpovědný za sehnání zbytku finančních prostředků na organizaci her.\n\nTyto hry byly jako první ZOH v historii vysílané v televizi a také první, u kterých zaplatili sponzoři nezanedbatelnou část nákladů. Například, „oficiálním“ autem těchto her byly vozy značky Fiat. Tyto hry byly vysílány ve 22 zemích.\n\nProgram her v roce 1956 zahrnoval 22 soutěží ve 4 sportech. Soutěží bylo stejně a sportů o dva méně než předchozí olympiáda v Oslu. Sovětský svaz zažádal o zařazení do programu rychlobruslení žen, ale MOV to na 49. kongresu v Athénách roku 1954 zamítl.\nZahajovacího ceremoniál začal v 11:30 ve čtvrtek 26. ledna 1956. Probíhal na zimním stadionu, který měl kapacitu 12 000 lidí. Nejdříve se na stadionu objevili sportovci. Signor Giovanni Gronchi, premiér Itálie prohlásil hry za zahájené. Těsně po vyřčení zahajovací formule se na stadion přijel rychlobruslař Guido Caroli s olympijským ohněm. Během bruslení na okruhu se přihodilo malé faux pas, zakopl o televizní kabel a spadl. Avšak nebyl zraněn a pochodeň nezhasla. Rychle se dostal dostat zpátky na nohy. Slib za sportovce řekla Giuliana Chenal-Minuzzo. a stala se tak první ženou, která to udělala. Slavnostní zákončení ceremoniálu proběhlo ve 12:27 odchodem sportovců.\nNa VII ZOH byly dvě bobové soutěže, mužský dvoj- a čtyřbob. Každá země mohla mít v jedné soutěži maximálně dva týmy. Každý tým jel čtyřikrát a časy se sčítaly. Dominovali zde Italové, kteří dosud soutěžili na všech bobových soutěžích, ale zatím nezískali ani jednu medaili v Cortině získali celkem tři, jedno zlato a dvě stříbra. Ve dvojbobu získali zlato a stříbro, třetí skončili Švýcaři a čtvrtí Španělové. Ve čtyřbobu, který probíhal o týden později, získali Švýcaři svoje celkově čtvrté olympijské zlato. Stříbro brali Italové a bronz USA.\n\nHokejový turnaj v Cortině sloužil také jako mistrovství světa i Evropy. Deset týmů bylo nejprve rozděleno do tří skupin, kde hrál každý s každým. První dva týmy z každé skupiny postoupil do finálové skupiny. Zbývající týmy hráli ve skupině o spodní příčky. Vítězi počátečních skupiny byly: Kanada, Československo a Sovětský svaz. Druzí byli: Německo, Spojené státy, a Švédsko.\nTyto hry byly poslední na kterých se krasobruslařské soutěže pod širým nebem. Krasobruslení ovládli Američané, získali pět medailí, tři získali muži a dvě ženy. Soutěže žen doslova patřily Tenley Albright, i přesto, že krátce před soutěžemi se vážně zranila. V soutěži dvojic bral zlato pár z Rakouska.\n\nSoutěže rychlobruslařů zase zcela ovládli Sověti, získali sedm medailí z dvanácti možných, překonali dva světové a jeden olympijský rekord, další olympijský rekord, a měl alespoň jeden medailistka v každé ze čtyř akcí. Nejlepší sportovec byl Jevgenij Grishin získal dvě zlata a byl to on, kdo překonal ty dva světové rekordy.\nNa těchto hrách se v alpském lyžování konalo 6 soutěží, 3 mužské a 3 ženské. V mužských soutěžích vyhrál všechny tři závody rakušan Toni Sailer a stal se tak prvním lyžařem, který získal na jedné olympiádě tři zlata.\n\nFinové objevili nový styl skoků na lyžích, tzv. „véčko“ který se používá dodnes. Díky tomuto stylu získali zlato a stříbro Antti Hyvärinen a Aulis Källakorpi.\nZávěrečný ceremoniál se konal 5. únor a začal v 5:00 odpoledne. Ve stejném stadionu, ve kterém se konalo zahájení. Nejdříve se konala krasobruslařská exhibice. Poté přišli vlajkonoši poslední Řecko a USA. Řecko, kvůli tomu, že tam OH vznikly a USA, protože příští ZOH se konají tam. Avery Brundage, předseda MOV prohlásil tyto hry za ukončené.\n\nCortinské hry byly unikátní v tom, že všechny sportovní stánky, kromě rychlobruslení se nacházely relativně blízko od sebe\n\nNa těchto olympijských hrách soutěžilo celkem 821 sportovců z 32 zemí. Výběry ze Sovětského svazu, Bolívie a Íránu na ZOH soutěžily na ZOH poprvé. Týmy Severní Korey, Lichtenštejnska a Turecka se na zimní olympiádu vrátily po vynechání ZOH 1952. Argentina, Dánsko, Nový Zéland ani Portugalsko na těchto hrách nesoutěžily, přestože v Oslu 1952 byly. Západní Německo (SRN) a Východní Německo (NDR) spolu soutěžili jako Spojený tým Německa, stejně jako na dalších dvou olympiádách, k rozdělení na dva týmy došlo až v Grenoblu 1968.\n"}
{"id": "490947", "url": "https://cs.wikipedia.org/wiki?curid=490947", "title": "Třída Pisa", "text": "Třída Pisa\n\nTřída Pisa byla třída italských pancéřových křižníků. Skládala se ze tří jednotek. Zatímco \"Pisa\" a \"Amalfi\" byly postaveny pro italské královské námořnictvo, třetí \"Georgios Averof\" byl prodán Řecku.\n\nCelkem byly postaveny tři jednotky této třídy. Křižníky \"Pisa\" a \"Georgios Averof\" postavila loděnice Cantiere navale fratelli Orlando v Livornu. Zbývající \"Amalfi\" postavila loděnice Cantieri navali Odero v Janově. Řecký křižník \"Georgios Averof\" byl pojmenován na památku podnikatele Jorgose Averoffa (1815–1899), jehož potomci uhradili plnou čtvrtinu nákladů na jeho pořízení.\n\nJednotky třídy \"Pisa\":\nHlavní výzbroj tvořily čtyři 254mm kanóny ve dvouhlavňových věžích (\"Georgios Averof\" nesl ráži 234 mm), které doplňovalo dalších osm těžkých děl ráže 190 mm v dvoudělových věžích na bocích trupu. Lodě dále nesly šestnáct 76mm kanónů, dva 47mm kanóny a tři 450mm torpédomety. Pohon obstarávaly trojčinné expanzní parní stroje, kterým páru dodávalo 22 kotlů typu Belleville. Komíny byly tři. Lodě dosahovaly rychlosti až 23,5 uzlů. Dosah byl 2500 námořních mil při 12 uzlech.\n\nOba italské křižníky byly roku 1911 nasazeny v Italsko-turecké válce.\n\nV roce 1912 vypukla první balkánská válka, ve které se Řecko střetlo s Osmanskou říši. Pod vedením kontradmirála Kountouriotise, jehož vlajkovou lodí byl \"Georgios Averof\", Řekové zvítězili v bitvách u Elii a u Lemnosu.\n\nVšechny tři jednotky byly na počátku první světové války v aktivní službě. Itálie do války vstoupila v roce 1915 a Řecko ještě později. Zatímco \"Pisa\" a \"Georgios Averof\" válku přečkaly, \"Amalfi\" byl potopen 7. července 1915 poblíž Benátek německou ponorkou \"UB-14\".\n\n\"Georgios Averof\" byl dále nasazen v řecko-turecké válce v letech (1919–1922). Nasazen byl také ve druhé světové válce. Po německé invazi do Řecka se lodi podařilo uniknout do Alexandrie. V dalších válečných letech sloužila zejména při doprovodu konvojů. V roce 1952 byl křižník vyřazen, byl využíván k výcviku a jako plovoucí kasárna. Od roku 1986 je přístupný jako plovoucí muzeum. Zůstal jediným dochovaným pancéřovým křižníkem.\n\n\n"}
{"id": "490960", "url": "https://cs.wikipedia.org/wiki?curid=490960", "title": "Anna Hogenová", "text": "Anna Hogenová\n\nAnna Hogenová (* 23. října 1946 Fláje) je česká filosofka, fenomenoložka. Absolvovala gymnázium v Žatci, kde mezi její učitele patřil i Zdeněk Svěrák, poté FTVS UK a FF UK. Přednáší na Pedagogické fakultě UK, kde je zároveň vedoucí Oddělení filosofie a etiky, a na Husitské teologické fakultě UK, kde je zároveň vedoucí Katedry filozofie. Zabývá se tématy jako pohyb, pravda jako neskrytost (aletheia), tělo a tělesnost a filosofií sportu. Docentka (1992) a profesorka (UP v Olomouci 2006) kinantropologie. Přednášela také na FTVS UK, podle informačního systému TU v Liberci přednášela nebo přednáší i tam.\n\n"}
{"id": "490964", "url": "https://cs.wikipedia.org/wiki?curid=490964", "title": "Susanne Lorentzonová", "text": "Susanne Lorentzonová\n\nSusanne Lorentzonová (* 11. června 1961, Västerås) je bývalá švédská atletka. Její specializací byl skok do výšky.\n\nV roce 1980 reprezentovala na letních olympijských hrách v Moskvě, kde nepostoupila z kvalifikace. Dvakrát skončila sedmá na halovém mistrovství Evropy (1981, 1983). Nejlepšího výsledku dosáhla na světových halových hrách 1985 v Paříži, kde za výkon 194 cm získala stříbrnou medaili. V též roce obsadila čtvrté místo na HME v Pireusu.\n\n"}
{"id": "490965", "url": "https://cs.wikipedia.org/wiki?curid=490965", "title": "Milan Studnička", "text": "Milan Studnička\n\nMilan Studnička (* 19. října 1977, Most) je psycholog, psychoterapeut a filozof. Je lektorem vzdělávacích seminářů, pořádá přednášky o sebepoznání a rozvoji osobnosti. Byl také bobista, hráč amerického fotbalu a basketbalista.\n\nNarodil se Zdeňce a Milanu Studničkovým, od tří let do osmnácti let vyrůstal v Ostravě. Chodil na sportovní školu ZŠ Klegova, poté navštěvoval Střední hotelovou školu v Opavě. Do svých 11 let hrál fotbal za TJ Vítkovice, jehož spoluhráčem byl před odchodem do Baníku Ostrava i český reprezentant Libor Sionko. Od 13 let hrál basketbal za NH Ostrava, s nímž vybojoval 3. místo na juniorském mistrovství republiky.\n\nJe certifikovaným lektorem vzdělávání dospělých v České republice a Slovenské republice (Filozofická fakulta Univerzity Palackého v Olomouci). Je absolventem Fakulty tělesné výchovy a sportu Univerzity Karlovy (2002), studoval také psychologii na Filozofické fakulté UP.\n\n\nV letech 2007–2009 napsal více než dvě desítky filozofických esejí a pojednání. V roce 2003 se společně se svým otcem podílel na knize \"Muži jsou ze Země a ženy taktéž\" (ISBN 80-903307-0-3), v roce 2010 napsal filozofickou knihu \"Každý lhář je vždy zlodějem a jen pravda jasně ví, co bude dál\" (ISBN 978-80-904712-0-7).\n\n"}
{"id": "490975", "url": "https://cs.wikipedia.org/wiki?curid=490975", "title": "Vorel", "text": "Vorel\n\nPříjmení Vorel nosí více různých osobností:\n\n\n"}
{"id": "490976", "url": "https://cs.wikipedia.org/wiki?curid=490976", "title": "Zdeněk Kratochvíl", "text": "Zdeněk Kratochvíl\n\nZdeněk Kratochvíl (* 30. října 1952 v Brně) je český filosof, zaměřený na dějiny filosofie a na filosofii vědy. Od roku 2008 do roku 2011 vedl \"Katedru filosofie a dějin přírodních věd\" na Přírodovědecké fakultě Univerzity Karlovy, kde nadále přednáší, rovněž tak i na Fakultě filozofické.\n\nDětství strávil na venkově, v mlýně na Jihlavě nedaleko Dukovan, kde bydleli již jeho prarodiče. Po počátečních plánech na studium fyziky se nakonec rozhodl pro studium katolické teologie na tehdejší bohoslovecké fakultě v Litoměřicích. Za kontakty s podzemní církví však byl ze studií vyloučen a nesměl pokračovat ve studiu ani na jiných školách (neoficiálně studoval v Krakově v okruhu profesora J. Tischnera). Pracoval jako programátor, noční hlídač, topič. Jako samouk se začal věnovat filosofii. Teprve po převratu 1989 mohl dokončit své vysokoškolské studium na Filosofické fakultě UK (1991 Mgr., 1994 PhD., 1996 Doc.). Habilitoval se prací \"Filosofie živé přírody\".\n\nOd roku 1990 učí na Přírodovědecké a Filosofické fakultě UK, v různých obdobích jako zaměstnanec a externista. V roce 2000 byl přijat na plný úvazek jako docent na dobu neurčitou na FF UK, ovšem ještě téhož roku podal výpověď, kterou zdůvodnil mj. slovy: \"„vedení UK FF naplňuje literu i ducha zákona a dalších směrnic, což podle mého mínění poškozuje možnosti studia oboru“\". Od té doby učí na FF UK dále nejprve na vedlejší úvazek, posléze jako externista. Na PřF UK pracuje od roku 2001 na plný úvazek na Katedře filosofie a dějin přírodních věd, kterou v letech 2008 až 2011 též vedl.\n\nJe ženatý a má dvě dcery.\n\nZdeněk Kratochvíl je autorem desítek publikací, odborných pojednání, článků a esejů, tiskem vyšly i některé soubory jeho přednášek. Následující seznam představuje pouze výběr z díla.\n\n\n\n"}
{"id": "490977", "url": "https://cs.wikipedia.org/wiki?curid=490977", "title": "Tariku Bekele", "text": "Tariku Bekele\n\nTariku Bekele (* 28. února 1987) je etiopský atlet, běžec, který se věnuje středním a dlouhým tratím. Jeho starším bratrem je Kenenisa Bekele.\n\nPrvní úspěch zaznamenal v roce 2003 na mistrovství světa do 17 let v Sherbrooke, kde získal stříbrnou medaili v běhu na 3000 metrů. O rok později doběhl třetí na trati 5000 metrů na juniorském mistrovství světa v Grossetu. V roce 2006 již vybojoval na též trati na mistrovství světa juniorů v Pekingu zlatou medaili.\n\nNa světovém šampionátu v Ósace 2007 doběhl jako pátý v čase 13:47,33. Titul halového mistra světa získal na šampionátu ve Valencii 2008 na trati 3000 metrů. Zúčastnil se letních olympijských her v Pekingu, kde se ve finále běhu na 5000 metrů umístil na šestém místě v čase 13:19,06. Jeho bratr Kenenisa zde vybojoval olympijské zlato.\n\n"}
{"id": "490978", "url": "https://cs.wikipedia.org/wiki?curid=490978", "title": "Rhinorhipidae", "text": "Rhinorhipidae\n\nRhinorhipidae je čeleď australských brouků v nadčeledi Elateroidea.\n\nBrouci jsou dlouzí 5-7 mm.\n\n\"Rhinorhipus tamborinensis\" se nachází v lokalitě kolem hory \"Mt. Tamborine\", v jihovýchodní části státu Queensland (Austrálie) а též na území národních parků \"Joalah National Park\" a \"Lamington National Park\".\n\n\n"}
{"id": "490979", "url": "https://cs.wikipedia.org/wiki?curid=490979", "title": "Lautner", "text": "Lautner\n\nPříjmení Lautner nosí více různých osobností:\n"}
{"id": "490984", "url": "https://cs.wikipedia.org/wiki?curid=490984", "title": "Kabinová lanová dráha Garajau", "text": "Kabinová lanová dráha Garajau\n\nKabinová lanová dráha v obci Garajau na východním okraji Funchalu byla postavena v roce 2006 jako turistická atrakce. Nedaleko od horní stanice lanovky je známá socha Krista krále, podle níž byly postaveny podobné sochy v Rio de Janeiro a v Lisabonu. Vedle lanovky jsou ve svahu serpentiny, asi do poloviny svahu je po nich možné sjíždět automobilem, dále až dolů pokračuje chodník. Lanovka je výrobkem firmy Doppelmayr, kabiny vyrobila firma CWA.\n\nTechnické parametry lanovky:\n\n\n\n\n\n\n\n\n\n\n\n\n\n\nhttp://www.seilbahntechnik.net/cs/lifts/search.htm\n"}
{"id": "490988", "url": "https://cs.wikipedia.org/wiki?curid=490988", "title": "Vítězslav Novák", "text": "Vítězslav Novák\n\nVítězslav Novák (5. prosince 1870 Kamenice nad Lipou – 18. července 1949 Skuteč) byl český hudební skladatel, hudební pedagog, klavírista a horolezec.\n\nByl pokřtěn jako Viktor Augustin Rudolf Novák. Pocházel z hudebně založené rodiny, jeho maminka Marie, rozená Pollenská, hrávala na klavír, otec Jakub Novák byl lékař a zpíval v pěveckém sboru. Po studiích na gymnáziu v Jindřichově Hradci Již během studií na gymnáziu začal veřejně vystupovat jako klavírista. Studoval v Praze práva na Karlově univerzitě a současně s tím i hudbu na Pražské konzervatoři u Antonína Dvořáka. Studium práv však nedokončil.\n\nV letech 1909 až 1941 působil jako profesor skladby na Pražské konzervatoři, mezi jeho žáky patřili, kromě skladatelů českých, i někteří významní slovenští hudební skladatelé.\n\nPoté žil téměř trvale ve východočeské Skutči, odkud pocházela jeho manželka a kam za ním často zajížděl Rafael Kubelík a kde také zemřel. Po pohřbu ve Skutči a zpopelnění byly jeho ostatky uloženy v podstavci jeho bronzové sochy, která byla umístěna na pražském Petříně v roce 1950 (autor Jan Kodet).\n\nDne 8. července 1912 se v Praze oženil s Marií Annou Práškovou (1888–??). Manželé Novákovi měli syna Jaroslava Nováka (1914–1984), pozdějšího malíře.\n\nNovákovo dílo je mnohostranné. Z prvního, ještě zcela romantického období pocházejí ouvertury \"Korzár\" (1892) podle Byrona a \"Maryša\" (1898) podle bratří Mrštíků, \"Klavírní koncert e moll\" (1895) a rané skladby klavírní a písňové. Z nich zvláště vynikají \"Písničky na slova lidové poezie moravské\" pro zpěv a klavír (1897). Vliv lidových prvků Novák zužitkoval především v \"Klavírním kvintetu a moll\" (1897), \"1. smyčcovém kvartetu G dur\" (1899) a ve velmi populární \"Slovácké suitě\" (1903). Původně vznikla jako klavírní dílo, v témže roce byla instrumentována.\n\nJeho raná tvorba vycházela z doznívajícího romantismu (zejména Antonín Dvořák, Robert Schumann a Johannes Brahms) a byla velmi ovlivněna zejména moravskou lidovou hudbou, později na počátku 20. století na něj měly velký vliv tehdejší moderní nové umělecké směry, např. symbolismus, impresionismus. Jeho vrcholné tvůrčí období spadá do prvních dvou dekád 20. století do začátku 1. světové války, druhé významnější tvůrčí období se dostavilo v době nacistické okupace za protektorátu Čechy a Morava v letech 1939 až 1945. Po výstupech ve Vysokých Tatrách složil symfonickou báseň \"V Tatrách\" inspirace se projevuje i v jeho díle \"Pan\".\n\nZvukově impresionisticky působivou skladbu představuje symfonická báseň \"V Tatrách\" (1902). Impresionismus ovlivnil i řadu jeho písňových cyklů, jako jsou \"Melancholie\", \"Údolí nového království\" na slova Antonína Sovy, \"Erotikon\" (1912), \"Noční nálady\", dále klavírní cyklus \"Písně zimních nocí\", \"2. smyčcový kvartet D dur\", symfonické básně \"O věčné touze\" a \"Toman a lesní panna\".\n\nOkolo roku 1910 začalo vrcholné období skladatelovy tvorby, kdy Novák svými skladbami nejvíce přispěl k dalšímu vývoji českého hudebního myšlení. Do této souvislosti patří dvě nejvýznamnější Novákovy skladby: fantazie pro sóla, sbor a orchestr \"Bouře\" (1908–10) a klavírní cyklus \"Pan\" (1910), který existuje i v orchestrální podobě.\n\nU příležitosti příjezdu prezidenta T. G. Masaryka do Prahy v sobotu 21. prosince 1918 byla provedena jeho kantáta \"Sláva Tobě Masaryku\".\n\nPostupně vznikly opery \"Zvíkovský rarášek\", \"Karlštejn\", \"Lucerna\" a \"Dědův odkaz\". Na samé hranici polytonality se pohybují dvě baletní pantomimy z 20. let \"Signorina Gioventù\" a \"Nikotina\".\n\nV pozdním období, tj. od 30. let, převažuje u Nováka vybroušená skladebná virtuozita nad původností invence. Vznikla postupně velká symfonická díla \"Podzimní symfonie\" a \"Jihočeská suita\". Za dusných protektorátních let vytvořil Novák symfonickou báseň pro orchestr a varhany \"De profundis\" (1941) a \"Svatováclavský triptych\" (1941) . Po válce vznikla poslední Novákova rozsáhlá skladba \"Májová symfonie\" pro sóla, smíšený sbor a orchestr.\n\n\n\n"}
{"id": "490996", "url": "https://cs.wikipedia.org/wiki?curid=490996", "title": "Martin Škaroupka", "text": "Martin Škaroupka\n\nMartin \"Marthus\" Škaroupka (* 20. ledna 1981, Brno) je český metalový a rockový hudebník, bubeník a hráč na klávesové nástroje.\n\nMartin byl už od mala vychováván k lásce k hudbě. V šesti letech začal navštěvovat lekce zpěvu a hry na piano v jedné z brněnských LŠU. Později začal navštěvovat soukromé lekce hry na bicí u pana profesora Cupáka, člena Janáčkovy opery v Brně. V patnácti letech započal studium na Hudební konzervatoři Leoše Janáčka v Brně, kde studoval hru na bicí nástroje a piano. V roce 1997 založil dark metalovou skupinu Inner Fear, která je aktivní i v současnosti a kde má Martin na starosti veškeré bicí, klávesy a také je hlavní skladatel hudby. Za svůj život hrál s mnoha metalovými a rockovými skupinami, odehrál několik turné po celém světě a podílel se na víc jak dvaceti studiových nahrávkách. V roce 2004 natočil své první promo DVD a přestěhoval se do Anglie, kde působil v kapele Mantas (ex kytarista Venom, Jeff \"Mantas\" Dunn). Od roku 2006 je členem britské extrémně heavy metalové kapely Cradle of Filth a od roku 2012 progresivně heavy metalových Masterplan.\n\nMartin působí i jako nájemný studiový a koncertní hráč a příležitostně vystupuje v rámci bubenických seminářů, kde propaguje firmy Sabian cymbals, Pearl drums, VicFirth drumsticks, Serial Drummer. V posledních letech se podepsal svým bubenickým uměním pod nahrávky kapel Symphonity, Kryptor, Sebastien a nebo brněnských Titanic.\n\nJako koncertní výpomoc se objevil od roku 1996 po současnost mimo jiné v kapelách Titanic, Dogma Art, Symphonity, Melancholy Pessimism, Pandemia, Equirhodont, Entrails, Monastery a nebo Galactic Industry.\n\nJako hudební skladatel a hráč na klávesové nástroje se kromě zmíněných Inner Fear Martin částečně podílel i na studiových nahrávkách Cradle of Filth, konkrétně na albech 'Darkly, Darkly Venus Aversa', 'Evermore Darkly', 'Manticore and The Other Horrors', 'Hammer Of The Witches' a 'Cryptoriana – The Seductiveness of Decay'. Pro alba 'Manticore and The Other Horrors', 'Hammer Of The Witches' a 'Cryptoriana – The Seductiveness of Decay' složil a nahrál veškeré klávesové a orchestrální party. Je také výhradním autorem několika skladeb z posledních tří jmenovaných desek (mimo jiné i Right Wing Of The Garden Triptych). Martin se podílel jako spoluautor několika skladeb i na albu kapely Masterplan, Novum Initium.\n\nS kapelou Cradle of Filth od roku 2006 absolvoval všechny následující turné a mnoho samostatných koncertů či hudebních festivalů po celém světě. Je oficiálně členem kapel Cradle of Filth, Inner Fear, Lunatic Gods a brněnské heavy metalové kapely Titanic (heavy metal Brno).\n"}
{"id": "490999", "url": "https://cs.wikipedia.org/wiki?curid=490999", "title": "Flyweight", "text": "Flyweight\n\nFlyweight (česky muší váha) je jedním ze základních návrhových vzorů programů. Muší váha patří do skupiny strukturních vzorů, které umožňují řízení počtu instancí objektů. Vzor je vhodný pro situace, kdy vzniká mnoho malých objektů, u kterých je možné podstatnou část jejich stavu sdílet nebo ho nahradit výpočtem.\nVzor muší váha je vhodný pro situace s mnoha objekty. Klasickým příkladem je reprezentace jednoho znaku v textovém editoru [1],[2]. \nZnak (codice_1) je určen svou polohou v dokumentu, použitým fontem, barvou, jeho velikostí a v neposlední řadě také vlastním kódem znaku (např. 'a'). Pokud popis Znaku (codice_1) obsahuje všechny uvedené informace, tak dochází k velmi výraznému růstu paměťové náročnosti s růstem velikosti dokumentu, neboť popis jednotlivého znaku může zabírat i stovky bytů. Muší váha poskytuje řešení tohoto stavu. Zavádí možnost sdílet jednu instanci znaku pro všechny jeho shodné výskyty.\n\nVzor je založen na vyčlenění vnějšího stavu z objektu. Tímto vnějším stavem se rozumí takové atributy, které je možno uchovávat vně objektu nebo je vypočítat. Tento vnější stav je často označován jako kontext objektu. Metody, které pro svou funkci potřebují hodnoty, které jsou součástí vnějšího stavu, je dostávají až v okamžiku svého volání jako parametr - kontext.\nZredukovaný objekt (bez vnějšího stavu) je možné obvykle sdílet mezi jednotlivými užitími. Tento objekt již pouze obsahuje atributy, které jsou označovány jako vnitřní stav. Pro možnost sdílení těchto objektů je zapotřebí továrna, která zajistí jejich tvorbu (pokud doposud vhodný objekt neexistuje) nebo vrácení existujícího.\nMuší váha přináší úsporu paměťového prostoru, a to dvojím způsobem: redukcí velikosti jednotlivých objektů (nahrazením vnějšího stavu objektu výpočtem nebo efektivnější reprezentací) a sdílením jednotlivých instancí objektů reprezentujících vnitřní stav.\n\nU textového editoru z motivačního příkladu se ukazuje, že mnoho znaků používá font se shodnými vlastnostmi, tj. v typickém dokumentu je použito obvykle do deseti druhů písma. Informace o vlastnostech použitého fontu (metrika) tedy nemusí být součástí každého písmene, ale je vhodné ji vyčlenit do sdílených vlastností.\n\nObdobný postup je možno aplikovat i na znak samotný, neboť i jednotlivých typů znaků je v dokumentu obvykle použito výrazně méně, než je počet jejich výskytů. Lze tedy definovat třídu codice_1, která popisuje použití kombinace znaku a fontu. Text je pak reprezentován vhodnou skladbou odkazů na codice_1 objekty. Jednotlivé objekty je však možno sdílet mezi jednotlivými použitími. Pro zajištění správného sdílení je nutné jejich vytváření pomocí továrny – codice_5. Továrna zajistí vytvoření nového objektu, jen pokud doposud neexistuje; v opačném případě vrací existující objekt.\n\nNásledující diagram ukazuje reprezentaci textu „BABETA“ s využitím muší váhy. Jednotlivá písmena jsou vytvářena pomocí továrny a odstavec jen udržuje odkazy na ně.\n\nPokud je zapotřebí vykreslit blok textu, tak pro jednotlivé objekty (codice_1) je volána metoda codice_7, která jako vstupní parametr dostává kontext. Tímto kontextem je poloha znaku v rámci odstavce. Tato poloha nemusí být přímo uložena jako součást znaku, neboť ji je možno odvodit/vypočítat z jeho předchůdců v rámci odstavce.\n\nNávrhový vzor slouží pro snížení počtu instancí objektů a paměťové náročnosti. Vzor je vhodné použít v těchto případech (měly by být naplněny všechny podmínky):\n\nSchéma znázorňuje použití objektu muší váhy (codice_8) klientem. Jednotlivé sdílené muší váhy jsou vytvářeny pomocí továrny (codice_9).\n\nDůležitou součástí návrhového vzoru muší váhy je možnost sdílení muších vah jednotlivými klienty. Pokud není možné tento předpoklad splnit pro všechny takovéto objekty, je možné použít nepatrně modifikované schéma, které tuto situaci řeší.\nObjekt codice_10 je objekt, který není sdílený, zatímco objekty codice_11 jsou sdíleny a jako takové jsou vytvářeny továrnou codice_9.\n\nNávrhový vzor byl poprvé popsán v roce 1990 v článku Glyphs: Flyweight Objects for User Interfaces [1] a následně zařazen do přehledu vzorů [2].\n\nMuší váha pro svou realizaci využívá návrhový vzor továrna pro vytváření jednotlivých sdílených objektů. Odkazy na sdílené objekty jsou často uspořádány ve složitější struktuře pomocí vzoru skladba. Vzor muší váha může být použit pro implementaci vzorů stav a strategie.\n\nNávrhový vzor je možné použít již ve fázi návrhu nebo s jeho pomocí refaktorovat stávající kód. Při refaktorizaci je možno využít následujícího postupu:\n\n\nPři refaktorizaci tímto postupem lze po každý z kroků 3-6 vytvořit a spustit příslušné testy při zachování relativně malých změn.\n\nV mnoha praktických použitích se může ukázat výhodné použít jen část vzoru muší váha.\n\nPři refaktorizaci lze využít pouze vyčlenění vnějšího stavu mimo objekt. Tímto krokem může dojít ke zmenšení složitosti objektu. Přístup je vhodný, pokud lze hodnoty uložit/vypočítat vně objektu a jsou potřebné jen v malém množství metod. Současně je však zapotřebí zachovat identitu jednotlivých objektů. Při vhodném použití dojde ke snížení paměťové náročnosti objektů, zvýšení jejich flexibility, neboť se již dále nestarají o svůj vnější stav. Nevýhoda tohoto postupu může spočívat při nedokonalé refaktorizaci ve zvýšení složitosti třídy uchovávající/vypočítávající vnější stav.\n\nV případě, kdy lze objekty snadno sdílet a neobsahují žádný vnější stav, tak stačí pouze zavést tovární třídu. Následně je již přímá cesta ke sdílení objektů. V případě, kdy jsou takto sdíleny objekty, však již nemohou obsahovat přímou vazbu na své nesdílené rodiče.\n"}
{"id": "491001", "url": "https://cs.wikipedia.org/wiki?curid=491001", "title": "Muší váha", "text": "Muší váha\n\nMuší váha (anglicky Flyweight) je váhová kategorie v některých bojových sportech.\n\nV boxu se do muší váhy zahrnují bojovníci o hmotnosti mezi 49–52 kg.\n (ukončeno v roce 2001)\nV kickboxu se do muší váhy obvykle řadí bojovníci, kteří váží do 53 kg.\n\nV MMA má každá organizace má jiný systém třídění:\n"}
{"id": "491003", "url": "https://cs.wikipedia.org/wiki?curid=491003", "title": "Historická letka republiky Československé", "text": "Historická letka republiky Československé\n\nHistorická letka Republiky československé (Historická letka RČS) je nezisková organizace, která provozuje skupinu historických letadel, která jsou československé konstrukce a výroby, nebo která jsou spojena s československými letci. Její členové také shromažďují doklady o vývoji letectví na území dnešní České republiky a pečují o válečné veterány. Svým názvem odkazuje na zlatou éru československé státnosti, takzvanou první republiku.\nOrganizaci v roce 2000 založili František Peřina, Martin Stáhalík, Milan Mikulecký a Zdeněk Dvořák. Od počátku jim byla vzorem britská letka Battle of Britain Memorial Flight, ale na rozdíl od ní je zcela soukromou aktivitou, finančně i jinak nezávislou na státu. V srpnu 2003 zahájila HLRČS pod vedením Marcela Sezemského stavbu věrné repliky letounu Avia BH-5, po odpracování více než sedmnácti tisíc hodin se letoun poprvé 1. června 2007 na letišti v Mladé Boleslavi vznesl do vzduchu. Historická letka RČS se tak stala prvním, komu se v Čechách i v bývalém Československu podařilo postavit a zalétat věrnou repliku historického letounu. Po dokončení Avie BH-5 započala v dílnách Historické letky RČS stavba dalšího výjimečného československého letounu Zlín XIII, ta však v roce 2013 zastavila, zhruba půl roku před jejím úplným dokončením.\n\nHistorická letka RČS provozuje jednak vlastní letadla, ale sdružuje i letouny jiných majitelů, kteří se ztotožňují s její filozofií prezentace historických strojů s důrazem na československou historii.\n\n\n\nDavid Potužník - de Havilland DH-82 Tiger Moth\nMilan Mikulecký - Avia BH-5, Piper L-4, Aero C-104, Zlín C 305, Zlín Z 526 F\nRoman Kramařík - Zlin 326MF, Zlin 526\nKateřina Vojtová - Zlin 326, Zlin 526, Avia BH-5\nŠtěpán Obrovský - Zlin C-305\n\n"}
{"id": "491010", "url": "https://cs.wikipedia.org/wiki?curid=491010", "title": "OF-40", "text": "OF-40\n\nItalský tank OF-40 byl zkonstruován závody OTO-Melara a FIAT pro zahraniční trhy. Velice se podobá německému tanku Leopard 1 a skutečně je v něm mnoho součástí z tohoto tanku použito. Je vyzbrojen 105mm drážkovaným kanonem, který byl v NATO široce používán už v šedesátých letech, ale jeho moderní systém řízení palby mu umožňuje dosahovat velké přesnosti. V roce 1982 v Libanonu ničily tyto tanky ve výzbroji izraelské armády bez obtíží syrské T-72. Ukázalo se, že kanon ráže 105 mm představuje účinnou výzbroj. OF-40 je rychlý tank, na silnici dosahuje téměř rychlosti Challengeru nebo M1, ale postrádá jejich energetické rezervy pro manévr a jeho manévrovací schopnost je dosahována na úkor pancéřové ochrany. Poměrně lehké pancéřování je nedostatečné a není schopné odolat velkým rážím protipancéřových průrazných střel. Dokáže jej probít i většina pěchotních protitankových zbraní.\n\n\n\nZbraně 20.století. Ottovo nakladatelství, společnost pro vydávání Ottova slovníku naučného s.r.o. , Praha 1997\n\n"}
{"id": "491018", "url": "https://cs.wikipedia.org/wiki?curid=491018", "title": "Šibenice", "text": "Šibenice\n\nŠibenice je obvykle dřevěná konstrukce na kamenných nebo cihelných základech, která se používala či používá k popravě oběšením.\n\n\nUmísťovaly se na návrší nad obec či město, jednak z hygienických důvodů, protože popravení zůstávali často viset pro výstrahu, dokud těla zvěř a ptáci neroznesli, dále proto, aby byla výstraha zdálky viditelná, a konečně i proto, že popravy byly hojně navštěvovány diváky.\n\nŽádná z evropských šibenice se nedochovala celá, protože poslední popravy (nepočítáme-li období fašismu) proběhly před 100–150 lety. Nejlépe dochované historické šibenice v někdejší Rakouské monarchii jsou podle evidence tři desítky fragmentů kamenných konstrukcí šibenic nebo jen základy jejich podnoží, například:\n\nČesko:\n\nVelká Británie:\n\nPříležitostně sloužila dřevěná lešení se schodištěm, která se stavěla na hlavní náměstí ve městech jen k exemplárním popravám, a po nich byla zase zbourána, jako například 21. června 1621 k popravě 27 českých pánů na Staroměstském náměstí v Praze.\n\nSpontánně vytvořené šibenice jako stromy, brány, pobořené domy, podstavce nebo lampy veřejného osvětlení.\n\n"}
{"id": "491019", "url": "https://cs.wikipedia.org/wiki?curid=491019", "title": "Agranulocyt", "text": "Agranulocyt\n\nAgranulocyt je obecně bílá krvinka, která ve své cytoplazmě neobsahuje specifická granula, tedy jisté zrnité váčkovité útvary. Tím se liší od granulocytů. To však neznamená, že by neobsahovaly žádná granula; u některých agranulocytů se totiž běžně vyskytují tzv. azurofilní váčky (0,05–0,25 µm v průměr). Buněčné jádro bývá kulovité nebo mírně ledvinité.\n\nK základním dvěma typům agranulocytů patří:\n"}
{"id": "491021", "url": "https://cs.wikipedia.org/wiki?curid=491021", "title": "Porfirio Díaz", "text": "Porfirio Díaz\n\nPorfirio Díaz (15. září 1830 Oaxaca, Mexiko – 2. července 1915 v Paříži) celým jménem José de la Cruz Porfirio Díaz Mori byl mexický voják, politik a prezident Mexika v letech 1876–1880 a 1884–1911. Díky tomu, že stál v čele Mexika přes tři desetiletí, bylo období jeho vlády nazváno \"porfiriátem\".\n\nDíaz se narodil do chudé rodiny ve městě Oaxaca kreolskému (španělskému) otci a domorodé matce. Jeho otec ale zemřel, když byl Díaz ještě dítě. Nejprve byl určen pro kněžskou dráhu. V době americko-mexické války ale nastoupil do mexické armády, ve které během 50. a 60. let 19. století udělal úspěšnou kariéru a za podpory liberála Benita Juaréze studoval práva na Instituto de Ciencias y Artes de Oaxaca. Jako voják se zúčastnil války o reformu (1857–1860) i války s francouzskými interventy (1861–1867) na straně republikánů.\n\nFrancouzská intervence do Mexika spojená s pokusem o změnu politické organizaci Mexika z republiky na konstituční monarchii představovala konflikt táhnoucí se několik let. Díaz se ho účastnil aktivně v pozici velícího důstojníka, a získal si tak značnou popularitu, která podporovala jeho politické aspirace. V roce 1867 to byl právě generál Díaz, kdo osvobodil hlavní město Mexiko od francouzské vlády.\nPo znovunastolení republiky v roce 1867 se ale Díaz odvrátil od politiky Benita Juaréze i jeho nástupce Sebestiana Lerda de Tejady a v roce 1876 stanul v čele státního převratu proti vládě S. Lerda. Měl přitom vedle konzervativců podporu velké části mexického důstojnického sboru, jehož se negativně dotýkaly snahy republikánských vlád o snížení vojenského rozpočtu Mexika. V bitvě u Tecoac v roce 1876 Díazovy jednotky zvítězily a Díaz se stal poprvé prezidentem Mexika.\nDíaz po svém nástupu k moci (1877) v podstatě obratně využil některých úspěchů jeho předchůdců Juaréze a Lerda, kteří se zemi snažili co nejrychleji hospodářsky stabilizovat a dosáhnout jejího mezinárodního uznání. Na druhou stranu posílil roli represivních složek jako bylo například mexické četnictvo. Stabilizace byla spojena samozřejmě také s zavedením pořádku a řádu, který Mexiko postrádalo od vypuknutí konfliktu s diktátorem Antonio Lopézem de Santa Anna respektive od počátku nezávislosti Mexika po roce 1821. Díazovo první prezidentské období skončilo dovršením první etapy stabilizace země a zároveň upevněním výsadního postavení samotného Porfiria Díaze v mexické politice. Podle slibu přenechal v roce 1880 Díaz prezidentský post svému spolupracovníkovi Manueli Gonzálezovi, který byl ve funkci prezidenta v letech 1880-1884. Poté byl prezidentem znovu zvolen P. Díaz. Podobný scénář se ale v roce 1888 už nekonal a Díaz byl zvolen mexickým prezidentem mezi roky 1884-1911 celkem sedmkrát za sebou. Podařilo se mu to jednak díky úpravě mexické ústavy, která mu umožnila znovuzvolení do úřadu, nejprve dvakrát za sebou a poté bez omezení, a dále také díky podpoře dosažené kompromisem s konzervativními elitami země. Režim se snažil nicméně udržovat zdání demokratičnosti tím, že každé čtyři roky opakoval nové prezidentské volby, ve kterým byl ale vždy favoritem Díaz. Tato praxe byla doprovázena různorodými volebními manipulacemi a machinacemi, které bylo možné dobře realizovat, protože volební systém byl v této době v Mexiku nepřímý.\n\nOd začátku měl Díaz podporu konzervativnějších součástí mexické společnosti, které se obávaly příliš reformních politik liberálů. Šlo o konzervativní majitele rozsáhlých haciend, kteří se obávali pozemkové reformy a ztráty politického a společenského vlivu v zemi, o katolickou církev, obavající se ztráty kontroly nad vzděláváním a vůbec mexickou společností, a konečně šlo také o zástupce severoamerického i evropského kapitálu, který měl v Mexiku své stále větší investiční zájmy. Režim P. Díaze byl schopen všem těmto společenským silám vyjít vstříc a naleznout s nimi určitý kompromis či modus vivendi, zatímco v rámci svého systému vlády užíval kontroly nad tiskem,nad soudy i nad distribucí úřadů guvernéra, a integraci mesticů do politické správy. K velmi výrazným prvkům Diázova režimu patřily zahraniční investice a politická centralizace.\nIdeologicky se Díaz hlásil k mexickým liberálům, ačkoliv později je možné charakterizovat jeho způsob vlády jako caudillismus nebo diktaturu s výraznýmu prvky militarismu, patriarchalismu a kultu osobnosti.\nPodobně jako i jinde v Latinské Americe bylo heslem Díazovy politiky „pořádek a pokrok\". Především od konce 80. let a v 90. letech Díazův režim dokázal pomocí reformy daňového systému, spoluprací s bohatými latifundisty a přílivem zahraničních investic, přispět k výraznému hospodářskému růstu Mexika. Režim užíval rétoriku modernizace a pokroku. V Díazově týmu bylo několik významných technokratů, kteří vyznávali model pozitivistické 'vědecké politiky'(tzv. \"cientificos\"). Tato skupina vytvářela v podstatě politickou frakci, jež tvořila jádro porfiriátu. K nejvýznamnějším patřil Díazův dlouholetý ministr financí José Yves Limantour (1854–1935).\n\nNa konci 19. století a na počátku 20. století se v mexické společnosti postupně zformovala stále silnější politická opozice, která otevřeně kritizovala Díazův režim. Centrem kritiky byla mimo politické korupce a závislosti na americkém kapitálu, také kritika rostoucích společenských nerovností mexické společnosti nebo neutišené postavení mexického dělnictva. Mexické střední vrstvy a intelektuálové podporovali liberální opozici vedenou Franciscem Maderem, Díazovým protikandidátem na post prezidenta v roce 1908. Lidové vrstvy na venkově vytvořily ozbrojené, neformální jednotky povstalců pod vedením lidových vůdců Emiliana Zapaty a Pancho Villy. Tento tlak stárnoucí Díazův režim neustál. V roce 1911 musel Díaz rezignovat a následně opustit zemi, ve které už vypukla tzv. mexická revoluce. Zemřel v emigraci, v Paříži v roce 1915.\n\nZahraniční vyznamenání:\n\n\n\n\n"}
{"id": "491023", "url": "https://cs.wikipedia.org/wiki?curid=491023", "title": "Čagatajský chanát", "text": "Čagatajský chanát\n\nČagatajův ulus (lid) nebo Čagatajský chanát byl turko-mongolský stát ve Střední Asii. Existoval v letech 1227 až 1687. Vznikl osamostatněním na Mongolské říši. V roce 1360 ztratil západní polovinu svého území ve prospěch Tamerlánovy říše, avšak přežil až do 17. století. Vládnoucí dynastií byli potomci Čagataje, druhého syna dobyvatele Čingischána. Alguovi následníci - Mubarak a Borak, vyhledávali užší vztahy s obyvateli oblastí přijetím islámu. Navzdory tomu, že od počátku Čagatajovy vlády byl islám bezmála po sto let zakazován, se roku 1326 stal oficiálním náboženstvím Čagatajova ulusu.\n\nRoku 1340 byl Čagatajův ulus rozdělen na více částí. Ve východní části ulusu vznikl Moghulistán.\n\nS vytvořením Timúrovského státu v západní části moc Čagatajců v Maveraünnehiru padla.\n"}
{"id": "491026", "url": "https://cs.wikipedia.org/wiki?curid=491026", "title": "Studený (Orlické hory)", "text": "Studený (Orlické hory)\n\nStudený (německy \"Studeneyer Oberwald\") je vrchol v České republice ležící v Orlických horách.\n\nStudený se nachází v celku Orlické hory, podcelku Mladkovská vrchovina a v okrsku Pastvinská vrchovina.\n\nStudený se nachází asi 5,5 km severně od města Jablonné nad Orlicí a asi 9,5 km východně od města Žamberku. Nejvyšší vrchol Mladkovské vrchoviny Adam je asi 3,5 km na sever. V severojižně orientovaném hlavním hřebenu vrchoviny je Studený pro své blízké okolí dominantním vrcholem. Kostelní vrch na severní straně i Faltusův kopec na jižní jsou poměrně vzdálené a nižší. Východní svah prudce spadá do údolí Tiché Orlice u Těchonína, západní strana je nejprve protažená do mírněji se svažujícího hřebínku, na jehož konci dochází k prudkému spádu do údolí Orlice Divoké.\n\nVýchodní svah přímo spadá do údolí Tiché Orlice. Severozápadní svah odvodňován Studenským potokem, který se vlévá do Studenecké zátoky vodní nádrže Pastviny na Divoké Orlici.\n\nVrcholové partie Studeného spolu se západními a jihozápadními svahy jsou porostlé souvislým lesem nazývaným Studenský horní les. Díky němu není z vrcholu žádný výhled. Nižší partie severních a východních svahů jsou využívány jako louky nebo pole.\n\nPo jihovýchodním úbočí Studeného vede silnice z obce Studené, která za pomoci serpentin klesá do Celného. Z ní odbočuje účelová komunikace vedoucí po východním svahu do Vlčkovic. Zalesněnou částí procházejí pouze lesní cesty. Přes vrcholovou partii prochází červeně značená trasa 0416 ze Zemské brány do Nekoře.\n\nV podvrcholovém prostoru na jihovýchodní straně vystupuje největší skalní skupina Orlických hor zvaná Studenské skály. Skupina vznikla mrazovým zvětráváním ortorul až migmatitů orlicko-kladského krystalinika. Skupina je asi 500 metrů dlouhá a přes 10 metrů vysoká. Některé skály dosahují výšky až 25 metrů. Využívá se jako cvičný horolezecký terén. Díky lesnímu porostu nejsou skály z dálky viditelné.\n\n"}
{"id": "491029", "url": "https://cs.wikipedia.org/wiki?curid=491029", "title": "Heroes of Newerth", "text": "Heroes of Newerth\n\nHeroes of Newerth (běžně HoN) je zdarma hratelná akční vědeckofantastická real-time strategická hra, vyvíjená společností S2 Games pro Windows, Linux a Mac OS. Je silně inspirována Warcraft 3 módem Defense of the Ancients (DotA). Vyšla 12. května 2010 (za 30 USD) a od 29. července 2011 je možné hrát HoN zdarma.\n\nPřibližně v červenci 2008 se objevila stránka s názvem Heroes of Newerth na webu a logo hry na fórech zabývajíc se v tehdejší době hrou Savage 2: A tortured Soul. Marc \"Maliken\" DeForest a ostatní členové vývojového týmu oznámili, že S2 Games vyvíjí třetí titul, kterým však nebude Savage 3 a zmínili pouze pár detailů s tím, že více informací bude k dispozici ve chvíli, kdy se vývoj bude chýlit ke konci. Přesto však bylo potvrzeno, že hra, která je momentálně stále v uzavřené beta fázi je velmi blízká a podobná mapě DotA z již zmiňované hry Warcraft III, vylepšujíc spoustu věcí oproti původní verzi, jako je například VOIP podpora, ochrana proti nečekanému výpadku internetu stejně jako mnohem lepší grafické zpracování atd. Nicméně hrdinové a předměty byli z velké části přímo převzaty z DotA s tím, že v závislosti na změnách v DotA bude upravován i HoN.\n\nDvacátého druhého srpna 2009 začal předprodej této hry pro členy beta fáze. Tato objednávka zahrnuje rezervaci nicku a spoustu dalších vylepšení do budoucí hry oproti lidem, kteří si hru nepředobjednali – majitel předplaceného účtu může také pozvat až 3 přátele do beta fáze díky pozvánkám, které obdrží.\n\nHeroes of Newerth se momentálně nachází v otevřené beta fázi, přesto je však kolem 90 000 hráčů online z celkových asi 1 700 000 registrovaných.\n\nV dotazníku zodpovězeném Idejderem na beta fóru se dozvíme, že HoN je ve vývoji přibližně 37 měsíců. Prvních 13 měsíců se strávilo vytvářením speciální engine, která byla již použita i v předešlým projektu (savage 2), přičemž zbývající čas byl využit pro vytváření map, předmětů, hrdinů a samotné art koncepce hry.\n\nS2 Games momentálně do hry přidávají hrdiny ze známé DotA, kteří se dají snadno rozpoznat, ale neváhají s vytvářením nových hrdinů, kteří mají nové schopnosti a to zejména ty, které nebylo možné vytvořit v předešlém W3 módu. Všichni hrdinové v HoN jsou unikátní ve svém slova smyslu; žádný z nich není totiž nejlepší, někteří jsou sice v něčem lepší ostatní, ale vše je dotvořeno tak, aby na začátku každé hry bylo vše spravedlivé (částečně se na tom také podílejí hráči chvíli před hrou – v závislosti na zvoleném módu).\n\nHra je tvořená dvojicí frakcí, za které hráči bojují proti sobě v každé hře. Jsou to Hellbourne a Legion, nabízejíc hráčům širokou škálu jedinečných hrdinů, které pak hráči ovládají v samotné hře. Každý hrdina má tři základní atributy a těmi jsou síla, inteligence a hbitost. V závislosti na specializaci se pak liší i schopnosti jednotlivých hrdinů.\n\nAktuálně je na výběr z 135 hrdinů, a to z 67 na straně Legion and 68 na straně Hellbourne. Každý z hrdinů se hraje určitým způsobem a animace spolu se zvuky jsou velmi podobné DotA. Jak se zdá, nakonec bude hrdinů šedesát, dokonce tomu napovídají volná políčka na beta stránce, tj. třicet hrdinů pro každou stranu.\n\nDalším rozšířením, kterým se můžou S2 pyšnit je možnost přidání nových herních map. Nepočítajíc nejoblíbenější a nejhranější mapu \"Forest of Caldavar\" jsou v betě ještě další dvě nové. První se nazývá \"Darkwood Vale 3v3\" a je určena zejména pro týmy po 1, 2 nebo 3 hráčích. Druhou mapou je \"Watchtower\" – další mapa 5 proti 5, avšak trochu odlišná od velmi známé, první zmiňované.\n\n\"Creepy\" jsou slabé, počítačem ovládané jednotky, které se objevují u kasáren v centru každé frakce v obvyklém počtu asi pěti jednotek. Pohybují se po cestách (obvykle jsou tři, v nových mapách i jen jedna nebo dvě), které propojují centra frakcí dohromady. Na začátku se obvykle setkávají uprostřed a dochází ke střetu. Hráči ovládajíc hrdiny chodí po cestách s \"creepy\" a snaží se zneškodnit nepřátelské hrdiny či jejich \"creepy\", za které získávají peníze. Za ty pak mohou nakoupit předměty ve obchodě. Mezi cestami leží řeka, kde se na dvou místech obvykle objevují speciální runy, které dokáží vylepšit na krátkou chvíli každého hrdinu (mohou být také uchovávány na omezenou dobu). Zbytek pokrývá les, který skrývá mnohá monstra a \"creepy\", které mohou opět použity pro získání peněz. Nachází se zde také speciální \"creep\" – Kongor – hráči za něj získají více peněz a obvykle musí být zneškodněn více než jedním hrdinou (odměnou je pak kámen reinkarnace na omezenou dobu).\n\nKaždý hrdina má čtyři speciální schopnosti, které mu pomáhají v boji proti nepřátelským jednotkám. Zneškodňováním monster a hrdinů získává hrdina úrovně, díky kterým pak může své schopnosti vylepšovat. Každý hrdina začíná na úrovni 1 a mohou získat až 25 úrovní v závislosti na tom, jak dlouho trvá hra. Každá frakce má vlastní centrum na protilehlých stranách mapy čítající spoustu budov, z nichž nejdůležitější jsou kasárny, strážní věže a hlavní klíčová budova. Ve chvíli, kdy je tato zničena, tým prohrává. Proto je velmi silně chráněna a nemůže se na ni útočit dříve, než jsou zničeny dvě strážní věže stojící před ní. Aby se nepřátelský tým dostal k centru frakce, musí na každé z tří cest zničit všechny tři strážní věže. Ve chvíli, kdy se toto povede, začíná útočit tým na kasárny. Když dojde k destrukci i těchto budov, získává nepřátelský tým silnější \"creepy\", tzv. mega creeps. V tuto chvíli už je většinou o vítězi jasně rozhodnuto a hra končí velmi záhy.\n\n\n"}
{"id": "491038", "url": "https://cs.wikipedia.org/wiki?curid=491038", "title": "Núr-ili", "text": "Núr-ili\n\nNúr-ili (akkad. \"\"světlo Boží\"\") – byl král Asýrie v období mezi roky 1483 – 1472 př. n. l. Byl to syn předchozího krále Enlil-násira I..\n\nZa vlády jeho otce byla asyrská vojska několikrát poražena mitannskou armádou pod vedením krále Šauštatara. V důsledku toho pak Núr-ili v Asýrii vládl jako regent pod dohledem mitannského vladaře. Podle královského seznamu byl současníkem Ulam-Buriaše z \"Karduniaše\" (Babylónu). U moci byl 12 let a po jeho smrti se asyrským králem stal jeho syn Aššur-šadúni\n"}
{"id": "491039", "url": "https://cs.wikipedia.org/wiki?curid=491039", "title": "Kozašický potok", "text": "Kozašický potok\n\nKozašický potok je malý vodní tok v okresu Pardubice.\n\nKozašický potok pramení v okrajové části Chvaletické pahorkatiny, podřazeném geomorfologickém celku Železných hor. Jeho pramenem je výtok z meliorační trubky pod mokřadem na hranici pole a lesa asi 850 metrů severovýchodně od okraje vsi Krasnice. Potok má po celé délce toku převážně severní směr. První přibližně 0,5 km teče nehlubokou roklí, kde se na levém břehu nachází poslední srub Trampské osady \"Tažní ptáci\". Potok vytékající z malé studánky na západním okraji dna rokle je jediným přítokem Kozašického potoka v celé délce toku. Po opuštění rokle stéká potok po poli ke vsi Kozašice, která dala potoku jméno. V tomto místě překračuje hranici Železných hor a Východolabské tabule. Potok protéká jihozápadním okrajem obce, severozápadně od ní napájí Šancův rybník a pod jeho hrází se vlévá do Senického potoka.\n"}
{"id": "491044", "url": "https://cs.wikipedia.org/wiki?curid=491044", "title": "Městecký potok (přítok Loučné)", "text": "Městecký potok (přítok Loučné)\n\nMěstecký potok je malý vodní tok v Pardubickém kraji.\n\nPramenem Městeckého potoka je výtok z meliorační trubky asi 0,5 km od severozápadního okraje vsi Městec v okresu Chrudim. Hned zpočátku je jeho vodou napájena dvojice malých rybníků. Pod jejich hrází se do něj zprava vlévá jediný přítok. Jedná se o netrvalou vodoteč odvodňující pole východně od vsi Městec. Převážně severní směr toku Městeckého potoka je pod rybníky narušen návrším s pískovnou, které potok obtéká ze západu. Přitom opouští území chrudimského okresu a vtéká na území okresu Pardubice. Míjí východně ves Turov a v rychlém sledu podtéká silnici Turov – nádraží Uhersko, železniční trať Kolín - Česká Třebová a místní komunikaci Turov – Uhersko. Před tímto trojmostím je na pravém břehu malý památník místním obětem druhé světové války. V závěrečné části toku teče potok téměř přímo na sever a vlévá se do řeky Loučné.\n"}
{"id": "491045", "url": "https://cs.wikipedia.org/wiki?curid=491045", "title": "Montage", "text": "Montage\n\nMontage je česká hudební skupina, která vznikla v roce 2007 v Praze. Založil ji Thom Herian, vystupující rovněž pod uměleckým jménem Drama Jacqua spolu se zpěvačkou Klárou Vytiskovou, dnes známou především z retropopové kapely Toxique (Objev roku 2008). Hudba projektu Montage kombinuje základy a techniky drum'n'bassu, popovou melodičnost a elektronické samply, které protkává Vytisková svým výrazným hlasem. \n\nThom Herian, bubeník, producent a elektronický experimentátor, není nezkušeným muzikantem. Už od konce 90. let se zabývá zvukem, hudební produkcí a elektronickými samply. S jeho jménem jsou spojeny i další projekty, kde působí jako bubeník a skladatel, například trio Sato-San To (s Oskarem Törökem a Jaromírem Honzákem), S.O.I.L., Segundo, Al-Yaman, Why Not Patterns atp. \n\nProjekt Montage původně vznikl jako jeden z mnoha experimentálních projektů Thoma Heriana, ve kterém chtěl uplatnit své invence propojení elektroniky, junglových struktur a popové melodičnosti. V současnosti jde o poměrně netypické uskupení, které si zaslouží zvýšenou pozornost. S Klárou Vytiskovou, která je dnes známou tváří – uvádí pořad Medúza, je frontmankou kapely Toxique -, se Herian potkal zcela náhodně a její barva hlasu rozhodla o realizaci tohoto jedinečného projektu. Vytisková, která v té době dokončovala Ježkovu konzervatoř, tak získávala jedny z prvních zkušeností. Společně s Herianem skládali písně, kombinovali d'n'b a electropop a teprve po třech letech spolupráce se rozhodli vydat debutou desku King Or Queen.\nSvé premiérové živé vystoupení předvedli v červnu roku 2009 v Paláci Akropolis, kde předskakovali britské soulové kapele Belleruche a začátkem března 2010 odstartovali své první turné.\nMontage si díky dlouhému a velmi autonomnímu hudebnímu vývoji i projevu obou protagonistů zachovává nedotknutelnou suverenitu. Klára disponuje velmi unikátním témbrem hlasu, který je v našich končinách celkem oprávněně vyzdvihován a vyhledáván, a Thom zase exceluje svérázným přístupem ke zvuku a práci s kompozicí. Skladby „The Cinnamon“ nebo „Alphabet“ jsou často vysílány v Radiu 1 a Expresradiu. \n\nV současnosti mají svůj první videoklip k písni „King or Queen“.\n\nHudební filozofie projektu Montage je postavena na avantgardnosti, ležérnosti a vokálu Kláry Vytiskové.\n\n\n\n"}
{"id": "491048", "url": "https://cs.wikipedia.org/wiki?curid=491048", "title": "Ocílka", "text": "Ocílka\n\nOcílka je tyčka s hladkým nebo drsným povrchem vyrobená ze zakalené oceli.\n\nV podobě cca 30 cm dlouhé tyčky s rukojetí jde o nástroj, který slouží k obtahování ostří řeznických či kuchyňských nožů. \n\nTaké se tak ale nazývá křesadlo vyrobené z uhlíkaté oceli (viz obrázek).\n\n"}
{"id": "491049", "url": "https://cs.wikipedia.org/wiki?curid=491049", "title": "Hladítko", "text": "Hladítko\n\nHladítko (hovorově též \"zednický hoblík\", \"hobl\", \"rajbret\" – z německého originálu „das Reibebrett“ – hladítko) je zednický nástroj používaný k vyhlazování a nanášení omítek, lepidel, malty a dalších materiálů. Skládá se z desky a z pokličkového typu rukojeti. Plastové, dřevěné a ocelové hladítko se nazývá hovorově též natahovák neboli natahovací hladítko.\n\nSpolečně se zednickou lžící jsou hladítka základním vybavením každého omítkáře, fasádníka a zedníka. Na čerstvě nahozenou maltu se přiloží zdola spodní hrana plastového hladítka, horní hrana se trochu odkloní, přitlačí se a táhne se směrem nahoru. Tím se omítka zhutní a zhruba vyrovná. Pak se strhne latí do roviny. Po zavadnutí na ni přiložíme hladítko a krouživými pohyby povrch zhruba vyhladíme. Potom na ni naneseme hladítkem vrstvu omítky jemné, po zavadnutí ji vyrovnáme a vyhladíme za mokra hladítkem z pěnové gumy. Omítka je hotová.\n\nPlastové (lidově \"novodurák\") – má plastovou desku 180 × 400 mm, tloušťky 4 mm, s rukojetí uprostřed. Do 50. let existovalo jen dřevěné. Použití: K přímému natahování omítky na zeď, nebo k hrubému srovnání nahozené omítky před stržení latí, nebo k natažení jemné omítky.\n\nDřevěné (\"dřevovohobl\"; \"rajbret\") – nezbytné a dodnes nenahraditelné pro zpracování tuhého (ne tekutého) betonu do plochy. Existuje v mnoha různých velikostech, často si ho zedník vyrobí nebo nechá vyrobit dle svých požadavků. Prodávaný je z měkkého smrkového dřeva nebo z měkkého a lehkého topolového. Brzy se však u něho srazí hrany. Proto někteří zedníci dávají přednost tvrdému dřevu jasanovému, u něhož hrany jsou stálé. Právě na zpracování betonové plochy je vidět, proč se hladítku říkalo kdysi zednický hoblík. Zedník např. změřil výšku plochy. Je třeba jít o 5 mm níže. Přiloží dřevěné hladítko, přitlačí a začne dělat krouživé pohyby. Hrany hladítka strhují, anebo shoblovávají beton do stran. Až dojde na potřebnou výšku, shoblovaný beton hladítkem odhrne a plochu jemně zarovná. Opět platí, že čím jednodušší nástroj, tím větší praxi a zručnost pracovník potřebuje. Laik je udiven, co vše tento jednoduchý nástroj dokáže v rukou mistra. Např. betonová podlaha plus-mínus 2 mm pod latí 4 metry dlouhou. Drahá nivelační malta není vůbec potřeba. Dřevěné hladítko má stále velké uplatnění u památkářských zedníků. Není pochyb o tom, že je staré několik tisíciletí.\n\nPlstěné (\"filcové\"; \"filc\", \"hobl\") – náleží dnes už také mezi historickou zednickou klasiku, dodnes ho ještě používají památkářští zedníci a štukatéři. Používá se už mnoho století na jemnou vápennou maltu, která se u nás asi až do roku 1995 míchala postaru přímo na stavbách. Postupně se pak ale rozšířila a dnes zcela převládla už hotová jemná malta v pytlích, neboť práce je s ní pohodlnější a rychlejší. Současně s ní se začala používat hladítka z pěnové gumy. Na klasickou vápennou maltu je ale filcové hladítko lepší. Filcových hladítek je mnoho druhů, šířek a tvarů a zedníci si zhotovovali i svoje vlastní dle potřeby. Každý měl doma desku tvrdé plsti-filcu, uřízl potřebný kus a nalepil ho. Pak se musely chlupy nad ohněm opálit. Koupit se dalo jen základní provedení o rozměrech 125 × 265 mm.\n\nHladítko z pěnové gumy – je novější typ hladítka a přišlo k nám s rozvojem jemných hotových malt v pytlích, převládlo kolem roku 1995 a vytlačilo dosavadní hladítko plstěné. Má rozměr 125 × 265 mm a je jich více druhů z hlediska tuhosti a struktury pěnové gumy.\n\nMolitanové – se objevilo s dosažitelností molitanu u nás, to jest v 70. letech. Molitan byl velmi měkký a omítku nesrovnával, jen vytvářel hladký povrch. Práce s ním byla rychlá a pohodlná, nemuselo se na něj tlačit, ale povrch omítky byl přímo zvlněný (doslova „fušeřina“). Používal se na podřadné omítky, například v kotelně nebo garáži.\n\nOcelové hladítko (\"gleťák\" – z německého slova „die Glätte“ – hladkost, uhlazenost) vzniklo současně s cementem a s jeho zpracováním. Je tedy už přes 100 let staré. Je to tabulka pružného ocelového plechu o tloušťce 0,8 až 1,0 mm. Na jednom konci je hranaté, pravoúhlé, šíře 120 mm, pak se podélně zužuje a na druhém konci přechází do půlkulatého zakončení o poloměru 45 mm. Délku má 250 mm. Nejlevnější povrch betonové podlahy byl povrch zagletovaný, byl mnohem levnější než dlažba. (Dnes se tento způsob téměř nepoužívá, dříve zcela převládal). Po vytvoření betonové podlahy dřevěným hladítkem se ještě za syrova beton poprášil cementem. Dělalo se to kovovým kuchyňským sítkem a připomínalo to posypávání koláčů cukrem. Naprášený cement zvlhnul a zedník hranou ocelového hladítka – zešikma – ho začal přejíždět a zatlačovat do betonu. Přejížděl tak v různých směrech, až vytvořil sklovitě lesklý a hladký povrch. Po vyzrání byl velmi tvrdý a trvanlivý. Podobně bylo možné zagletovat i omítku. Použití: prádelny, kotelny, dílny. Protože beton byl nevzhledný, šedočerné barvy, natíral se pak olejovou nebo syntetickou barvou a nátěr se musel časem obnovovat.\n\nToto hladítko k nám přišlo ze Západu po roce 1989, současně s rozšířením nových metod při lepení obkladů a dlažby. Současně také přišla spousta nových lepidel a tmelů. Nová metoda nevyžaduje tak rovné zdi nebo podlahy, zubové hladítko natáhlo díky zubům pruhy lepidla o výšce 8 mm (podle výšky zubů a sklonu hladítka při natahování), obkládačka nebo dlaždice je nalepena na proužcích lepidla jen padesáti procenty své plochy. Proužky lepidla jsou měkké a poddajné a přilepené dlaždice nebo obkládačky se pak lehce srovnají přitlačenou latí, proto nemusí být podlaha nebo zeď tak rovná, konečné vyrovnání se provede sílou podmazání pod obklad.\n\nPři neodborné práci nebo při použití nevhodných tmelů není výsledek práce ideální (hodně reklamací). Dochází k odpadání obkladaček nebo uvolnění dlaždic. Příčinou může být odmrznutí na terasách nebo otřes nosné plochy (průvan pořádně práskne dveřmi a příčka se otřese). Špičkoví zedníci, kteří si hlídají jméno a nemohou si dovolit reklamaci, odmítají touto metodou pracovat. Zubové hladítko nepoužívají a ani ho nemají ve svém nářadí. Vyhledávají je zákazníci, kteří se neptají, jak rychle to bude hotové, ale v jaké kvalitě. Použití této metody je to sice rychlejší, ale i méně kvalitní.\n\nDo té doby se u nás dělala omítka nebo betonová podlaha rovná a obklady nebo dlažba se lepila na cementovou kaši celou plochou. Bylo to pracné, ale při dokonalém provedení byla trvanlivost desítky let. (Češi, pracující v Evropě ale i znalí tamních poměrů tvrdí, že profesní úroveň většiny zahraničních stavebních dělníků je velmi nízká a většina neumí udělat dokonale rovnou podlahu nebo zeď, proto byla tato metoda zavedena.)\n\n\n\n"}
{"id": "491053", "url": "https://cs.wikipedia.org/wiki?curid=491053", "title": "Hubka", "text": "Hubka\n\nHubka, která připomíná jelenici (a dokonce se používala jako její náhražka) se vyráběla z plodnic dřevokazné houby troudnatce kopytovitého. Ve své době představovala významný obchodní artikl.\n\nPro svou schopnost absorbovat vlhkost se používala v lékařství podobným způsobem jako dnes vata, ovšem především byla naprosto nepostradatelnou součástí křesadla, které před vynálezem sirek patřilo do osobní výbavy každého jednotlivce, což potvrdily i výzkumy Ötziho osobních propriet.\n\nPro tento účel však lze podobně jako hubku z troudnatce použít také plodnic některých jiných druhů dřevokazných hub.\n"}
{"id": "491055", "url": "https://cs.wikipedia.org/wiki?curid=491055", "title": "Bitva o Czajankova kasárna", "text": "Bitva o Czajankova kasárna\n\nBitva o Czajankova kasárna byl ozbrojený střet mezi československými a německými vojáky, jež se odehrál 14. března 1939. Šlo o jediný známý výraznější boj československých vojáků s německou armádou při obsazování zbytku Čech a Moravy a Slezska v březnu 1939.\n\nMístecká kasárna obývaná českými vojáky se nacházela v prostorách bývalé textilní továrny Johanna Czajanka, kterou československá armáda odkoupila roku 1933. Byla situována na kraj města poblíž mostu přes řeku Ostravici, spojujícího tehdy samostatná města Frýdek a Místek. V té době byl v kasárnách dislokován neúplný III. prapor 8. pěšího pluku Slezského, sestávající z deváté, desáté a dvanácté roty – vlivem absence odvodových ročníků 1936 a 1937, z nichž jeden byl nedávno propuštěn a druhý převelen, a odchodu vojáků pocházejících ze Slovenska tvořili velkou část vojáků čerství nováčci, kteří ještě neprodělali ani základní výcvik. Navíc kvůli zrušení obranné jednotky byly těžší zbraně a větší část munice nedávno převezeny do muničního skladu ve Staříči. Kasárna tak byla vybavena pouze puškami a lehkými kulomety.\n\nPoté, co Slovensko vyhlásilo 14. března 1939 krátce po poledni nezávislost, odjela odpoledne delegace v čele se státním prezidentem Emilem Háchou vlakem do Berlína, aby zjistila, jaké úmysly má Hitler s českou částí Česko-Slovenska. Německý plán byl obsadit české území během 15. března, ale aby se zabránilo možným akcím Polska, které si dělalo nárok na zbývající část Těšínského Slezska, měly být Těšínsko a přilehlá část Moravy (kam patří i Místek) obsazeny už večer předchozího dne. Po 17. hodině 14. března tak vstoupily na území okleštěné republiky první německé jednotky.\n\nDvě německé kolony pod velením plk. Paula Stoewera tvořily jižní křídlo manévru. Překročily hranici v Příboře a mířily na východ k Místku, ke kterému přijely před šestou hodinou. Po obsazení důležitých míst ve městě pokračovala první kolona kolem kasáren na Frýdek – hlídka z kasáren je sice zaznamenala a nahlásila, ale v šeru se domnívala, že jde o československé četníky. Druhá kolona chvíli zastavila před bránou kasáren asi o čtvrt na sedm.\n\nZ vedoucího vozidla kolony sesedl důstojník a několik vojáků, důstojník kráčel směrem k voj. Saganovi majícímu stráž u brány. Ten zareagovala připravenou puškou, voláním „Stůj!“ a výstřelem do vzduchu. Německý důstojník vyzval hlídku, aby se vzdala, a tasil zbraň, což vedlo ke krátké přestřelce, ve které byl strážný zraněn a důstojník zabit.\n\nStřelba mobilizovala osazenstvo uvnitř kasáren. Velitel praporu, plk. Štěpina, se snažil kontaktovat velitelství, obrany kasáren se ujal velitel kulometné roty, kpt. Karel Pavlík. Byly vydány zbraně, obránci se začali rozmisťovat po areálu kasáren a z oken a ze střechy pálit na Němce. Ti měli vlivem nepřipravenosti na odpor velké ztráty, po počátečním chaosu ale začali útočit a obkličovali objekt okolním parkem. Přivezené protitankové dělo spustilo střelbu na kasárna, na budovu byly namířeny oslňující reflektory, přijely posily z první kolony. Až na dvůr kasáren projelo německé obrněné vozidlo, palba průbojnými náboji ale donutila poškozené vozidlo se stáhnout, stejně jako bylo odraženo několik pěších útoků. \n\nVelkým problémem obránců byl nedostatkem munice – když začala docházet, stříleli pro vytvoření dojmu palby i slepými náboji. Asi po půl hodině boje se plk. Štěpinovi podařilo spojit s velitelstvím a vydal proto troubením rozkaz ukončit palbu a vzdát se. Vyjednáváním byl pověřen por. Karel Martinek.\n\nVýsledkem bylo obsazení kasáren a odzbrojení obránců německými vojáky. Na české straně byli 2 zranění, na německé straně se neoficiální údaje různí – 6 až 18 mrtvých a desítky raněných. Navzdory obavám nebylo s obránci špatně zacházeno. Po několika hodinách prohlídky a německého rabování kasáren byli zajatci propuštěni – důstojníci téhož dne, vojáci po několika dnech, kdy byli uzavření a hlídaní v kasárnách.\n\nKrátké zprávy o bojích dorazily i k prezidentu Háchovi, který byl následně v noci z 14. na 15. března v Berlíně donucen schválit Hitlerův plán na obsazení zbytku českých zemí 15. března ráno. \n\nNěkteří z vojáků, např. velitel obrany kpt. Pavlík a vyjednavač por. Martínek, se později připojili k protinacistickému odboji.\n\n\n\n"}
{"id": "491057", "url": "https://cs.wikipedia.org/wiki?curid=491057", "title": "SBB RABDe 500", "text": "SBB RABDe 500\n\nRABDe 500 je elektrická jednotka s aktivním naklápěním vozových skříní využívaná společností SBB v osobní dopravě pro vlaky s obchodním názvem ICN (InterCity-Neigezug). Protože jsou jednotky RABDe 500 nasazovány také na spoje Interregio a RegioExpress je zkratka ICN často brána jako synonymum k typu RABDe 500.\n\nNaklápění je zajištěno elektricky. První podvozek soupravy je vybaven setrvačníkem a rychlostními senzory. Získaná data jsou počítačem zpracována a následně je nastaven optimální úhel naklopení.\n\nJednotka dosahuje maximální rychlosti 200 km/h a je určena především pro provoz na novostavbách vybudovaných v rámci projektu Bahn 2000.\n\nSedmidílná jednotka je vybavena automatickými spřáhly a při dvou spřažených jednotkách dosahuje délky 380 m. Většina vlaků ICN je provozována právě takto.\n\nRABDe 500 může být v případě nutnosti (např. při údržbě) díky poloautomatickým spřáhlům rozdělen na dvě autonomní části. Každá část je vybavena autonomní trakční výbavou, s tím že ve středu soupravy umístěný vůz A nemá žádné trakčně relevantní prvky. Na koncích vlaku jsou dva vozy se střídavými asynchronními motory, vozy č. 2 a 6 jsou vybaveny mimo to také usměrňovačem s GTO prvky. Třetí vůz (v jedné polovině vlaku vůz AD, v druhé vůz WRA) je osazen transformátorem a sběračem. Trakční výbava odpovídá, až na vodou chlazení GTO usměrňovač, lokomotivě Lok 2000, je zde však rozložena do třech vozů.\n\nJednotka má čtyři vozy druhé třídy, dva vozy první třídy a jídelní vůz s oddíly první třídy. Vozy druhé třídy jsou pouze velkoprostorové, první třída má i oddíly. Většina míst ve velkoprostorových vozech je v uspořádání proti sobě, menší část v uspořádání za sebou. Jednotka má celkem 125 míst v první a 326 míst v druhé třídě. V soupravě je též služební oddíl pro objemná zavazadla a kola.\n\nJednotky jsou nasazeny v taktové dopravě na následujících tratích:\n\nJednotky nesou jména významných švýcarských osobností, jejichž citáty jsou popsána okna ve velkoprostorových vozech.\n\n\n"}
{"id": "491061", "url": "https://cs.wikipedia.org/wiki?curid=491061", "title": "Obušek", "text": "Obušek\n\nObušek je jednoduchá ruční zbraň pro boj zblízka na principu krátké hole. Nejčastěji jej používají příslušníci ozbrojených složek (policisté) a pracovníci bezpečnostních agentur. Obušek není konstruován za účelem způsobit zranění, ale pouze bolest a zneškodnění protivníka.\nPůvodně se používaly obušky dřevěné, později plastové, dnes se používají zejména teleskopické obušky a tonfy.\n"}
{"id": "491063", "url": "https://cs.wikipedia.org/wiki?curid=491063", "title": "Tonfa", "text": "Tonfa\n\nTonfa („obušek s kolmou rukojetí“) je úderná ruční zbraň podobná obušku, vyrobená z plastu, dřeva, kovu. Oproti obušku se tonfa, díky dalšímu úchytu, dá používat variabilněji, a i proto ji dnes používají policisté místo klasického obušku. Oproti klasickému obušku je výhoda tonfy mj. v tom, že je možné krýt si s ní předloktí a zároveň rychle provést úder. V dnešní době už je tonfa i ve své teleskopické (tj. vysouvací) podobě. To je pro policejní složky praktické zejména v tom, že teleskopická tonfa jim nemusí překážet na opasku při běhu a díky své malé velikosti nebude tak nápadná, což může být v mnoha případech pro policisty výhoda.\n\nSloužila na Okinawě jako odnímatelná dřevěná rukojeť mlýnského kamene na drcení rýže či obilí. Jako zbraň byla tonfa známá v celé jihovýchodní Asii, zda to již bylo v Indonésii, Filipínách nebo v Thajsku, kde byla známa pod jménem Mae.\n\nTonfy se dělí podle materiálu na dřevěné, kovové, plastové, pěnové; podle využití na cvičné, reálné; podle konstrukce na teleskopické, pevné.\n"}
{"id": "491066", "url": "https://cs.wikipedia.org/wiki?curid=491066", "title": "Seznam zápasů české fotbalové reprezentace 1995", "text": "Seznam zápasů české fotbalové reprezentace 1995\n\nV roce 1995 odehrála česká fotbalová reprezentace celkem 10 mezistátních zápasů, z toho 7 kvalifikačních o ME 1996 a 3 přátelské. Celková bilance byla 7 výher, 2 remízy a 1 prohra. Hlavním trenérem byl Dušan Uhrin.\n"}
{"id": "491070", "url": "https://cs.wikipedia.org/wiki?curid=491070", "title": "Kouzelný prsten", "text": "Kouzelný prsten\n\nKouzelný prsten též magický prsten je většinou drahocenný, krásný či naopak podivný - formou či výzdobou neobvyklý prsten se speciálními schopnostmi. Prsten buď sám má nadpřirozené schopnosti, které uskutečňuje, nebo svému majiteli plní přání pomocí magické formule.\n\nKouzelné prsteny se vyskytují od starověku až středověku v mytologiích národů celého světa. Z jejich různých bájí a pověstí byly nejčastěji odvozeny pohádky.\n\nTyto prsteny mají stálou - neměnnou účinnost a aktivují se jen jednoduchým nasazením. S prstenem na prstu jeho uživatelé mohou okamžitě kouzlit nebo se na nich projeví nadpřirozená vlastnost. Nadpřirozenou vlastností může být pouhá ochrana nositele před démony, živelnými pohromami, nemocemi či neštěstím, vyjádřená na prstenu pomocí viditelných (ale většinou neidentifikovatelných) znaků či začátečních písmen zaříkávací formule. Prsten tak přebírá funkci amuletu.\n\nMezi schopnosti uživatele patří například nesmrtelnost nebo neviditelnost (Platón popsal antický prsten pastýře Gygese). Ve středověké alchymii a démonologii se s těmito schopnostmi popisuje prsten krále Šalomouna.\n\nPo nasazení na prst zůstávají jen běžným šperkem. Uživatel je musí nějakým způsobem aktivovat, například otočením kolem prstu s vyslovením svého přání, nebo pronesením magické formule.\n\n\n"}
{"id": "491074", "url": "https://cs.wikipedia.org/wiki?curid=491074", "title": "Dobrá kočzka která nemlsá", "text": "Dobrá kočzka která nemlsá\n\nDobrá kočzka která nemlsá je album skupiny Lucie z roku 2002. Hudbu složil David Koller, text Robert Kodym. Album následovalo po \"Slunečnici\" z roku 2000, na kterém Lucie více experimentovala, \"Dobrá kočzka\" naopak znamenala návrat k rockovější muzice, což bylo kritiky vnímáno pozitivně. \n\n\n"}
{"id": "491079", "url": "https://cs.wikipedia.org/wiki?curid=491079", "title": "James Stirling (architekt)", "text": "James Stirling (architekt)\n\nSir James Frazer Stirling (22. dubna 1926 Glasgow, Spojené království – 25. června 1992 Londýn) byl britský architekt, představitel brutalismu (nového brutalismu).\n\nStudoval architekturu na univerzitě v Liverpoolu v letech 1945-1950, kde byl silně ovlivněn svým učitelem, historikem a teoretikem architektury a urbanismu Colinem Rowem, jenž jej inspiroval svými postoji, především vírou v konec modernismu. Rowe v něm nalezl naději na vytvoření nového paradigmatu v architektuře, jakémusi modernímu neoklasicismu, založeném na myšlence, že moderní architektura nemá být novým řádem, ale kontinuálním pokračováním architektury \"staré\", protože některé zásadní principy staré tvorby (kánony) používají nadále i moderní architekti, přestože je formálně odvrhli. Jeho tvorba díky tomu byla do značné míry poplatná Roweovým teoriím, díky čemuž se mu přezdívalo Roweův kreslič.\n\nJeho tvorba se obvykle slohově zařazuje do (nového) brutalismu, případně revidovaného modernismu či neoklasicismu. Podobně jako jiní architekti v proudu brutalismu, si před sebe nekladl ani tak požadavky estetické, ale především etické. Stavba má mít zapamatovatelný obraz, jasné vyjádření konstrukce a materiálu a má odrážet \"realitu daného místa a doby\", což je největší posun oproti abstraktnímu mezinárodnímu stylu či moderně, která byla aplikovatelná v jakémkoli kontextu.\n\nV roce 1956 založil architektonickou kancelář Stirling and Gowan společně s Jamesem Gowanem. Do tohoto období spadá návrh Strojní fakulty v Leicesteru (1959-1963), která reaguje na anglickou industriální architekturu typickou kombinací režného zdiva a zasklené kovové konstrukce, kompozičně je však inspirována odpalovací rampou na mysu Canaveral. Tato stavba měla značný vliv na soudobou architektonickou tvorbu.\n\nV roce 1963 se s Gowanem rozešli a on pokračoval v samostatné tvorbě. V roce 1964 navrhl další přelomovou stavbu - budovu Fakulty historie pro University of Cambridge. Jeho parafrázování anglického industriálu zde dosahuje vrcholu v několikapatrové konstrukci čítárny, která je vložena mezi dvě křídla s učebnami a zastřešena polygonální oceloskleněnou konstrukcí. Dosahoval tak zajímavého prostorového efektu, který je navíc funkčně odůvodněn možností dozoru nad čítárnou a spojením různých pracovišť fakulty. V této době také vytvořil řadu dalších staveb pro akademické prostředí, například studentské ubytování pro St. Andrews University.\n\nv 70. letech se jeho tvorba posunula do zjevnější neoklasicistní podoby a začala se přibližovat postmoderně, ačkoli v tvorbě stále dominoval postoj revidovaného modernismu. Díky účasti na větších projektech mohl své vize uplatňovat i v měřítku větších celků s městotvorným účinkem. V roce 1977 navrhl budovu Neue Staatsgalerie do Stuttgartu, kde je zřetelná změna barevnosti, kompozice i používání detailů. Budova se snaží vytvořit architektonickou krajinu prací s prostorem otevřeného atria a průchodem pro chodce. Na budově je použita řada zdánlivě zbytečných prvků, sloužících spíše pro pobavení a zesílení architektonického výrazu. Právě toto vedlo řadu Stirlingových kritiků k jeho zařazení do postmoderny, což ale architekt sám odmítal.\n\nÚspěch Neue Staatsgalerie mu otevřel dveře k řadě velkých zakázek v 80. letech, mezi nimiž se také vyskytovala řada galerií, např Clore Gallery v Londýně.\n\nPo jeho neočekávané smrti v roce 1992 se vedení kanceláře ujal jeho dlouholetý asistent Michael Wilford.\n\nRoku 1981 byl oceněn prestižní Pritzkerovou cenou za architekturu. Jeho přínos je nadále přehodnocován v řadě teoretických prací, jeho inspirace na další generace architektů je neměřitelná.\n\n\n\n"}
{"id": "491084", "url": "https://cs.wikipedia.org/wiki?curid=491084", "title": "Bruselský styl", "text": "Bruselský styl\n\nBruselský styl je vžitý název pro výtvarný styl, uplatňující se v architektuře a užitém umění v Československu na konci 50., v 60. a 70. letech 20. století. Název je odvozen od fenomenálního úspěchu, který zaznamenala československá účast na EXPU 58 v Bruselu a který motivoval československou společnost k hledání nového vizuálního stylu v architektuře a užitém umění. Obecněji ho lze definovat jako měkký modernismus. \n\nBruselský styl vznikl jako návrat k autentické tvorbě po dekádě stalinského socialistického realismu, který znamenal pro umělce a architekty nucené začleňování ideologického podtextu do díla, dodržování stanovených forem a přísnou cenzuru.\n\nAbsolutnost změny paradigmatu přitom ukazuje na totalitní prostředí, v němž ke změně došlo. V otevřené společnosti by tradicionalismus, ač politicky podmíněný, pravděpodobně nemohl být beze zbytku zavržen.\n\nUvedený styl představuje latentní problém jak v otázce vztahu architektury a módy, tak vzhledem k neurčitosti vymezení samotného pojmu. Jde přitom o univerzální neurčitost, jak dokládají dobové kritické reakce na styl EXPO 58 v západní Evropě.\n\nBruselský styl se oproti tomu vyhraňuje orientací na emocionální působivost (použitím jasných pastelových barev). Typické je použití skla, ať už na fasádách, v mozaikách, reliéfech či neonových světelných reklamách. \n\nMezi nově použitými materiály můžeme řadit keramiku, vlnitý plech, eternit, plastické hmoty, umakart, laminát a nátěry ve výrazných barvách. \n\nPrvotním impulzem pro vznik tohoto stylu byl zánik socialistického realismu jako oficiálního výtvarného směru. Ve vzniklé uvolněné atmosféře byla připravována československá účast na EXPU 58, která byla později v celosvětové konkurenci oceněna Zlatou hvězdou pro nejlepší expozici. Pavilon Československa sestával ze dvou objektů, jejichž autory byli architekti František Cubr, Josef Hrubý a Zdeněk Pokorný. Prvním objektem byl samotný výstavní pavilon, druhým restaurace. Ta byla po skončení výstavy převezena do Prahy na Letnou, kde stojí dodnes. V roce 2001 byla chátrající budova diskutabilně rekonstruována pro administrativní využití. Pavilon byl přemístěn na Pražské výstaviště, kde na začátku 90. let vyhořel a byl stržen.\n\nPrvní polovina šedesátých let se stala dobou vystřízlivění a vyzrávání. Přispěla k tomu i ekonomická a společenská krize zastíraná oficiální deklarací z roku 1960, že Československo vybudovalo socialismus.\n\nTím byl bruselský styl překonán směrem k minimalistickým, brutalistickým či technicistním tendencím šedesátých let, byť dozvuky \"bruselu\" byly pro část české architektury příznačné ještě v normalizačních letech.\n\nS bruselským stylem jsou spjaty i ikony průmyslového designu:\n\nTvarosloví: trojúhelníky, lichoběžníky, spirály, paraboly, kónické tvary. Hojně se využívají lanové střechy, skořepinové klenby, závěsné skleněné fasády, konstrukce s předpjatého železobetonu, panely z betonu i vlnitého plechu pěnoskla, nebo umělých hmot.\nkulturní domy:\nareály a pavilóny:\nvěžové domy/hotelové domy/hotely:\nnádraží: \n\n\n"}
{"id": "491086", "url": "https://cs.wikipedia.org/wiki?curid=491086", "title": "Aššur-šadúni", "text": "Aššur-šadúni\n\nAššur-šadúni byl asyrský král. Byl to syn a následník předchozího krále Núr-iliho.\n\nStejně jako jeho otec byl vlastně jen loutkovým vládcem a Asýrie spadala pod hegemonii říše Mitanni. Po pouhém jednom měsíci Aššur-šadúniho u moci proběhl v Aššúru mocenský převrat, vedený jeho strýcem Aššur-rabim I. Během převratu byl Aššur-šadúni zavražděn a moci se ujal právě Aššur-rabi I.\n\n\n"}
{"id": "491088", "url": "https://cs.wikipedia.org/wiki?curid=491088", "title": "Rozdělávání ohně", "text": "Rozdělávání ohně\n\nRozděláváním ohně se rozumí proces získání takového množství tepla, jaké umožní zapálení jiných hořlavých látek, souhrnně nazývaných palivo.\n\nMezi primitivní metody rozdělávání ohně patří metody, při kterých se potřebné teplo získává mechanicky – třením, úderem nebo stlačením vzduchu. Nazývají se tak proto, protože patří mezi nejstarší a nejjednodušší způsoby získání ohně.\n\nPři rozdělávání ohně třením dřev, se nezapaluje troud přímo teplem, ale řeřavým uhlíkem vytvořeným z hromádky rozžhavených pilin. V takovém případě mohou jako troud posloužit i látky, které samy o sobě nejsou schopny zachytit rozžhavenou jiskru.\n\nVrtání, zpravidla za pomoci „lukové“ vrtačky patří k nejrozšířenější primitivní metodě rozdělávání ohně třením dřev. Jak rozdělat oheň za pomoci lukové vrtačky popsal i spisovatel Ernest Thompson Seton ve své knize \"\"Dva divoši\"\".\n\nPři otáčení dřevěného kolíku (nebo jiného použitelného rostlinného materiálu) v jamce dřevěné destičky se třením uvolňují a postupně zahřívají drobné piliny, které padají bočním zářezem destičky na připravený troud a tam tvoří hromádku nažhavených pilin. To se provádí tak dlouho, dokud teplo nahromaděných nažhavených pilin hromádku nezapálí.\n\nVytvořeným žhavým uhlíkem se pak zapálí připravený troud a od něj po rozfoukání do plamene připravené palivo.\n\nK vrtání však není nezbytně nutné používat luk, ale stačí i pouhá síla paží. Dlouhé roky panoval názor, že tento způsob je realizovatelný pouze v extrémně suchých oblastech, ale není tomu tak. I ve středoevropských podmínkách lze rozdělat oheň třením dřev dlaněmi. Je pro to zapotřebí dodržet několik pravidel:\n\n\nPři tření dřev dlaněmi si lze pomoci pískem (podsypáním hrotu se docílí snazšího uvolnění pilin) a pryskyřicí. Je-li totiž kolík natřený pryskyřicí, neprokluzuje v dlaních a je možné vyvinout během tření vyšší přítlak, aniž by hrozilo riziko puchýřů.\n\nPři plužení se uvolňují žhavé piliny při tření dřevěného kolíku („pluhu“) o stěny drážky v dřevěné podložce. Pohybem pluhu se shrnují na jednoho konce drážky tak dlouho, dokud nedojde k jejich vznícení.\n\nK uvolnění a žhavení pilin dochází „řezáním“ podkladu s umístěným troudem dřevěnou nebo bambusovou „pilou“. Ke stejnému účelu by však měl jít použít také motouz či řemínek.\n\nÚderem tvrdého kamene o křesadlo dojde k vyražení jiskry, která je svým teplem schopna zapálit hubku nebo troud z přepálené bavlny.\n\nTepla stlačeného vzduchu se pro zapálení troudu využívalo v Polynésii u tzv. „ohňového pístu“. Je to pouzdro zhotovené z neprodyšného materiálu (husté dřevo, kost, rohovina,…) do kterého se prudkým úderem zasune píst. Ten má v malé jamce na svém konci umístěn kousek troudu, který se teplem stlačeného vzduchu nažhaví na zápalnou teplotu tak, že se při kontaktu se vzduchem vznítí.\n\nAčkoliv čiré sklo je relativně novověkým vynálezem, jsou z archeologických nálezů známé čočky vybroušené z přírodního křišťálu.\n"}
{"id": "491089", "url": "https://cs.wikipedia.org/wiki?curid=491089", "title": "Pergamská knihovna", "text": "Pergamská knihovna\n\nPergamská knihovna ve městě Pergamon byla jednou z nejvýznamnějších starověkých knihoven.\n\nStavbu knihovny zahájil král Attalos I. a dokončil král Eumenes II. v r. 170 př. n. l. Knihovna obsahovala 200 000 papyrusových svitků a ve své době byla druhou největší knihovnou na světě, hned po alexandrijské. Skládala se ze 4 místností, z nichž největší měla rozměr 13,4×16,0 m (podle údaje Plinia Staršího).\n\nJak uvádí Plinius, z obavy, aby pergamská knihovna neohrozila alexandrijskou, vydal egyptský král Ptolemaios embargo na vývoz papyru – proto zde vznikl náhradní materiál pergamen. Plinius neuvedl, který Ptolemaios to byl, ale myšlen byl pravděpodobně Ptolemaios V. Epifanes (205–185 př. n. l.). Dnes víme, že pergamen nevznikl tak romanticky, jak píše Plinius. V r. 1922 Yalská universita prováděla vykopávky v Dura Europos na Horním Eufratu a objevila pergameny s letopočty 117 a 123 kalendáře Seleukovců, což odpovídá v našem letopočtu rokům 196 a 189 př. n. l., proto není pravděpodobné, aby tento vynález byl již v 1. roce objevu využit v tak vzdálené Mezopotámii.\n\nPergamská knihovna byla bohatě zdobena sochami. Na nádvoří před knihovnou stála mramorová socha bohyně Athény Parthenos 3,10 m vysoká, která je dnes v Pergamonském muzeu v Berlíně. Je to kopie Feidiovy sochy z athénské akropole z Parthenonu. Z pergamských knihovníků známe jen jednoho, stoika Kratéra z Mallu. Napsal řadu literárních článků, zejména o Homérovi a také sestavil katalog attalovské knihovny.\n\nCelou knihovnu nechal Marcus Antonius v r. 41 př. n. l. převézt do Alexandrie jako dar královně Kleopatře. Tímto darem chtěl Antonius nahradit ztrátu, kterou způsobil G. J. Caesar, když část knihovny vyhořela. Bohatství alexandrijské knihovny bylo v 7. st. zničeno při arabském vpádu do Egypta.\n"}
{"id": "491090", "url": "https://cs.wikipedia.org/wiki?curid=491090", "title": "Juliette Binocheová", "text": "Juliette Binocheová\n\nJuliette Binocheová (* 9. března 1964 Paříž) je francouzská filmová a divadelní herečka, držitelka mnoha mezinárodních filmových cen, včetně Césara a Oscara za vedlejší roli ve filmu \"Anglický pacient\" (1996).\n\nPochází z umělecké rodiny, její otec byl divadelní režisér a její matka herečka. Herectví vystudovala na pařížské konzervatoři CNSAD, ve filmu a v televizi se objevuje od svých osmnácti let.\n\nOd roku 1985 je držitelkou Ceny Romy Schneider, v roce 1996 obdržela Oscara za vedlejší roli ve filmu \"Anglický pacient\", za tuto roli obdržela i Filmovou cenu Britské akademie a Stříbrného medvěda na Berlínském filmovém festivalu. V roce 1992 získala cenu Felix, dnešní Evropskou filmovou cenu. Na Zlatý glóbus a Oscara byla nominována i v roce 2000 za snímek \"Čokoláda\" (obě ceny tehdy ale získala Julia Robertsová).\n\n\n\n"}
{"id": "491091", "url": "https://cs.wikipedia.org/wiki?curid=491091", "title": "Giovanni Francesco Rustici", "text": "Giovanni Francesco Rustici\n\nGiovanni Francesco Rustici (1474 Florencie – 1554 Tours) byl italský sochař.\n\nRustici pocházel z bohaté florentské rodiny a byl žákem Verrocchia. Jeho dílo bylo silně inspirováno da Vincim a Michelangelem. Jeho nejlepší práce „Kázání Jana Křtitele“ stojí u vchodu florentského baptisteria. Je to bronzové sousoší z let 1506 až 1511. V roce 1528 odešel na pozvání krále Františka I. do Francie a zůstal zde až do své smrti. Z jeho francouzských děl se žádné nedochovalo.\n\n"}
{"id": "491092", "url": "https://cs.wikipedia.org/wiki?curid=491092", "title": "Kukačka rýhozobá", "text": "Kukačka rýhozobá\n\nKukačka rýhozobá (\"Crotophaga sulcirostris\") je velký pták z řádu kukaček vyskytující v rozmezí od jižního Texasu a středního Mexika až po severní Kolumbii, Venezuelu, Ekvádor a Peru.\n\nDorůstá 34 cm a váží 70 - 90 g. Je celá černá se silným, velkým, rýhovaným zobákem (odtud název) a velmi dlouhým ocasem, který se svou délkou vyrovná téměř celému zbytku těla.\n\nJejím přirozeným biotopem jsou zcela nebo částečně otevřené krajiny, zejména pak pastviny, savany a sady. Je všežravá, živí se hmyzem, semeny a ovocem.\n\nŽije v malých a vysoce teritoriálních skupinách o jednom až pěti párech, které svá vejce kladou do společného hnízda a společně se podílí i na jejich inkubaci a následné péči o mláďata.\n\n"}
{"id": "491095", "url": "https://cs.wikipedia.org/wiki?curid=491095", "title": "Plastoceridae", "text": "Plastoceridae\n\nBrouci jsou dlouzí 11-18 mm.\n\nBrouci jsou rozšířeni na teritoriu Asie. О jejich biologii dosud není nic známo.\n\n\n"}
{"id": "491096", "url": "https://cs.wikipedia.org/wiki?curid=491096", "title": "George Coșbuc", "text": "George Coșbuc\n\nGeorge Coșbuc (20. září 1866 – 9. května 1918) byl rumunský básník a překladatel.\n\nNarodil se v uherském Sedmihradsku, na gymnáziu se naučil klasické jazyky a němčinu, poté začal studovat klasickou filologii v Kluži, v roce 1887 ale universitu předčasně opustil. V roce 1889 emigroval ze Sedmihradska do Rumunska a působil jako redaktor literárních časopisů. Brzy se stal uznávaným básníkem, roku 1900 byl zvolen do Rumunské akademie. Velmi jej zasáhla předčasná smrt jeho jediného syna v roce 1915.\n\nVěnoval se především překladatelské činnosti, jeho překlady z klasických jazyků, ale i ze sanskrtu a italštiny, jsou pokládány za vynikající, především jeho překlad Božské komedie, vydaný v úplnosti až po Coșbucově smrti. V původních básních oslavoval především hrdinskou minulost Rumunska, boj za nezávislost, sociální cítění, nezkaženost rumunského venkova. Jeho básně jsou velmi patetické, obsahují až mesianisticky laděné národně a sociálně osvobozenecké výzvy. Coșbuc kombinoval tradiční folklórní motivy se soudobými literárními snahami, jeho hlavní cíl, vytvořit na folklórním pozadí rumunský národní epos, ale nebyl dokončen a z velkolepého plánu zbyly jenom dvě pohádkově laděné lyrickoepické básně \"Nunta Zamfirei\" (1889) a\" Moartea lui Fulger\" (1893), mytologizující původ lidových zvyků a obřadů, konkrétně svatby a pohřbu. Jeho dílo bylo pro svou venkovskou orientaci a sociální charakter často využíváno komunistickou propagandou.\n\n"}
{"id": "491100", "url": "https://cs.wikipedia.org/wiki?curid=491100", "title": "Podabrocephalus sinuaticollis", "text": "Podabrocephalus sinuaticollis\n\nBrouk má protáhlé ochlupené tělo, asi 3,8–5,2 mm dlouhé a až 3,1 mm široké. Hlava je širší než tělo, složené oči jsou vystouplé. Tykadla jsou vláknitá, středně dlouhá a s jedenácti klouby.\n\n\n"}
{"id": "491106", "url": "https://cs.wikipedia.org/wiki?curid=491106", "title": "Socha Krista v Garajau", "text": "Socha Krista v Garajau\n\nKristus král (Cristo rei) je název sochy postavené na mysu Garajau nedaleko stejnojmenné obce na Madeiře.\n\nSocha zde byla instalována roku 1927 a její stavbu financovala jedna místní zámožná rodina. Socha má ochraňovat rybáře, v noci je osvětlená a pro pobřežní plavbu má orientační význam jako maják.\n\nSocha byla postavena 180 m nad hladinou oceánu, její výška činí 20 m. Socha hledí na oceán, tedy v tomto místě směrem na jih. Není známo, zda byla inspirací k podobným sochám v Rio de Janeiro a v Lisabonu.\n\nNěkolik desítek metrů na západ od sochy (směrem k Funchalu) je umístěna horní stanice lanové dráhy vozící turisty dolů na pobřeží.\n"}
{"id": "491115", "url": "https://cs.wikipedia.org/wiki?curid=491115", "title": "Ammat", "text": "Ammat\n\nAmmat je stará jednotka délky používaná v Babylonii. Její velikost činila 0,526 m.\n\nPřevodní vztahy:\n\n"}
{"id": "491122", "url": "https://cs.wikipedia.org/wiki?curid=491122", "title": "SS Belgic (1911)", "text": "SS Belgic (1911)\n\nSS \"Belgic\" byl parník postavený roku 1911 v loděnicích New York Shipbuilding Corp. původně pod jménem \"Samland\" pro společnost Red Star Line. Ještě týž rok byl předán společnosti White Star Line a přejmenován na \"Belgic\". Roku 1913 byl vrácen Red Star Line a přejmenován zpět na \"Samland\". Nakonec byl roku 1931 sešrotován.\n"}
{"id": "491124", "url": "https://cs.wikipedia.org/wiki?curid=491124", "title": "Hochficht", "text": "Hochficht\n\nHochficht (česky \"Smrčina\") je šumavská hora 1338 m n. m. ležící v Mühlviertelu (na území obce Klaffer) v Horních Rakousích, na území Česka zasahuje severním okrajem vrcholové plošiny (kóta 1332,5 m) a svými východními svahy (katastrální území Zvonková). Severovýchodní svahy hory náleží do I. zóny Národního parku Šumava.\n\nVrchol Hochfichtu se nachází jen 50 m od rakousko-české státní hranice, na níž je kóta 1332,5 m n. m., která je tak nejvyšším bodem hory na české straně a zároveň nejvyšším bodem okresu Český Krumlov. Vlastní vrchol je tvořen skálou, na níž je dřevěný kříž. Těsně pod vrcholem je horní stanice lanovky a meteorologická stanice.\n\nAsi 1 km severo-severovýchodně se na krátkém výběžku Hochfichtu nachází bezejmenný vrchol, pojmenovaný autory projektu Tisícovky jako Smrčina - S vrchol, s nadmořskou výškou 1304 m. Od hlavního vrcholu je oddělen sedlem ve výšce 1280 m n. m. Česká strana hory i severní vedlejší vrchol příslušejí do katastrálního území Zvonková obce Horní Planá.\n\nNa rakouských svazích Hochfichtu jsou vyhlídkové body \"Stinglfelsen\" (1260 m) a \"Schönbergfelsen\" (1305 m).\n\nHochficht je přístupný z několika směrů. Po jižním svahu prochází rakouská dálková trasa \"Nordwaldkammweg\" (součást evropské dálkové trasy E6). Z níž vede od Stinglfelsen odbočka na vrchol Hochfichtu. Na české straně vede 300 m od vrcholu červeně značená hřebenová stezka z Nového Údolí do Zadní Zvonkové.\n\nNa Hochfichtu byl zbudován rozsáhlý lyžařský areál, který z dolní stanice v 800 m n. m. zasahuje i na sousední hory Zwieselberg (1163 m) a Hraničník (Reischlberg, 1283 m). Má osm sjezdovek o celkové délce asi 20 km, sedm vleků a tři sedačkové lanovky. Nejdelší sjezdovka na Hochfichtu je druhou nejdelší sjezdovkou splňující kritéria FIS pro konání závodů Evropského poháru v alpském lyžování. Na Zwieselbergu je slalomová trať FIS rovněž s možností konání závodů Evropského poháru. Převážná část sjezdovek (55%) má jen mírný stupeň obtížnosti. Součástí areálu je i šest běžkařských tratí, tři z nich jsou upravované pro volný styl. Areál je každoročně otevřen do 31. března, začátek sezóny závisí na sněhových podmínkách v daném roce (například v roce 2007 to bylo už 17. října).\n\n"}
{"id": "491126", "url": "https://cs.wikipedia.org/wiki?curid=491126", "title": "Steyregg (zámek)", "text": "Steyregg (zámek)\n\nZámek Steyregg je soukromý zámek v Horních Rakousích a stojí nad centrem města Steyregg v Mühlviertelu. Zámek byl postaven za Ottokara v 11. nebo 12. století. Přestavba na zámek byla provedena za Jörgerna \"(také Joerger)\" na konci 16. století. Dnes je zámek v soukromém vlastnictví a může být pronajímán pro výstavy.\n\nZa stavitele hradu Steyregg je pokládán Ottokar ze Štýrska z rodu Traungauerů (vládl 1056-1192), který hrad dal vybudovat v 11. nebo 12. století. Přesné datum nebylo zjištěno. Roku 1147 bylo vloženo pasovské léno, které získal tehdejší držitel Hartwik von Hagenau (†1447), který v témže roce zemřel. Jeho následníkem byl kapitulní probošt Otto von Lengbach než 1235 se stal majitelem Leutold von Wildon (†1249). Roku 1280 koupil hrad Ulrich II. von Kapellen (1250-1301). Sňatkem po 1406 přešel do vlastnictví Lichtenštejnů. Lichtenštejnové hrad i panství rozšířili. Další se dostali kolem roku 1535 pod soudní správu.\n\nV roce 1581 koupil hrad Wolfgang Jörger. Přetváří hrad na renesanční zámek, přistavuje zámeckou kapli, zakládá rozsáhlou knihovnu a získává sbírku obrazů. Roku 1594 utíká ze zámku před tureckými nájezdy. Poněvadž Jörger byl protestant, je mu vlastnictví protireformací (1620) odebráno. Baron Helmhard \"(Helmhart)\" Jörger \"(Joerger)\" (1572-1631) o pět let později dostává zámek zpět. Roku 1638 získal zámek David Ungnad II. von Weißenwolff, zeť Helmharda a pozdější zemský hejtman nad Ennsí. V roce 1679 koupil Helmhard Christoph von Weißenwolff zámek Luftenberg a obě panství spojil. Vlastníkem obou zámků se stal Josef Anton hrabě Weißenwolff. Kolem roku 1750 kupuje panství a 622 poddaných.\n\nBlesky způsobené požáry v letech 1770 a 1779 pustošily zámek i město. Zničená část paláce a západní věž již nebyla obnovena. Po roce 1779 byl dřívější zahradníkův dům nahrazen novým, přistavěným k novému zámek. V roce 1917 vymřela mužská linie rodu a zámek zdědila spřízněná rodina Thurn a Taxisů. Irene, princezna z Thurn a Taxisů (1911-1960) si v roce 1940 vzala staršího hraběte Mikuláše \"(Niklas)\" ze Salm-Reifferscheidů (1904-1970). Ve druhé světové válce letecká puma zasáhla zámek a barokní část nového zámku byla zničena. V poválečné době Steyregg sloužil pro nouzový pobyt odsunutých. Roku 1956 následovala nutná obnova zámku.\n\nRoku 1962 přechází zámek na rodinu Salm-Reifferscheid a od roku 1966 zůstává zcela prázdný. Později v osmdesátých letech byly provedena renovace zámku. Po revitalizaci v letech 2004/2005 zámek i jeho nádherné prostranství slouží k volné prohlídce.\n\nNad městem stojící zámek je charakteristickým symbolem malého města. V důsledku požárů a válečných škod je dnešní zámek zmenšený. Nynější čtyřpatrový palác je jenom jednou třetinou dřívějšího zámku. Objekt je obklopen parkem z 19. století. Dvě studny \"(kašny?)\" v parku jsou označeny letopočty 1670 a 1727 a erby rodů Weißenwolffů a Jörgerů.\n\nPůvodní přístup k zámku byl přímo z města. Zámek byl chráněn příkopem. Velký hospodářský dvůr vznikl po zbourání požárem zničené věže (1779). Fasáda je na jižním a východním průčelí členěna toskánskými pilastry. Nynější hlavní přístup byl někdy propojen s hospodářským dvorem.\n\nUvnitř je 30 x 20 metrů velký a dvě podlaží vysoký společenský sál, který je toho typu největší v Horních Rakousích. zámecká kaple je také o výšce dvou podlaží a je zasvěcena svatému Janu Křtiteli. Kaple byla v 17. století barokizována a v roce 1954 byla provedena renovace odkrytých fresek ze 14. století.\n"}
{"id": "491135", "url": "https://cs.wikipedia.org/wiki?curid=491135", "title": "SS Zealandic (1911)", "text": "SS Zealandic (1911)\n\nSS \"Zealandic\" byl parník společnosti White Star Line vybudovaný v roce 1911 v loděnicích Harland & Wolff. Tento parník s tonáží 8 090 BRT sloužil na lince Liverpool - Nový Zéland. Během 1. světové války v letech 1917 - 1919 sloužil jako transportní loď. V roce 1926 byl prodán Aberdeen Line a přejmenován na \"Mamilius\". V roce 1939 byl prodán britskému námořnictvu a upraven na maketu letadlové lodě HMS \"Hermes\". V roce 1942 se srazil s opuštěnou lodí. Než mohl být opraven a vytažen, byl torpédován a potopen ponorkou U-\"106\".\n"}
{"id": "491136", "url": "https://cs.wikipedia.org/wiki?curid=491136", "title": "Song", "text": "Song\n\nSong může být:\n\n\n\n\n"}
{"id": "491148", "url": "https://cs.wikipedia.org/wiki?curid=491148", "title": "Hematopoetická kmenová buňka", "text": "Hematopoetická kmenová buňka\n\nHematopoetická kmenová buňka (HSC, hemocytoblast) je multipotentní kmenová buňka, která dává vzniknout v procesu krvetvorby (hematopoézy) různým (zejména krevním) buňkám. Z této kmenové buňky vznikají červené krvinky, krevní destičky i různé bílé krvinky. Tyto kmenové buňky sídlí v kostní dřeni a neustále se dělí, aby doplňovaly zásobu krevních elementů v krvi. HSC se vyvíjejí (stejně jako ostatní kmenové buňky) z tzv. embryonálních kmenových buněk.\n\nHematopoetické kmenové buňky se dají definovat podle toho, že obsahují některé unikátní diferenciační skupiny (CD) na svém povrchu, zatímco jiné neobsahují. Typický pro HSC buňky je marker CD34. Hematopoetické kmenové buňky vznikají v lidském embryu v játrech, ale ke konci embryonálního vývoje přechází do nově vznikající kostní dřeně. I v dospělosti jsou však schopné migrovat mezi jednotlivými kostmi (a k tomu jim pobíhá schopnost améboidního pohybu), což je důležitý poznatek pro pochopení obnovy zničené kostní dřeně. Díky tomu se také dají HSC získávat nejen z kostní dřeně, ale i z tzv. mobilizované periferní krve nebo častěji z pupečníkové krve.\n\nTyto kmenové buňky je možné transplantovat, obvykle se provádí transplantace kostní dřeně, ačkoliv v současnosti se přechází i na transplantace buněk získaných z periferní nebo pupečníkové krve. Při transplantaci je potřeba nejen najít vhodného dárce s podobnými HLA glykoproteiny, ale navíc obvykle i potlačit imunitní systém příjemce, aby transplantované buňky nebyly napadány imunitou příjemce. Hudbou budoucnosti je zatím pěstování vlastních HSC z embryonálních kmenových buněk.\n\nVznikají dva hlavní typy krevních progenitorových buněk:\n"}
{"id": "491152", "url": "https://cs.wikipedia.org/wiki?curid=491152", "title": "Tímúrovská říše", "text": "Tímúrovská říše\n\nTímúrovská říše byl Turko-mongolsko-perský sunnitsko muslimský stát na rozhraní Blízkého východu a Centrální Asie, založený turkickým dobyvatelem Tímúrem Lenkem (Tamerlánem) ve 14. století. Ovládal území dnešního Afghánistánu, Iráku (část), Íránu, Kavkazu, Kyrgyzstánu, Pákistánu (část), Tádžikistánu, Turkmenistánu a Uzbekistánu. Centrem říše byl Samarkand.\n\n"}
{"id": "491156", "url": "https://cs.wikipedia.org/wiki?curid=491156", "title": "Norovirus", "text": "Norovirus\n\nNorovirus (původně označovaný jako Norwalský virus) je druh RNA viru, který u lidí způsobuje epidemickou akutní virovou gastroenteritidu. Způsobuje jedno z nejčetnějších virových onemocnění z vody a potravin vůbec, ale přenáší se i přímým kontaktem. Například v USA se odhaduje okolo 5,5 milionů onemocnění ročně, z toho v průměru 14663 případů vyžaduje hospitalizaci. Viróza má typický sezónní charakter s kulminací v zimních měsících. Ačkoliv vnímavé jsou všechny věkové kategorie, nejčastěji onemocní děti. Časté jsou epidemie ve školách a školkách.\n\nPříznaky onemocnění jsou nausea (pocit na zvracení), zvracení, průjem a břišní křeče, případně mírná horečka, zimnice, bolest svalů a hlavy, celková únava. Onemocnění bývá náhlé a relativně krátké (cca 1-2 dny). Není proti němu žádný lék ani očkování.\n\nVirus se šíří především konzumací kontaminovaných potravin i nápojů a přímým kontaktem s infikovanou osobou. Zdrojem bývají vedle kontaminované vody také saláty, zelenina a ovoce. Například mražené maliny byly opakovaně identifikovány jako potravinový zdroj viru. Přenáší se též fekálně-orální cestou. Nemocní jedinci vylučují virus ve stolici a zvratkách.\n"}
{"id": "491160", "url": "https://cs.wikipedia.org/wiki?curid=491160", "title": "Dům Radost", "text": "Dům Radost\n\nDům Radost (od roku 2019), častěji nazývaný jako Dům odborových svazů, bývalý palác Všeobecného penzijního ústavu, je významná funkcionalistická stavba, která se nalézá v Praze na Žižkově v městské částí Praha 3 na náměstí Winstona Churchilla 1800/2.\n\nTato první pražská výšková budova, postavená roku 1934, je vysoká 52 metrů. Postavena byla na místě bývalé Pražské obecní plynárny podle návrhu mladých architektů Karla Honzíka a Josefa Havlíčka. Má křížový půdorys (přestože městské regulační požadavky v té době požadovaly blokový půdorys) a je obložena světlými keramickými deskami firmy RAKO o rozměrech 20 x 40 centimetrů, od nich pak také pochází lidová přezdívka této budovy kachlíkárna (poznámka: podobné provedení a tutéž lidovou přezdívku nese i budova Ministerstva vnitra na pražské Letné). V budově bylo postaveno celkem 700 kanceláří, přilehlé křídlo pak původně sloužilo obytným účelům, budova byla vybavena na svou dobu velice moderním a důmyslným ventilačním systémem a ocelovými okny. Celkové náklady na stavbu činily 64 miliónů korun.\n\nJeště před stavbou první městské plynárny se zde nacházely dvě viniční usedlosti Dirixka a Boudečka, které byly v letech 1865 až 1867 zakoupeny pražskou obcí i s přilehlými pozemky. Během výstavby plynárny byly do jejích základů zabudovány i zbytky staré Krocínovy kašny, která kdysi stávala na Staroměstském náměstí, tyto zbytky pak byly znovuobjeveny až při výstavbě budovy paláce Všeobecného penzijního ústavu ve 30. letech 20. století. Nová plynárna byla zprovozněna v roce 1867 spolu s novým plynovým osvětlením pražských ulic a svému účelu sloužila až do 20. let 20. století, kdy byla postavena nová moderní Michelská plynárna.\n\nV roce 1951 byl celý tehdejší penzijní systém stranickým rozhodnutím administrativně přidělen československým odborům, od té doby sloužila nejprve Ústřední radě odborů, později Revolučnímu odborovému hnutí a naposledy Českomoravské konfederaci odborových svazů.\n\nV roce 2018 byl dům prodán za více než miliardu společnosti Dům Žižkov a.s., s hlavními akcionáři Vítězslavem Valou a Martinem Loudou. Odbory využívaly již jen asi 20 % všech prostor, jež budova nabízí. Kromě odborových svazů v domě sídlí i další nájemníci, například Ústav pro studium totalitních režimů, soukromí podnikatelé a v přízemí se nachází ordinace lékařů. Křídlo budovy souběžné s ulicí Seifertova tvoří komerční jednotky a nájemní byty ve dvou podlažích. Další nájemní byty se pak nachází v křídle v u ulici U Rajské zahrady. Nový majitel zde hodlá zřídit nájemní byty, kanceláře, obchodní prostory i sklady, veřejnosti byla zpřístupněna terasa. Projekt nese název dům Radost. V následujících letech projde celý funkcionalistický komplex velkou rekonstrukcí.\n\n\n"}
{"id": "491161", "url": "https://cs.wikipedia.org/wiki?curid=491161", "title": "Medaile prince regenta Luitpolda", "text": "Medaile prince regenta Luitpolda\n\nMedaile prince regenta Luitpolda () bylo bavorské vyznamenání. Založil ho 30. června 1905 bavorský princ regent Luitpold Bavorský jako záslužnou a pamětní medaili ve dvou stupních (vojenský a nevojenský) a třídách (zlatá a stříbrná). K 90. narozeninám prince regenta (1911) byla k medaili připojena koruna v převýšení. Zlatá medaile se nosila u krku, zatímco stříbrná zavěšená na prsou. Vyznamenání zaniklo s pádem monarchie v Bavorsku po roce 1918.\n\nOdznakem je oválná medaile s nalevo hledící hlavou zakladatele. Okolo se vine nápis LUITPOLD PRINZ-REGENT VON BAYERN \"(Luitpold princ regent bavorský)\". Na zadní straně je korunovaný zemský znak Bavorska, okolo je nápis IN TREVE FEST \"(ve věrnosti pevní)\" a rok založení 1905.\n\nStuha pro vojáky byla rumělkově červená se světlezeleným postranním pruhem, pro nevojáky pak červená.\n\n"}
{"id": "491162", "url": "https://cs.wikipedia.org/wiki?curid=491162", "title": "William Hodges", "text": "William Hodges\n\nWilliam Hodges (28. října 1744 – 6. března 1797) byl anglický malíř. Byl účastníkem druhé plavby Jamese Cooka do Tichomoří a je nejvíce znám svými kresbami a malbami území, která během plavby navštívil, např. Stolové hory, Tahiti, Velikonočního ostrova a oblasti Jižního oceánu.\n\nHodges se narodil v Londýně. Byl studentem Williama Shipleye a Richarda Wilsona. Během prvních let své malířské kariéry se živil malbami divadelních scén. Doprovázel James Cooka do Tichomoří v letech 1772–1775 jako malíř výpravy. Mnoho jeho kreseb a maleb z výpravy bylo později provedeno jako rytiny a publikováno v původním vydání Cookových deníků z plavby.\n\nRoku 1778 Hodges odcestoval do Indie a byl prvním anglickým profesionálním malířem, který navštívil tuto zemi. V Indii strávil 6 let a roku 1783 zde byl ve společnosti Clauda Martina. V pozdějších letech svého života cestoval po kontinentální Evropě a také roku 1790 navštívil Petrohrad v Rusku.\n\nKoncem roku 1794 Hodges uspořádal v Londýně výstavu svých prací, kde byly také vystavěny dva veliké obrazy nazvané \"The Effects of Peace\" a \"The Effects of War\". V posledních dnech ledna 1795, kdy se Británie zapojila do války První koalice proti revoluční Francii a kdy v zemi stoupalo napětí, navštívil výstavu princ Frederick, vévoda z Yorku a Albany, druhý syn krále Jiřího III.. Vévado byl dotčen politickým pozadím Hodgesovým maleb a nařídil výstavu uzavřít; tato královská censura definitivně ukončila Hodgesovu malířskou kariéru.\n\nHodges poslední léta strávil v Devonu a angažoval se v bance, která zkrachovala během bankovní krize v březnu 1797. 6. března 1797 Hodges zemřel. Oficiální zpráva uváděla, že příčinou úmrtí byla žaludeční choroba, ale kolovaly zvěsti, že Hodges spáchal sebevraždu předávkováním opiem.\n\n\n"}
{"id": "491168", "url": "https://cs.wikipedia.org/wiki?curid=491168", "title": "Frankfurtská burza", "text": "Frankfurtská burza\n\nFrankfurtská burza (Frankfurter Wertpapierbörse) je akciová burza se sídlem v Frankfurtě, Německo. Založena byla v roce 1585 a nyní je jednou z největších burz na světě. Na burze je zalistováno kromě německých akciových společností i řada zahraničních firem. Frankfurtská burza je součástí společnosti Deutsche Börse.\n"}
{"id": "491176", "url": "https://cs.wikipedia.org/wiki?curid=491176", "title": "Zotero", "text": "Zotero\n\nZotero je svobodný citační manažer, původně v podobě rozšíření do prohlížeče Mozilla Firefox, od verze 3 také jako samostatná aplikace s možností propojení s jinými prohlížeči. Umožňuje ukládat a spravovat dokumenty získané z webových stránek i jiných zdrojů. Z dokumentů jsou automaticky získávány metainformace (o autorech, rozsahu, vydavateli apod.), je možno přidávat také vlastní poznámky a údaje. Tyto metainformace lze poté exportovat jako bibliografické citace, a to v různých formátech (například BibTeX, ISO 690 a ). Kromě metainformací umí Zotero uložit automaticky i plné texty článků z plnotextových databází.\n\nVerze 2.0, zveřejněná 18. února 2010, nově obsahuje možnost synchronizace uložených dat mezi více počítači a jejich zálohu na servery Zotera, automatické rozpoznávání metadat souborů PDF, formátování poznámek a další vlastnosti.\n\nOd verze 3.0 je Zotero k dispozici také jako samostatná aplikace, kterou je možné propojit s prohlížeči Google Chrome a Safari.\n\n"}
{"id": "491177", "url": "https://cs.wikipedia.org/wiki?curid=491177", "title": "Čagataj", "text": "Čagataj\n\nČagataj, mongolsky \"Цагадай\" – \"Cagadaj\" (22. prosince 1183 – 1242), byl mongolský chán a druhý syn dobyvatele Čingischána. Po smrti svého otce získal území ve Střední Asii a vytvořil po něm pojmenovanou Čagatajskou říši. Jeho jméno se dnes dále používá k pojmenování čagatajštiny a Čagatajských Turků.\n\n"}
{"id": "491178", "url": "https://cs.wikipedia.org/wiki?curid=491178", "title": "Vojenský záslužný řád (Württembersko)", "text": "Vojenský záslužný řád (Württembersko)\n\nVojenský záslužný řád () bylo württemberské vojenské vyznamenání. Založil ho 11. února 1759 vévoda Karel Evžen Württemberský pod názvem Militär-Carls-Orden \"(Karlův vojenský řád)\", který byl udělován důstojníkům za sedmileté války. Řád byl obnoven 6. listopadu 1799 württemberským králem Fridrichem I. ve čtyřech třídách. V roce 1806 obdržel své nynější jméno. Udělován byl za válečné zásluhy a v době míru za 25 let věrné služby. Zanikl s pádem monarchie ve Württemberku po roce 1918.\n\nZa první světové války byly uděleny 2 velkokříže, 11 komturských a 2 170 rytířských tříd.\n\nDo roku 1818 je odznakem zlatý, bíle smaltovaný tlapatý kříž, zakončený kuličkami a převýšeném korunou. V modrém středovém medailonu se nachází korunovaná iniciála F.R. \"(Fridericus Rex - Fridrich král)\".\n\nOd roku 1818 je odznakem zlatý, bíle smaltovaný tlapatý kříž převýšený cípatou korunou. V bílém středovém medailonu je umístěn zelený vavřínový věnec, okolo něj je na modré pásce nápis Furchtlos und trew \"(Bez bázně a věrně)\". Na zadní straně pak byly korunované iniciály panujícího württemberského krále, opět obehnané heslem řádu. Ode dne 25. září 1914 byla koruna v převýšení zrušena.\n\nStuha žlutá s černým postranním pruhem. Později se používala tmavomodrá stuha, avšak za 1. světové války rytířská třída obdržela opět žlutou s černým postranním pruhem, aby se tak odlišila od mírové doby.\n\nPůvodně byl řád dělen do čtyř tříd. Změnou statut ze dne 23. září 1818 vznikly třídy tři.\n\n"}
{"id": "491180", "url": "https://cs.wikipedia.org/wiki?curid=491180", "title": "Vojenský záslužný řád", "text": "Vojenský záslužný řád\n\nVojenský záslužný řád bylo několik řádů z různých zemí:\n"}
{"id": "491195", "url": "https://cs.wikipedia.org/wiki?curid=491195", "title": "Michal Ordoš", "text": "Michal Ordoš\n\nMichal Ordoš (* 27. ledna 1983, Znojmo) je český fotbalový útočník a bývalý reprezentant, od června 2008 hráč moravského klubu SK Sigma Olomouc. Mimo ČR působil na klubové úrovni krátce v Rakousku.\n\nSvoji vrcholnou kariéru zahájil v klubu 1. FC Slovácko, svůj první gól vstřelil už během svého čtvrtého zápasu v Jablonci v březnu 2005. Vrcholem jeho kariéry ve Slovácku byl začátek dubna 2005, kdy ve třech po sobě jdoucích kolech vstřelil 4 góly. Nejprve 2. dubna ve 21. kole stanovil gólem na 2:2 (67. minuta) konečné skóre střetnutí s týmem SFC Opava , poté 9. dubna dvěma góly zařídil vítězství 2:0 nad Slavií Praha a stejným výsledkem (2:0 pro Slovácko) skončilo utkání 16. dubna proti domácím Českým Budějovicím, kde Ordoš skóroval v 52. minutě.\n\nNa podzim 2005 ale převážně střídal a proto 8. února 2006 přestoupil do Mladé Boleslavi.\n\nV Mladé Boleslavi dokončil sezónu 2005/06, v níž si během 13 zápasů připsal 2 vstřelené branky - 2. dubna 2006 proti Viktorii Plzeň zaznamenal v 81. minutě jediný gól utkání a 30. dubna vstřelil jeden gól domácímu Brnu, Mladá Boleslav však prohrála 2:4.\n\nVe druhé sezóne 2006/07 se mu ale příliš nedařilo, odehrál pouhých 169 minut v 7 ligových zápasech, aniž by vstřelil gól. Objevil se v utkáních proti Olomouci (1. ligové kolo), Slavii Praha (12. kolo), opět Olomouci (17. kolo), Plzni (18. kolo), Spartě Praha (20. kolo), Příbrami (21. kolo) a opět proti Slavii Praha (27. kolo).\n\nV srpnu 2007 přestoupil z Mladé Boleslavi do týmu Bohemians 1905. V prvních 5 pěti zápasech 4× střídal, ale postupně se prosadil do základní sestavy a vstřelil celkem 3 góly. Trefil se v zápasech proti Spartě Praha (12. listopadu 2007, výhra Sparty 3:1), Olomouci (16. února 2008, 1:1) a Mostu (14. dubna 2008, výhra Bohemians 1905 4:2).\n\nV létě 2008 přestoupil Ordoš do Olomouce, Bohemians na jeho přestupu vydělaly 2 miliony Kč. Od začátku nastupoval v základní sestavě, ale až koncem října se prosadil gólově. Nakonec se stal s 9 góly nejlepším střelcem Sigmy a zařadil se do první desítky nejlepších střelců Gambrinus ligy.\n\nI v sezóně 2009/10 se pomaleji rozjížděl, ale spolu s nárůstem formy celého týmu se výrazně rozstřílel. Ve 28 zápasech se trefil 12× a stál se králem střelců Gambrinus ligy, přičemž na čelo kanonýrů se vyšvihl až v posledním ligovém kole, kdy vstřelil 2 branky proti FK Bohemians Praha.\n\nV sezóně 2011/12 vyhrál s Olomoucí český fotbalový pohár.\n\nNa začátku sezóny 2012/13 (20. července 2012) nastoupil v základní sestavě k utkání o český Superpohár proti Slovanu Liberec. Ve 27. minutě vstřelil z pokutového kopu druhý gól svého týmu, Olomouc zvítězila 2:0 a zajistila si tak další trofej.\n\nV ročníku 2012/13 Gambrinus ligy vstřelil v 8. ligovém kole Michal Ordoš 2 góly Spartě Praha (Olomouc vyhrála na Letné 2:1) a se 7 brankami se dotáhl na vedoucího střelce ligy Stanislava Tecla z Jihlavy. Osmý gól vstřelil z pokutového kopu 8. října 2012 domácí Mladé Boleslavi (výhra Olomouce 1:0) a devátý 20. října Dukle Praha (výhra Olomouce 2:1). Po utkání 11. kola proti Dukle Praha se Olomouc bodově dotáhla na vedoucí Jablonec, jenž měl na čele ligy o 3 góly lepší skóre. 4. listopadu 2012 vstřelil hattrick proti Příbrami a s 12 góly se vyšvihl do čela tabulky střelců české nejvyšší soutěže. V 63. minutě dorazil hlavičkou míč za záda příbramského gólmana Aleše Hrušky, jenž předtím zasahoval při pokusu Zdenka Klesnila. V 90. minutě napřáhl z cca 25 metrů a krásnou střelou trefil horní růžek příbramské brány. Vzápětí přidal třetí trefu hlavou po centru z pravé strany. Olomouc rozdrtila Příbram 6:1.\n\nV prosinci 2012 prodloužil se Sigmou Olomouc smlouvu - do 31. prosince 2014. Nastoupil v prvním ligovém zápase jarní části sezóny 2012/13 24. února 2013 proti hostující Slavii Praha a jedním gólem přispěl k výhře Olomouce 2:1. 9. března se v 19. ligovém kole podílel jedním gólem na výhře 3:0 proti Vysočině Jihlava. Michal Ordoš skončil na konci ročníku se 14 vstřelenými góly na děleném druhém místě (společně s Václavem Kadlecem ze Sparty) v tabulce kanonýrů.\n\nPo úvodních dvou prohraných kolech v novém ročníku Michal Ordoš vypadl ze základní sestavy Sigmy. Trenér Martin Kotůlek místo něj začal stavět letní posilu, Slováka Kamila Karaše.\n\nV létě 2011 odešel na hostování s opcí do rakouského týmu Kapfenberger SV , ale v půli sezóny si jej Olomouc stáhla z hostování zpět.\n\n6. listopadu 2012 byl společně se svým klubovým spoluhráčem Martinem Pospíšilem poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci (posléze byl pro tento zápas nominován i jeho druhý olomoucký spoluhráč Tomáš Hořava). V utkání nastoupil v základní sestavě a v 82. minutě jej vystřídal Martin Pospíšil. Český národní tým vyhrál 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. Byl to jeho druhý a poslední zápas v reprezentačním dresu.\n\nSK Sigma Olomouc\n\n\n"}
{"id": "491196", "url": "https://cs.wikipedia.org/wiki?curid=491196", "title": "Seznam württemberských panovníků", "text": "Seznam württemberských panovníků\n\nSeznam württemberských panovníků zahrnuje postupně vládnoucí hrabata, vévody a krále. Württembersko vzniklo jako hrabství v průběhu 11. století, okolo roku 1089. Roku 1495 bylo povýšeno na vévodství, kterým zůstalo až do roku 1806, do kdy bylo členem Svaté říše římské. Roku 1803 získal württemberský vévoda Fridrich od Napoleona titul říšského kurfiřta. Po zániku Svaté říše římské bylo díky Napoleonovi Württembersko povýšeno na království, kterým zůstalo až do roku 1918. V letech 1815-1866 bylo členem Německého spolku a od roku 1871 se stalo součástí Německého císařství. Po roce 1918 se Württembersko přeměnilo na republiku Svobodný lidový stát Württembersko (Freier Volksstaat Württemberg). V současnosti je Württembersko součástí německé spolkové země Bádensko-Württembersko.\n\n\nWürttembersko bylo několikrát rozděleno mezi větve rodu, ale nejdůležitější rozdělení způsobila smlouva z Nürtingenu, která rozdělila zemi mezi dvě linie a to Württemberg-Stuttgart a Württemberg-Urach s centry v uvedených městech.\n\n\n\n\n\n\n"}
{"id": "491197", "url": "https://cs.wikipedia.org/wiki?curid=491197", "title": "Kate Mulgrewová", "text": "Kate Mulgrewová\n\nKatherine „Kate“ Kiernanová Mulgrewová (* 29. dubna 1955 Dubuque, Iowa) je americká herečka. Je známá rolemi kapitána Kathryn Janewayové v seriálu \"\" a Mary Ryanové v mýdlové opeře \"Ryan's Hope\".\n\nNarodila se v roce 1955 do rodiny podnikatele Thomase Jamese Mulgrewa II a jeho manželky Joany Virginie rozené Kiernanové, malířky a umělkyně, jako druhé nejstarší dítě (a zároveň nejstarší dcera) z osmi sourozenců. Navštěvovala Wahlert High School v Dubuque, v 17 letech byla přijata na Stella Adler Conservatory of Acting a na New York University. Z ní odešla již po prvním roce, aby se mohla plně věnovat herectví.\n\nPoprvé pronikla do povědomí amerických diváků rolí Mary Ryanové v mýdlové opeře \"Ryan's Hope\" (1975), kterou hrála dva roky. Mulgrewová sama seriál popsala jako dobrý způsob, jak si při hraní v divadle vydělat na nájem. Tam také zaujala producenty z Universal TV, kteří připravovali seriál \"Mrs. Columbo\" (1979–1980), spin-off úspěšného seriálu o detektivu Columbovi, kde ztvárnila hlavní postavu Kate Columbové. \"Mrs. Columbo\" však úspěchu nedosáhla a po jedné odvysílané řadě byla zrušena.\n\nBěhem 80. let hostovala v několika populárních seriálech jako \"To je vražda, napsala\" nebo \"Na zdraví\", hrála ve více či méně známých filmech a objevila se v minisérii \"Manionové v Americe\" po boku Pierce Brosnana. V roce 1995 byla obsazena do hlavní role kapitána Janewayové ve sci-fi seriálu \"\" poté, co její původní představitelka Geneviève Bujoldová po prvních dvou dnech natáčení tuto práci odmítla jako příliš náročnou. Mulgrewová za tuto roli, ve které setrvala do roku 2001, získala v roce 1998 cenu Saturn. Jako viceadmirál Janewayová se v cameo roli objevila též ve snímku \"\" (2002).\n\nPo sedmi letech strávených na vesmírné lodi se vrátila k divadlu, nejprve s úspěšnou hrou \"Tea at Five\", pojednávající o herečce Katharine Hepburnové. Po třech letech produkci opustila a od té doby se objevila například v broadwayské inscenaci \"Equus\" s Danielem Radcliffem. Nadále se objevuje i ve filmech a seriálech, např. v letech 2009 a 2010 hrála v seriálu \"Nemocnice Mercy\".\n\nNarodila se do katolické rodiny irského původu. V roce 1982 se provdala za Roberta H. Egana, se kterým má dva syny, Iana Thomase a Alexandera Jamese. V roce 1993 se rozhodla od manžela odejít a do ukončení rozvodu v roce 1995 žili odděleně. Na jaře roku 1999 se znovu provdala za demokratického politika Tima Hagana, se kterým žije dodnes.\n\nVelmi se angažuje v nadacích a sbírkách na výzkum léčby Alzheimerovy choroby (na beneficích nebo prostřednictvím aukcí na serveru eBay), která byla na sklonku devadesátých let prokázána u její matky, jež jí v 78 letech podlehla. Je rovněž velmi zainteresována v otázce holokaustu a při návštěvě Prahy v září 2011 si vyžádala návštěvu památníku v Terezíně, který na ni velmi zapůsobil.\n\n"}
{"id": "491229", "url": "https://cs.wikipedia.org/wiki?curid=491229", "title": "Igor Petrov", "text": "Igor Petrov\n\nIgor Petrov (* 7. května 1959 Český Těšín) je český politik, v letech 2004 až 2010 senátor za obvod č. 73 – Frýdek-Místek, bývalý zastupitel Moravskoslezského kraje, v letech 1996 až 2006 starosta města Třince. Do své druhé kandidatury na post senátora v roce 2010 z pozice nestraníka za STAN byl člen SNK-ED.\n\nPo maturitě na SPŠ automobilové v Bruntále vystudoval Fakultu výrobně-ekonomickou (Katedra dopravy a spojů) na VŠE v Praze.\n\nPo promoci v roce 1982 nastoupil do ČSAD Frýdek-Místek, kde působil až do roku 1994 a vypracoval se z řidiče nákladní dopravy, přes vedoucího provozu a ředitele divize až k postu generálního ředitele firmy. Byl a je členem dozorčích rad nebo jednatelem několika soukromých firem.\n\nJe rozvedený, má syny Jakuba (* 1987) a Sebastiána (* 2007).\n\nV letech 2003 až 2006 byl předsedou strany SNK sdružení nezávislých, která se později transformovala v SNK-ED. Od roku 1994 byl členem zastupitelstva města Třince. V komunálních volbách 2010 již svůj mandát městského zastupitele neobhajoval. V letech 1994 až 1996 působil v Radě města. V letech 1996 až 2006 byl starostou tohoto města. V letech 2000 až 2004 byl zastupitelem Moravskoslezského kraje za SNK sdružení nezávislých. V krajských volbách 2008 neúspěšně kandidoval do krajského zastupitelstva jako lídr kandidátky Osobnosti kraje.\n\nV roce 2004 byl zvolen senátorem Parlamentu České republiky za obvod č. 73 – Frýdek-Místek, když po prvním kole vedl nad tehdejším senátorem Emilem Škrabišem z KDU-ČSL v poměru 23,54 % ku 18,64 % hlasů. Ve druhém kole Petrov potvrdil svou silnější pozici a získal mandát člena horní komory se ziskem 59,55 % hlasů. V senátu pracoval jako místopředseda Výboru pro hospodářství, zemědělství a dopravu. Byl členem senátorského klubu TOP 09 a Starostové.\n\nVe volbách do Senátu PČR v roce 2010 svůj mandát senátora neobhájil, když kandidoval jako nestraník za STAN na společné kandidátce TOP 09 a STAN. Získal 10,85 % hlasů a obsadil až 4. místo.\n\n"}
{"id": "491234", "url": "https://cs.wikipedia.org/wiki?curid=491234", "title": "Krevní obraz", "text": "Krevní obraz\n\nKrevní obraz je celkové vyšetření krve, které zjišťuje poměry jejích jednotlivých složek vyjma plazmy (ta se vyšetřuje v rámci hematokritu a při serologii). Tímto vyšetřením získáme parametry potřebné ke srovnání s normálním zdravotním stavem (přibližuje nám ho požadované rozmezí).Krevní obraz se bere do malé fialové zkumavky s protisrážlivým přípravkem.\n\nReferenční rozmezí bílých krvinek je 3,6–9,6×10/l při nižších hodnotách dochází k leukocytopenii, při překročení limitu k leukémii. Dále můžeme určit jednotlivé druhy leukocytů a jejich zastoupení ve vzorku krve při diferenciálním rozpočtu leukocytů.\n\nReferenční rozmezí červených krvinek se liší u jednotlivých pohlaví - muži mají 4,20–5,70×10 /l ; ženy: 3,80-4,70×10/l. Snížené množství červených krvinek značí anémii (chudokrevnost) nebo krevní ztrátu, zvýšené hodnoty polycytémii (u horolezců a sportovců obvykle normální, v běžném životě zdraví škodlivé). Při vyšetření erytrocytů můžeme dále zjistit hematokrit, hemoglobin, objem červené krvinky (její velikost), střední koncentraci hemoglobinu v červené krvince (MCHC), průměrné množství hemoglobinu v erytrocytu (MCH) a další.\n\nReferenční rozmezí činí 150-450×10 /l. Navíc můžeme zjistit objem trombocytu (jeho velikost). Při snížené koncentraci trombocytů dochází k trombocytopenii (hrozí snížená srážlivost krve, hrozí krvácení do vnitřních orgánů) naopak při zvýšeném množství trombocytóza (zvýšená srážlivost krve, hrozí ucpání cév sraženinou - trombem).\n"}
{"id": "491240", "url": "https://cs.wikipedia.org/wiki?curid=491240", "title": "Odboj během druhé světové války", "text": "Odboj během druhé světové války\n\nOdboj během druhé světové války probíhal v okupovaných zemích různými prostředky, od odmítání spolupráce (kolaborace) přes dezinformaci nepřítele, skrývání spojeneckých parašutistů či sestřelených pilotů, špionáže a atentáty až po vedení partyzánské války proti okupačním silám.\n\nMezi nejvýznamnější odbojová hnutí patřili jugoslávští partyzáni (největší odbojové hnutí během druhé světové války), polský podzemní stát a jeho zemská armáda, sovětští partyzáni, francouzské vnitřní síly (\"Résistance\"), italský (\"Resistenza\"), norský, nizozemský a řecký odboj.\n\n\n"}
{"id": "491246", "url": "https://cs.wikipedia.org/wiki?curid=491246", "title": "Kozojedy (okres Praha-východ)", "text": "Kozojedy (okres Praha-východ)\n\nKozojedy jsou obec ležící v okrese Praha-východ. Žije zde obyvatel a jejich katastrální území má rozlohu 716 ha. Obec je vzdálená asi 3 km od Kostelce nad Černými lesy západním směrem.\n\nPůvodní historická ves ležela jeden až dva kilometry severozápadně, v dnešní chatové oblasti, směrem k hradům Šember a Dolany. Zůstal z ní osamělý kostel svatého Martina se hřbitovem. Kostel je původně románský, později byl goticky a barokně přestavěn.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kozojedy \"(545 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, 2 obuvníci, 2 řezníci, 3 obchody se smíšeným zbožím, spořitelní a záložní spolek pro Kozojedy, švadlena, trafika.\n\nÚzemím obce prochází silnice I/2 v úseku Říčany – Kutná Hora a silnice III třídy:\n\nŽelezniční trať ani stanice na území obce nejsou.\n\nV obci měly v roce 2011 zastávku příměstské autobusové linky jedoucí do těchto cílů: Český Brod, Horní Kruty, Kostelec nad Černými lesy, Praha, Říčany, Suchdol .\n\n"}
{"id": "491247", "url": "https://cs.wikipedia.org/wiki?curid=491247", "title": "V Bruggách", "text": "V Bruggách\n\nV Bruggách (v anglickém originále In Bruges) je filmový debut režiséra a scenáristy Martina McDonagha. Černá komedie o násilí, podvodech a cti. Film byl vypuštěn do kin s podtitulem \"Nejdřív střílej, potom obdivuj památky\". V hlavních rolích hrají Colin Farrell a Brendan Gleeson jako nájemní zabijáci a Ralph Fiennes jako jejich mafiánský boss. Děj filmu se odehrává v gotickém centru belgického města Bruggy. Světová premiéra filmu proběhla 17. ledna 2008 na Sundance Film Festival, česká premiéra pak 8. května 2008.\n\nSnímek obdržel řadu ocenění. Colin Farrell získal Zlatý glóbus a Martin McDonagh cenu BAFTA za nejlepší původní scénář.\n\nMartin McDonagh je známý britský dramatik. Proslavil se zejména svými hrami, které přitahují spíše odvážné diváky se smyslem pro černý humor. Patří mezi ně například hry \"Osiřelý západ\", \"Poručík z Inishmoru\" či \"Pan Polštář\", které je v současnosti možné zhlédnout mj. i na prknech několika českých divadel. Ve svém filmovém debutu \"V Bruggách\" se McDonagh drží svého klasického schématu jak na tematické úrovni, tak na úrovni zpracování.\n\nPříběh začíná v belgickém městě Bruggy. Po jedné \"prácičce\" se sem na pokyn svého mafiánského šéfa Harryho ukryli dva nájemní zabijáci Ray a Ken. Každý má ale na tento pobyt jiný názor. Zatímco Ken je nadšený z okouzlujícího prostředí středověkého města, svérázný Ray dává okatě najevo své znechucení a touhu po zábavě. Děj zpestřuje spousta postranních epizodek, které však pomalu, ale jistě dávají tušit neblahý konec bruggského dobrodružství. Zásadní zlom do situace vnese Harry. Ten chce po Kenovi, aby se zbavil Raye, protože ten zpackal svůj úkol. Mezi Kenem a Rayem však stihl vzniknout jakýsi druh přátelství a Ken odmítne Harryho rozkaz vyplnit. Aby potrestal své zabijáky, musí Harry do Brugg vyrazit sám.\n\nSnímek získal celkem 13 ocenění a na dalších 31 byl nominován.\n\nVítěz cen BAFTA (British Academy Film Awards) a BIFA (British Independent Film Awards) za nejlepší scénář (Martin McDonagh), New York Film Critics Online za nejlepší režisérský debut, Zlatý glóbus za nejlepší herecký výkon (Colin Farrell), Golden Trailer Award za nejoriginálnější trailer, tří ocenění Phoenix Fillm Critics Society, Boston Society of Film Critics, Detroit Film Critics Society, Florida Film Critics Circle, Edgar Allan Poe Award, Evening Standard British Film Award, Irish Film and Television Award.\n\nNominován mj. na Cenu Akademie (Oscar) za nejlepší původní scénář, na několik dalších cen BIFA, BAFTA a Golden Reel Awards, Satellite Award, Online Film Critics Society Awards a řadu dalších.\n\nSnímek byl přijat kritiky poměrně kladně. Na webu Rotten Tomatoes má hodnocení 80% od celkově 151 hlasujících. Filmový kritik Roger Ebert z Chicago Sun-Times ohodnotil film čtyřmi hvězdičkami ze čtyř možných a komentoval ho slovy: \"\"Filmový debut divadelního režiséra a scenáristy Martina McDonagha je nekonečně překvapující, velice temná, lidská komedie se zápletkou, již nelze předvídat, ale pouze vychutnávat. Vytvořil tak skutečně mimořádný film.\"\" Objevila se však i méně pozitivní hodnocení, například Jamese Berardinelliho, který se na webu Reelviews k filmu vyjádřil následovně: \"\"Sice lze najít potěšení při sledování filmu V Bruggách - zejména během prvních 75 minut - kvůli jeho odrazujícímu vrcholu a závěru ho ale mohu jen těžko doporučit.\"\"\n\nPro vytvoření správné atmosféry zůstaly v Bruggách vánoční dekorace až do konce března. Obyvatele města o tom informovala samotná městská rada.\n\nVulgární slovo fuck a jeho odvozeniny se ve 106 minutách filmu objeví celkem 126 krát. To je průměrně 1,18 za minutu.\n\nFilm, na který se Ken dívá v hotelovém pokoje při čekání na druhý Harryho telefonát, je Dotek zla (1958) režiséra Orsona Wellese.\n\nScéna, ve které jsou Ray a Ken uvnitř Baziliky svaté Krve, je ve skutečnosti natočena v Jeruzalémském kostele v Bruggách, ačkoli pověst o relikvii je přesná.\n\nVe filmu se objevují celkem čtyři herci, kteří hráli i v sérii filmů o Harrym Potterovi. Jedná se o Ralpha Fiennese, Brendona Gleesona, Clémence Poésy a Ciarána Hindse. Fiennes, Gleeson a Poesy hráli všichni ve filmu Harry Potter a Ohnivý pohár, ačkoliv spolu neměli žádný dialog.\n\nV jedné scéně Ray (Colin Farrell) vystřelí slepý náboj do oka Chloeina expřítele a tím ho oslepí. Ve filmu Tábor tygrů (2000) Farrellova postava vystřelí slepý náboj do oka jednoho muže, ale neoslepí ho tím.\n\nKen varuje Raye skokem z věže Belfried, ve skutečnosti jsou ale její okna ohrazena oplocením, aby tak lidé přesně to nemohli dělat.\n\n"}
{"id": "491248", "url": "https://cs.wikipedia.org/wiki?curid=491248", "title": "Left 4 Dead 2", "text": "Left 4 Dead 2\n\nLeft 4 Dead 2 je kooperativní FPS střílečka vydaná pro počítače s operačním systémem Windows, OS X a konzole Xbox 360 a Linux. Za její výrobou stojí společnost Valve. Hra pracuje na enginu Source. Jedná se o pokračování hry Left 4 Dead, od kterého se liší novými postavami a zbraněmi.\n\nV tomto režimu se hraje síťová hra, kde hraje minimálně jeden živý hráč a další tři postavy, které jsou buď ovládány lidmi nebo počítačem. Přeživší postupně prochází mapami a musí spolupracovat, aby přežili.\n\nVe hře hraje jeden hráč a ostatní tři postavy jsou ovládány počítačem. Hráč si může volně zvolit mapy a kapitoly.\n\nVersus je mód určený pro dva až osm hráčů. Ti jsou rozděleni do dvou týmů po čtyřech. Postavy, které neovládá hráč jsou ovládány počítačem. Týmy se po dokončení mapy nebo zabití všech přeživších prohodí. Skóre se počítá podle toho, jak daleko v mapě přeživší došli. Pokud oba týmy došly až na konec mapy, týmu, který udělil větší škodu za infikované se přičte 25 bodů k celkovému skóre. Vyhraje ten tým, který má na konci kampaně více bodů.\n\nV tomhle režimu je úkolem přeživších naplnit generátor pomocí kanystrů, které se nacházejí v různých částech mapy, v čemž se jim snaži tým infikovaných zabránit. Stejně jako v režimu Versus se po smrti všech přeživších nebo naplnění generátoru týmy prohodí. Když se takto oba týmy vystřídají, začne nové kolo. Vyhrává ten tým, který ve více kolech dokázal naplnit generátor větším počtem kanystrů. Pokud naplní oba týmy generátor stejným počtem kanystrů, rychlejší tým dostane bod.\nČtyři přeživší se snaží co nejdéle odolat nekonečným řadám zombií. Tento mód se odehrává na jedné mapě. Hra končí po smrti všech postav. Hráči jsou pak odměněni medailemi podle doby, kterou dokázali přežít.\n\nTento mód je těžší variantou kampaně. Na rozdíl od obyčejné kampaně zde přeživší nevidí obrysy spoluhráčů ani obrysy předmětů avšak přesto zůstávají prvky HUD zachovány.\n\nTento mód je mix módů Realismus a Versus. Přeživší zde bojují proti lidmi ovládanými nakaženými, avšak jsou znevýhodněni pravidly z Realismu.\n\nMutace je speciální herní mód, který se pravidelně mění.\nŽádná z postav nemá speciální schopnosti, liší se jen vzhledem a hlasem.\n\n\n\n\n\n\n\n\n\n\n\nV obou kampaních vystupují postavy z prvního L4D.\n\nKomiks popisuje události mezi koncem L4D a mezi kampaní The Sacrifice.\n\n"}
{"id": "491249", "url": "https://cs.wikipedia.org/wiki?curid=491249", "title": "Vadim Petrov", "text": "Vadim Petrov\n\nVadim Petrov (* 24. května 1932 Praha) je český hudební skladatel, klavírista a hudební pedagog. Od roku 1954 je ženatý s manželkou Martou, rozenou Votápkovou, s níž má tři děti Vadima, Taťjánu a Kateřinu. Vnučkou je topmodelka Linda Vojtová, vnukem Martin Fišar.\n\nVadim Petrov je synem ruského emigranta lékaře MUDr. Vadima V. Petrova, potomka starobylého šlechtického rodu Repninů-Rěpninských s rodovou tradicí od r. 842. Dědeček Vasilij A. Petrov (1872 – 1949) dožil v Praze, byl významnou osobností ruského společenského života, spjat s pravoslavným chrámem sv. Cyrila a Metoděje v Resslově ul., blízkým přítelem biskupa Gorazda a kaplana Vladimíra Petřeka, zastřelených nacisty. Matka Adéla, nar. v Turnově, byla sólistkou Pěveckého sdružení pražských učitelek, nejstaršího ženského sboru v Čechách, zal. 1912. Ovlivněn chrámovou i sborovou tvorbou složil již v raném věku pro svoji matku „Biblické písně“, a po jejich provedení v kostele Panny Marie ve Staré Boleslavi mu osobně blahopřál i Mistr Josef Bohuslav Foerster, významný hudební skladatel. \n\nVadim Petrov byl vychován v prostředí typickém pro intelektuální společnost První republiky. Otec, uznávaný lékař s vlastní praxí na Žižkově, matka pěvkyně. Raná výchova tak byla rozdělena mezi návštěvy koncertů a zkoušek pěveckého sboru Pražských učitelek a návštěvy pravoslavných mší s chrámovým sborem s prarodiči. Lásku k domovině probouzel dědeček z matčiny strany Josef Tůma, vrchní berní ředitel, který miloval své rodiště, Železný Brod. Jezdil s ním pravidelně do podhůří Krkonoš, Turnova, Jilemnice, či do Polubného k blízkému příbuznému Josefu Kalfusovi, ministru financí Československa. Již jako šestiletý začal studovat hru na housle u profesorky ing. Volfové, profesora O. Šilhavého, později přešel ke studiu klavíru u profesorky L. Hedrychové a studiu hudební teorie u pana profesora J. Gabriela – žáka významného českého skladatele Zdeňka Fibicha. Na léto a víkendy jezdil s rodiči do vily v Novém Vestci, kde v roce 1945 začal u regenschoriho Josefa Klazara ve Staré Boleslavi studovat hru na varhany, stejně jako Klazarův nejúspěšnější žák Václav Trojan, hudební skladatel. Již v této době byl fascinován světem dějové fantasie a představ a své pocity se pokoušel vyjádřit hudbou. Vznikaly první skladby Zimní nálada, Skřivánčí písně, Píseň slavíka a další. Mezi lety 1944 až 1951 studoval v ruštině Ruské spolkové gymnázium na Pankráci. Podrobně se zde seznámil i s historií země svých předků, kulturou a především hudbou ruských velikánů. Na gymnáziu nejprve zpíval ve školním sboru, potom se stal jeho dirigentem. Jeho vztah k hudbě již byl cílevědomý – skládal, upravoval a zpracovával písně na ruské i české texty. Po studiích na Ruském gymnáziu byl přijat ke studiu skladby a hry na klavír na pražskou Akademii múzických umění. Učiteli mu byli významní hudební skladatelé - prof. Miloslav Kabeláč navazující svou symfonickou tvorbou na tradice velkých českých symfonistů (Antonín Dvořák, Bohuslav Martinů) a prof. Jaroslav Řídký, prof. Václav Trojan či prof. Václav Dobiáš. Na studiích se aktivně věnoval souborům lidové umělecké tvořivosti českým, moravským a slovenským lidovým tancům a písním. Více však byl v zajetí kánonů, invencí, fug, sonatin a sonát. Studium AMU ukončil v roce 1956 „Symfonickou básní Vítkov“ – o vítězství husitů nad císařem Zikmundem v Praze.\n\nJiž během studií se jako dirigent aktivně věnoval souborům lidové umělecké tvořivosti, kráse českých, moravských a slovenských lidových tanců a písní. Pro jeho dirigentskou a skladatelskou praxí se stal tento prvek v jeho uměleckém vývoji nezaměnitelný. Po ukončení studia a období nezaměstnanosti byl nakonec přijat jako vedoucí oddělení Lidové zábavy do Městského domu osvěty hl. m. Prahy. Poznal život hudebníků z povolání, mnoho vynikajících kapel a jejich vedoucích. Otevřel se mu jiný pohled na lidové hudební velikány jako byli František Kmoch, Dalibor C. Vačkář, Julius Fučík, Karel Hašler, Karel Valdauf, Karel Vacek, Jaromír Vejvoda, Jaroslav Ježek a mnoho dalších. Díky seznámení s Francis Ježkovou, vdovou po Jaroslavu Ježkovi, se mu po mnoha letech podařilo získat její souhlas k přejmenování Lidové konzervatoře na Konzervatoř Jaroslava Ježka.\n\nV roce 1958 založil jako součást Městského domu osvěty v Praze Lidovou konzervatoř, která připravovala lidové hudebníky pro kvalifikační zkoušky. Škola poskytovala se svým kvalitním pedagogickým sborem, který kolem sebe Vadim Petrov soustředil, velmi solidní vzdělání a brzy přerostla rámec osvětového zařízení. Byla převedena do působnosti školství a ve čtyřletém studiu nabízela vzdělání v oblasti skladby, aranžování, dirigování, hry na hudební nástroje se zaměřením na jazz, zpěv, scénický i společenský tanec a herectví pro tzv. divadla malých forem. Raketový nástup této školy se odrazil také v tom, že podle ní vznikla škola v Bratislavě, Plzni, originální učební osnovy a plány pronikly do škol v Budapešti, Berlíně a v rakouskému Grazu.\n\nAž v roce 1990 získal souhlas dědiců Jaroslava Ježka k přejmenování školy, která nyní nese název Konzervatoř Jaroslava Ježka. Z Konzervatoře JJ vzešla celá řada českých novodobých umělců populární hudby.\n\nPo roce 1968 v důsledku politické perzekuce po pražském jaru musel opustit post ředitele Lidové konzervatoře. Dostal také zákaz veškeré umělecké činnosti v rozhlase, televizi a filmu. S pomocí přátel nastoupil místo profesora na Konzervatoři Jana Deyla, pro zrakově postižené. Bylo to období, které mu otevřelo niterní svět slepých studentů. Na škole založil dívčí pěvecké kvarteto „Carmina lucis“, které nezapomenutelným a unikátním způsobem zpívalo jeho čtyřhlasé umělé i lidové písně, pro kvarteto zvlášť upravené či zkomponované. Unikátnost tohoto kvarteta byla pro spisovatelku M. Zinnerovou natolik inspirující, že napsala scénář pro televizní film „Chvíle pro píseň trubky“ režiséra Ludvíka Ráži. Film získal na Mezinárodním televizním festivalu v Monte Carlu v roce 1981 hlavní cenu Zlatou Nymfu. Ve filmu ztvárnil postavu profesora.\n\nNa Pražskou konzervatoř (založená 1808) se vrátil v roce 1976 a působil zde jako profesor skladby a hudební teorie až do roku 1992. Mezi jeho žáky patří nejvýznamnější čeští hudebníci a umělci.\n\nRozsáhlé dílo Vadima Petrova zahrnuje téměř 1400 titulů.\n\n\nPředstavuje samostatný úsek tvorby Vadim Petrova. Hudba k pohádkám, večerníčkům, divadelním, televizním a rozhlasovým inscenacím, filmovým pohádkám tvoří více jak 300 titulů všech možných žánrů. Z nejúspěšnějších:\nRobotek Emílek, Míša Kulička, Písničky čtyřlístku – Bobíka, Myšpulína, Fifinky a Pindi, Hopsálek a Hvízdálek, aj.\n\n\n\n\n\n\n\n\n\n\n\n\nOd roku 1996 je členem a od roku 2000 působí jako předseda správní rady Dilia, divadelní, literární a audiovizuální agentury založené v roce 1949, jejímž hlavním předmětem činnosti je zajišťování ochrany autorských práv. \n\n\n"}
{"id": "491250", "url": "https://cs.wikipedia.org/wiki?curid=491250", "title": "Steyregg", "text": "Steyregg\n\nSteyregg je město v Horních Rakousích v okrese Urfahr-okolí v Horních Rakousích. Příslušným soudním okresem je Urfahr-okolí. Žije zde obyvatel.\n\nSteyregg leží v nadmořské výšce 259 m v dolním Mühlviertelu, vzdáleno přibližně 6 km od centra hornorakouského hlavního města Lince \"(Linz)\". Šířka od severu k jihu činí 7,7 km a od západu na východ 8,1 km. Celková rozloha činí 33 km².\n\n\n\nPopis: \"Ve zlatém poli na černé skále stříbrná čtvercová věž s pocínovanou červenou střechou a černou hlavicí, dvě čelní stěny, na které je vpravo jedno a vlevo dvě černá otevřená okna.\"\n\nPrvní osídlení místa Steyregg je doloženo archeologickými vykopávkami, již z mladší doby kamenné. Slovanské hroby tam ukazují osídlení v prvním století po Kristu. Ve středověku se rozvinulo několik osad na geograficky výhodných místech podél Dunaje, jako překladiště pro významný obchod se solí z jihu na sever. Pro rok 1111 je v této osadě s tavernami a kostelem doloženo, že zde byl předchůdce dnešního farního kostela. Stavba hradu Steyregg mohla započat kolem roku 1150. Tento se stále rozšiřoval a měnil často své majitele.\n\nVe 13. století byl Steyegg trhy pozvednut a již 1482 obdržel městská práva. Město zůstalo v následujících stoletích zastíněno hlavním zemským městem Lincem, které se u jižního břehu Dunaje rozvíjelo. Steyregg zůstal maloměstem, které bylo ovlivněno selskými usedlostmi.\n\nSklonek 19. století přinesl stavbou Summerauerské dráhy a Dunajského mostu městu velký rozvoj. Mezitím co druhá světová válka byla pro obyvatelstvo utrpením pro přímou blízkost podniků vojenské výroby Hermann Göringa v Linci, když byly cílem pumových útoků Spojenců. V posledních desetiletích nabylo město proslulosti hlavně díky životnímu prostředí a boji proti emisím těžkého průmyslu.\n\nNa jihu maloměsta je pro volný čas sportovní zařízení s přírodním koupalištěm a zahrádkářskou kolonií.\n\nPočátkem 21. století byl hrabětem Salm-Reifferscheidt symbol města, zámek Steyregg opraven, když po dlouhých 200 let byl prázdný.\n\nSteyregg byl v roce 2007 místem konání závodů vodního lyžování v rámci Mistrovství světa.\n\n\n\"Počet obyvatel\"\n"}
{"id": "491264", "url": "https://cs.wikipedia.org/wiki?curid=491264", "title": "Kolektivní dům v Litvínově", "text": "Kolektivní dům v Litvínově\n\nKolektivní dům v Litvínově (zkráceně Koldům) je rozsáhlý obytný dům v severovýchodní části města Litvínova při silnici do Lomu a Loučné. Jedná se o významnou stavbu československé poválečné architektonické avantgardy, postavenou v letech 1948-1950. Jejími autory jsou Václav Hilský a Evžen Linhart. Dům je technickou památkou.\n\nKolektivní dům (Koldům) jako svébytný stavební druh je výsledkem práce levicově zaměřených architektů a společenské poptávky v první polovině 20. století. Je to utopická vize, postavená na myšlence sociálního inženýrství, které usilovalo o přeměnu společnosti ke kolektivismu. V koldomech měly být soustředěny veškeré funkce, které člověk potřebuje k životu, v jednom objektu. Součástí koldomů tak mělo být nejen bydlení, ale i veškeré občanské vybavení, včetně školek, jídelen a volnočasových zařízení. Prvním koldomem postaveným v Československu, byl Kolektivní dům ve Zlíně architekta J. Voženílka. Největší realizací pak byl Kolektivní dům v Litvínově.\n\nKoldům v Litvínově vznikl podle projektu, vybraného na základě architektonické soutěže proběhlé v roce 1947, ale dostavěn byl až v roce 1958. Jeho autory byli Václav Hilský a Evžen Linhart. Původním záměrem bylo postavit takovýchto koldomů sedm, vzhledem k finanční situaci ale nebyly zbylé objekty realizovány.\n\nKoldům je slohově zařaditelný do přetrvávajícího předválečného funkcionalismu či levicové avantgardy. Na domě lze vysledovat několik inspiračních zdrojů: Le Corbusierova Unité d'habitation v Marseille, sovětská levicová avantgarda 20. let (M. J. Ginzburg, bratři Leonidové) i generace předválečného čs. funkcionalismu, jíž byl Hilský členem. Dá se ovšem s nadsázkou říci, že tímto domem avantgarda v Československu nadlouho skončila.\n\nSymetricky komponovaný dům sestává ze dvou zalomených třináctipodlažních křídel, obsahujících byty a jednoho vloženého sedmipodlažního, obsahujícího občanskou vybavenost, tedy jesle, mateřskou školku, prádelnu, společnou lednici, jídelnu, obchody atd. Obsahuje tři typy bytů: mezonetové (dvoupodlažní) 3+1, 2+1 a garsoniéry. Celkem Koldům obsahuje 352 bytů pro 1400 zaměstnanců chemického kombinátu v Záluží u Mostu. V Záluží stál rodinný dům postavený v proporcích mezonetového bytu v Koldomu, ovšem bez vytápění v podlaze, které bylo použito pro Koldům.\n\nKolektivní dům byl postaven také ve Zlíně, tehdejším Gottwaldově.\n\nProjekt získal na Trienále užitného umění v Miláně Zlatou medaili.\n\nPrakticky ještě před úplným dokončením domu se ukázala myšlenka Koldomu jako neuskutečnitelná. Koldům tak později fungoval a dodnes funguje vlastně jako běžný bytový dům s malometrážními byty. Problémem ale zůstává určitá nepřizpůsobitelnost domu pozdějším požadavkům na bydlení, což se projevuje např. ve velikosti kuchyní, protože se předpokládalo hromadné stravování v jídelně. Střední část dnes funguje jako restaurace, hotel byl uzavřen. I některé další prostory neslouží původnímu záměru a čekají na využití. Koupaliště za Koldomem slouží svému účelu dodnes.\n\n\n\n"}
{"id": "491266", "url": "https://cs.wikipedia.org/wiki?curid=491266", "title": "Investiční management", "text": "Investiční management\n\nInvestiční management je profesionální správa různých cenných papírů (akcie, dluhopisy, atd) a aktiv (např. nemovitosti) s cílem přinést investorům specifické užitky. Investoři mohou být instituce (pojišťovny, penzijní fondy, firmy atd) nebo soukromí investoři (oba typy mohou investovat buď přímo, nebo zprostředkovaně přes instituce kolektivního investování např investiční fondy, burzovně obchodovatelné fondy – ETF).\n\nPojem \"asset management\" (správa aktiv) je často užíván v souvislosti s kolektivním investováním, zatímco všeobecnější správa fondů se může používat ve spojení se všemi formami institucionálního investování, stejně tak jako správa investic pro soukromé investory. Investiční správci, kteří se specializují na poradenství nebo klientskou správu aktiv v zastoupení soukromých investorů, mohou často odkázat na jejich služby jako je wealth management nebo správa portfolia v souvislosti s tzv. privátním bankovnictvím.\n\nZajišťování služeb investičního managementu zahrnuje prvky finanční analýzy, výběru aktiva, akcií, realizace plánů a sledování probíhajících investic. Investiční management je rozsáhlá a důležitá globální činnost, která sama o sobě zodpovídá za správu trilionů dolarů, eur, liber a jenů po celém světě.\n\nPodnikání investičního managementu má několik aspektů obsahujících zaměstnávání profesionálních správců fondů, průzkum (jednotlivých instrumentů a tříd instrumentů), obchodování, vypořádávání, marketing, interní audit a příprava zpráv pro klienty. Největšími finančními manažery fondů jsou společnosti, které potvrzují jejich požadovanou komplexnost služeb. Kromě obchodníků a přímých investorů (manažerů fondů) jsou zde také spolupracující zaměstnanci (k zajištění souhry s legislativními a regulatorními požadavky), interní auditoři nejrůznějších druhů (k prověřování interních systémů a kontrol), finanční kontroloři (k účtování peněz společnosti a jejích nákladů), počítačoví experti a zaměstnanci „\"back office\"“ (ke spárování a zaznamenání transakcí až pro tisícovky klientů dané společnosti).\n\nKlíčové problémy zahrnují:\n\nBěžná aktiva pod správou managementu fondů klesla v roce 2008 o 19 %, na 61,6 trilionů dolarů. Penzijní aktiva sčítají z celku 24 trilionů dolarů, s 18,9 trilionů dolarů investovanými v investičních fondech a 18,7 trilionů dolarů ve fondech pojišťoven. Společně s alternativními aktivy, fondy bohatých privátních klientů, činila aktiva činnosti globálního managementu fondů ke konci roku 2008 90 trilionů dolarů, která v roce 2009 spadla o 17 %. Pokles nastal v roce 2008 po pěti úspěšných letech růstu, kdy se aktiva za tuto dobu více než zdvojnásobila. Propad na kapitálových trzích, slabý investiční výkon, redukce přílivu nových fondů, výstup klientů z investic, to vše vedlo k pádu v roce 2008.\n1. Fund Management: City Business Series. International Financial Services, London. 2009-09-29.\n2. http://www.ifsl.org.uk/upload/Fund_Management_2009.pdf\n\nV oboru investičního managementu jsou správci těmi, kdo investují prostředky klientů. Certifikované společnosti investičního poradenství mohou provádět hodnocení klientovo individuálních potřeb a jeho rizikového profilu. Poradce poté doporučí odpovídající investice.\n\nNejrůznější třídy aktiv jsou široce debatovány, ale základní dělení je na akcie, dluhopisy, reálná aktiva a komodity. Provádění alokace mezi tato aktiva je to, za co je investiční management placen. Třídy aktiv odpovídají dynamice trhu a různým vzájemným efektům ovlivňování. Alokace peněz prostřednictvím tříd aktiv má vliv na výkon fondu.\n\nJe důležité sledovat dlouhodobé výnosy různých aktiv. Například, při dlouhodobém držení (+10 let) je ve většině zemí u akcií větší výnos než u dluhopisů. Je to způsobeno tím, že akcie jsou rizikovější než dluhopisy.\n\nSpolečně s alokací aktiv musí správci fondů uvažovat diverzifikaci, která má pro daného klienta smysl a v souladu s ním stanovit investice v souladu s plánem. Takový plán naznačuje, kolik procent z daného fondu má být proinvestováno do jednotlivého titulu. Teorie diverzifikace portfolia byla v minulosti sestavena H. Markowitzem (a mnoha ostatními). Efektivní diverzifikace znamená řízení korelace mezi výnosem aktiva a rizikem.\n\nExistuje celá řada investičních stylů, které mohou správci fondů použít. Například růstový, hodnotový, neutrálního trhu, nízké kapitalizace, indexovaný, atd. Každý z těchto přístupů má zřetelný rys a charakteristické riziko.\n\nVýkon fondu je testem správy fondu, v institucionálním pohledu je přesné měření nezbytností. Za tímto účelem je měření výkonu fondů prováděno managementem nebo jsou najímány externí firmy, které se tímto měřením zabývají. Přední společností zabývající se měřením výkonu (např. Frank Russell v USA) shromažďují jednotlivá data z oboru.\n\nTypicky je hodnocení prováděno každý kvartál a bývá předložena procentní změna. Toto schéma je pak porovnáváno s podobnými fondy v oboru za účasti managementu společnosti (pro potřeby kontroly interních předpisů).\n\nObecně řečeno, pro investiční společnosti je pravděpodobně vhodnější přesvědčit klienty je na základě hodnocení z delších period (3-5 let), kdy se vyhladí krátkodobé kolísání ve výkonech a podnikatelských cyklech. Přetrvávajícím problémem je, zda měřit před nebo až po zdanění. Po zdanění představuje výhodu pro investora, jelikož investorovo daňové postavení se může měnit. Měření před zdaněním může být matoucí, obzvláště v režimech zdaňujících kapitálové zisky (a ne nerealizované). Může tedy dojít k tomu, že úspěšní správci aktiv (měřeni před zdaněním) mohou vykazovat po zdanění špatné zisky.\n\n\n\n"}
{"id": "491268", "url": "https://cs.wikipedia.org/wiki?curid=491268", "title": "Bojga stromová", "text": "Bojga stromová\n\nBojga stromová (\"Boiga dendrophila\"), známá též jako bojga ularburong, je stromový had z čeledi užovkovitých pocházející z Indonésie a Filipín.\n\nHlava je zřetelně oddělena od těla, které je vertikálně zploštělé. Rýhovité\noční zornice napovídají, že se jedná o nokturnálního živočicha. Šupiny jsou\nhladké.\n\nZákladní barva těla je černá, další barevné prvky závisí na poddruhu. Poddruh\nmelanota má žluté prstencové pruhy po celé délce těla, spodní strana je taktéž\nzbarvená do žluta. U mláďat tohoto poddruhu se žlutá mění ke konci těla v naoranžovělou.\n\nJedná se o nokturnálního živočicha, který většinu svého života tráví ve větvích\nstromů, přes den se skrývá v hustém porostu ve větvích, dutinách stromů apod.\nPřestože jde o stromového hada, dokáže se výborně pohybovat i ve vodě, kde může\ni lovit. V ohrožení zaujímá, pro hady typickou, S-pozici a při výpadu je schopen\ndosáhnout až do vzdálenosti tří čtvrtin své tělesné délky.\n\nŽiví se ptáky, ještěry, žábami a případně i menšími savci a rybami. V mladí tvoří\nhlavní složku potravy drobní plazi, v dospělosti pak ptáci, na něž má jed Bojgy\nstromové největší účinky. Bojga stromová je také výborný plavec a\nněkteří jedinci se mohou živit i rybami.\n\nObecně je jed bojgy stromové považován za „slabý“, což plyne z toho, že\nuštknutí tímto hadem většinou nemá vážné následky. Nicméně jed tohoto\nhada obsahuje velice nebezpečné složky, které mohou způsobit trvalé\nzdravotní potíže. Mírné nebo žádné příznaky otravy po uštknutí jsou většinou\nzpůsobeny tím, že kvůli primitivnímu systému doručování jedu nedojde vůbec k\nzanesení jedu do krevního řečiště. Jedná se o opistoglifního hada a jed do svého\núlovku zanáší hlavně při žvýkání.\n\nDosud provedené studie identifikovaly několik unikátních neurotoxinů,\njsou to boigatoxin-A a denmotoxin. Oba patří do rodiny tříprstých toxinů\n(three-finger toxin) a působí na synaptické receptory nervosvalových\nspojení. Nejsilnější účinek mají na ptačí postsynaptické receptory, což dokazuje\njejich potravní specializaci.\n\nChov tohoto hada se stává i u nás docela běžnou záležitosti. Patří mezi náročnější hady, zvláště mláďata, která často odmítají myší holata. Jeden exemplář chová i zoologická zahrada v Praze.\n\nGekoni (např. \"Paroedur pictus\", \"Lepidodactylus lugubris\"), ještěrky (např. \"Takydromus sexlineatus\"), myši, žáby, kuřata.\n\nJedná se o stromového hada a tomu je nutno přizpůsobit rozměry a vybavení\nterária. To by mělo být dostatečně vysoké, vybavené mnoha větvemi a hustým\nporostem, tvořícím ve větvích úkryty.\nV teráriu je potřeba udržovat vysokou vlhkost vzduchu a zároveň dostatečné\nvětrání. Pro udržení dostatečné vlhkosti je tedy nutné časté rosení a velká\nnádoba s vodou. Jako substrát je vhodná cypřišová kůra, která je odolná\nproti plísním a relativně dobře udržuje vlhkost. Denní teploty udržujeme v\nrozmezí 26-30 °C, v noci pokles o pár stupňů.\n\n\n"}
{"id": "491269", "url": "https://cs.wikipedia.org/wiki?curid=491269", "title": "Marcus O'Sullivan", "text": "Marcus O'Sullivan\n\nMarcus O'Sullivan (* 22. prosince 1961, Cork) je bývalý irský sportovec, atlet, jehož hlavní disciplínou byl běh na 1500 metrů. Je trojnásobným halovým mistrem světa a halovým vicemistrem Evropy.\n\nIrsko reprezentoval na čtyřech letních olympijských hrách. V Los Angeles 1984, v Soulu 1988, v Barceloně 1992 a v Atlantě 1996. Nejlepšího výsledku dosáhl v jihokorejském Soulu, kde ve finále doběhl jako osmý v čase 3:38,39.\n\nNa mistrovství Evropy ve Stuttgartu 1986 obsadil šesté místo (3:42,60). Na třetím halovém mistrovství světa v Seville 1991 doběhl na čtvrtém místě.\n\n"}
{"id": "491275", "url": "https://cs.wikipedia.org/wiki?curid=491275", "title": "Novoasyrská říše", "text": "Novoasyrská říše\n\nNovoasyrská říše je státní útvar, který dominoval v oblasti Mezopotámie mezi roky 934 a 609 př. n. l.\n\nV tomto období se Asýrie dostala do pozice (nejen) regionální velmoci a uspěla v souboji s Babylonií a jinými říšemi Blízkého Východu o dominanci v tomto regionu. Po státních a vojenských reformách uskutečněných za vlády Tiglatpilesara III. v 8. století př. n. l. Asýrie dosáhla obrovského územního rozmachu a stala se silnou a konsolidovanou velmocí.\n\nV tzv. středoasyrském období na konci pozdní doby bronzové byla Asýrie menším královstvím v severní Mezopotámii (dnešní severní Irák) a soupeřila o moc s jejím jižním sousedem, Babylonií. Na počátku vlády Adad-niráriho II. se stala silnou regionální říší, jejíž vliv a moc za dalších panovníků dále narůstala, až se stala vážnou hrozbou i pro egyptskou 25. dynastii. Novoasyrská říše tedy byla přímým nástupcem středoasyrského království (14. – 10. století př. n. l.) a podle některých historiků (např. R. N. Frye) byla první skutečnou říší v dějinách lidstva.\n\nV novoasyrském období se (spolu se stále užívanou akkadštinou) státním jazykem stala aramejština.\n\nNovoasyrská říše se rozpadla pod tlakem svého odvěkého konkurenta, Babylonie (respektive Novobabylonské říše), když bylo roku 612 př. n. l. dobyto její hlavní město Ninive. O více než padesát let později se jak samotná Asýrie, tak i Babylonie staly provinciemi rozrůstající se Perské říše. I když Asyřané za vlády Aššurbanipala zničili elamskou říši, neměli již žádný výrazný vliv na médské a perské kmeny, které postupně ovládly bývalé elamské území. Po staletí asyrské dominance užívala Babylonie zvláštních výsad jisté autonomie a jakýkoli náznak jejich omezení byl podnětem k povstání a rebelii. Asyřané však vždy dokázali obnovit babylonskou loajalitu, někdy za cenu dalších privilegií, jindy pak vojenskou silou. To se však změnilo roku 627 př. n. l. po smrti posledního silného asyrského krále Aššurbanipala, kdy Babylonie povstala pod vedením chaldejského krále Nabopolassara.\n\nPo smrti Tigletpilesara I. započal téměř 200 let trvající úpadek asyrské moci. Bylo to období slabých králů, válek se sousední říší Urartu a utrpení pod nájezdy kočovných aramejských kmenů. Toto dlouhé období skončilo nástupem Adad-niráriho II. na asyrský trůn.\nTen dokázal obnovit asyrskou vládu v oblastech, které tradičně patřily pod asyrskou správu nebo bývali jejími vazaly, přičemž opět začal používat strategii deportace obyvatel (konkrétně do vzdálených oblastí na severu země). Kromě menšího posunu jižních hranic s Babylonií se nepouštěl do žádných dobyvačných válek, ale upevnil svoji vládu na celém tradičním asyrském území (na západě se např. hranice Asýrie ustálily u Chábúru). Jeho nástupce Tukultí-Ninurta II. vládl jen krátce, ale i za něj Asýrie územně rostla.\n\nDalší král, Aššurnasirpal II. (884 – 858 př. n. l.) zreorganizoval armádu a vypravil se na několik úspěšných dobyvačných tažení – na sever k Zagrosu a do země Nairi, proti Aramejcům mezi řekami Chabur a Eufrat. Jeho tvrdé a nekompromisní jednání vyvolalo povstání, které krutě a nemilosrdně potlačil ve dvou dnech. Pak se vydal na západ (dobyl např. Karchemiš) a dostal se až do oblasti Středozemí, kde si ve Fénicii vydobyl tribut. I tato výprava se vyznačovala velkou krutostí Asyřanů. Aššurnasirpal II. také přesunul statut hlavního města říše do Nimrudu (biblický Kalach).\n\nAššuransirpalův syn Salmanassar III. (858 – 824 př. n. l.) vládl dlouhých 34 let, v kterých se asyrské hlavní město doslova proměnilo ve vojenské ležení. Každý rok odtud vyrážela asyrská armáda na dobyvačné výpravy. Byl okupován Babylon a z Babylonie se stal vazalský stát. Úspěšné byly boje s Urartem na severu. Postupně dobýval území dnešní Sýrie a Palestiny a roku 853 př. n. l. se asyrská vojska pod jeho velením střetla s armádou aliance dvanácti aramejských králů (mezi kterými byl i izraelský král Achab), vedenou Ben-hadadem II. z Damašku v bitvě u Karkaru. I když Salmanassar III. ve svých nápisech oslavuje své vítězství, výsledek bitvy je dnes nejasný. Salmanassar III. znovu dobyl Karchemiš (849 př. n. l.) a roku 841 př. n. l. oblehl Damašek. Poslední roky jeho vlády byly poznamenány velkou rebelií pod vedením jeho nejstaršího syna Aššur-dan-apliho, kterou jen s velkými obtížemi potlačil jeho další syn a následník Šamši-Adad V.\n\nV průběhu dalších 80 let (823 – 745 př. n. l.) Asýrie opět zažívá období relativního úpadku, kdy za vlády slabých králů (včetně královny Semiramis) ztrácí moc na dobytých územích a prohrává boje s rostoucí silou urartské říše. Výjimkou v tomto období je Adad-nirári III. (811 – 783 př. n. l.), který roku 804 př. n. l. dobyl Damašek, vynutil si platbu tributu od většiny syrských měst a byl úspěšný v bojích s Médy.\n\n\"Hlavní článek: Tiglatpilesar III.\"\n\nKdyž se roku 747 př. n. l. na babylonském trůnu objevuje zakladatel novobabylonské dynastie Nabonassar je Asýrie na pokraji kolapsu. Občanská válka spolu s morovou nákazou zdecimovaly celou zemi a severní oblasti byly pustošeny urartskými nájezdy. Roku 746 př. n. l. se k povstání připojilo i město Kalchu (Kalach nebo Nimrud) a 13. dne měsíce Ijaru roku 745 př. n. l. trůn po úspěšném puči uchvátil generál asyrské armády Pulu. Později přijal trůnní jméno Tiglatpilesar III. a uskutečnil zásadní reformu správy, vlády a armády za účelem zvýšení bezpečnosti státu a efektivity jeho řízení. Dobyté provincie byly organizovány pod správou dosazených správců a jejich byrokratického aparátu, podřízeného královi. Každá správní jednotka platila fixní poplatky a poskytovala královi vojenský kontingent. Asyrská vojska se v té době stala \"stálou armádou\", která se po úspěšně provedených reformách stala neporazitelnou vojenskou mašinerií. Asyrskou politikou se stalo podmanění celého civilizovaného světa pod jednotnou vládou, což přinášelo výnosy a bohatství z veškerého obchodu do asyrských rukou. Tyto změny jsou často shrnovány pod termín \"začátek \"Druhé Asyrské říše\"\".\n\nIhned po nástupu na trůn Tiglatpilesar III. dobyl Babylonii a přinutil ji k placení poplatků. Pak na severu porazil vojska Urartu, vyrovnal se na východě s Médy a později s novochetitskou říší. Poté obrátil pozornost na oblast Sýrie, která v předchozích letech dokázala znovu nabýt samostatnost a k jejím bohatým přístavním městům ve Fénicii. Po tříletém obléhání obsadil roku 740 př. n. l. město Arpad nedaleko Aleppa a dobyl Hamu, jejíž spojenec judský král Azarijáš byl donucen k placení tributu (Bible, 2.kniha kronik 26). Další úspěchy si Tiglatpilesar připsal proti Pelištejcům, Damašku a následně Izraeli a Samaří. Roku 729 př. n. l. potrestal troufalost babylonského krále Nabu-mukin-zeriho, který chtěl využít vytíženosti asyrských vojsk boji na západě a povstal proti asyrské nadvládě. Výsledkem byla jeho smrt a korunovace Tigletpilesara III. babylonským králem. Tiglatpilesar umírá roku 727 př. n. l. a jeho nástupcem se stal jeho syn Salmanassar V. V té době přestalo platit tribut Samaří a severoizraelské království se proti Asýrii spojilo s Egyptem. To vedlo Salmanassara V. k invazi do Sýrie a obléhání Samaří, které trvalo tři roky.\n\n\"Hlavní článek: Sargon II.\"\n\nSalmanassar V. náhle zemřel roku 722 př. n. l. během obléhání Samaří a asyrský trůn se stal kořistí velitele asyrské armády, generála \"Turtanu\" (podle Starého zákona \"Tartan\"), který přijal jméno Sargon II. Ten rychle dobyl Samaří, s konečnou platností zničil severní Izraelské království a deportoval desítky tisíc jeho obyvatel (17. a 18. kapitola 2. knihy královské). V druhém roce vlády Sargon zaútočil na elamského krále Chumban-Nikaše a jeho spojence babylonského krále Marduka-apla-iddinu II., který dokázal vymanit Babylonii zpod asyrské nadvlády (2. kniha královská 20:12). Sargon byl v bitvě u Déru poražen a uhasit babylonskou vzpouru v dané chvíli nedokázal. Obrátil tedy svou pozornost na Urartu a Sýrii, dobyl opětovně Karchemiš, porazil spojená vojska Médů a dostal se se svou armádou až hoře Bikni v Íránské vysočině. Na obranu dobytých území nechal vystavět několik pevností. Po deset let se nevracel k problematické Babylonii, kde byl stále u moci Marduk-apla-idddina II. Roku 710 př. n. l. však na Babylon opět zaútočil, zvítězil a donutil Marduk-appla-iddinu prchnout k jeho spojencům v Elamu. Sargon nechal z majetku získaného svými výpravami vybudovat nedaleko Ninive nové hlavní město říše, Dúr Šarrukín (\"Pevnost Sargonova\").\n\n\"Hlavní článek: Sinacherib\"\n\nRoku 705 př. n. l. Sargon zemřel v bitce s Kimmerii a na asyrský trůn usedl jeho syn Sinacherib. Ten použil deportovaných lidí na práce při zdokonalování systému zavlažovacích kanálů v okolí Ninive a později Ninive vrátil status hlavního města na úkor ještě nedokončeného Chorsábádu. Judské království (za krále Chizkijáše) roku 701 př. n. l. uzavřelo spojenectví s Egyptem, což vedlo k Sinacheribově trestné výpravě. Na cestě k Jeruzalému zničil 46 osad (detailně popsáno v biblické Knize Izajášově). Jak přesně proběhlo obléhání Jeruzaléma není jasné. Bible popisuje záchranu města jako dílo Hospodinovo (anděl pobil 185 000 asyrských vojáků poté, co se Chizkijáš modlil v chrámu), zatímco podle asyrských záznamů Judsko zaplatilo obrovské výpalné a Sinacherib odtáhl. Jisté je, že Jeruzalém přestál běsnění asyrských vojsk, kterému jinak padlo za oběť celé Judsko. Asyrské výpravy využil babylonský král Marduk-apla-iddina II., který se vrátil do Babylonu z elamského vyhnanství. Sinacherib ho však porazil v bitvě u Kiše, donutil ho k opětovnému útěku do Elamu a Babylonie byla vydrancována. Po návratu do Asýrie vysadil Sinacherib na babylonský trůn Bel-ibniho. Ten se po čase vzbouřil a Sinacherib znovu roku 700 př. n. l. pronikl do Babylonu a zajal Ben-ibniho s celým jeho dvorem. Na babylonský trůn usazuje svého syna Aššur-nadin-šumiho.\nRoku 694 př. n. l. Sinacherib zaútočil na Elam a vyplenil jeho území. Jako odvetu elamský král uskutečnil útok na Babylonii, zajal Aššur-nadin-šumiho a dosadil na babylonský trůn Nergal-ušeziba. Následovalo 5 let bojů o Babylon, který Sinacherib nakonec dobyl. Roku 681 př. n. l. je však zavražděn (podle 2. knihy královské svými syny Adramalechem a Šarezerem, kteří pak prchají do Arménie).\n\n\"Hlavní článek: Asarhaddon\"\n\nSinacheribovým následníkem byl jeho nejmladší syn, Asarhaddon (\"Aššur-aha-iddina\"). Podle záznamů zastával nejprve funkci guvernéra Babylonie a později bojoval v Urartu (právě v době smrti jeho otce), kde byl úspěšný v bojích o Milid (Malatya). V prvním roce jeho vlády vypuklo na jihu Babylonie povstání. Nabu-zer-kitti-lišir, guvernér \"mat Tamti\" (Přímořské země), oblehl Ur. Město se mu nepodařilo dobýt a se svými věrnými nakonec prchl do Elamu (\"Hal-Tamti\"), kde ho však elamský král zajal a popravil.\n\nJako asyrský král Asarhaddon okamžitě začal s přestavbou předchozími boji poničeného Babylonu, který učinil svým hlavním sídlem. Porazil Kimmerie a Médy (opět se asyrská vojska dostala až k hoře Bikni), ale dlouhodobě se mu zde nepodařilo udržet pořádek. Vyrazil na západ do Fénicie, která se proti němu spojila s Egyptem a dobyl Sidon roku 677 př. n. l. Zajal judského krále Menaše a držel ho po nějakou dobu v Babylonu (2. Kniha kronik 33:11). Později v něm získal poslušného vazala. Kvůli neustálému vměšování Egypta do záležitostí Judska a Fénicie (které považoval za asyrské provincie), rozhodl se roku 673 př. n. l. Egypt dobýt, ale byl poražen. O dva roky později to zkouší znovu a tentokrát již s úspěchem. Babylonské záznamy uvádí, že \"Egypt byl dobyt a jeho bozi byli poníženi\". Faraon Taharka byl donucen prchnout z Mennoferu, který byl Asyřany vypleněn.\n\nAsýrie byla v té době také ve válce s Urartu a s Tilmunem a dosáhla historicky svého největšího územního rozmachu. Protože se v Egyptě začali Asarhaddonem dosazení guvernéři spolčovat s Egypťany, Asarhaddon se r. 669 př. n. l. vydal na novou výpravu do Egypta. Během cesty však onemocněl a umírá. Jeho syn Šamaš-šuma-ukin se stal králem Babylonu a Aššurbanipal Asýrie. Ba'al a další bohové Babylonu jsou vráceni z Asýrie v prvním roce vlády obou bratrů a Babyloňané mohou poprvé po dvaceti letech uskutečnit slavnosti \"akitu\".\n\n\"Hlavní článek: Aššurbanipal\"\n\n\"Aššur-bāni-apli\", nebo Aššurbanipal či \"Osnapper\", nastoupil na asyrský trůn po smrti Asarhaddona. Pokračoval v tažení na Egypt, ale byl brzy přinucen odvrátit svou pozornost na severo-východ své říše, který byl pod narůstajícím tlakem Médů a Kimmeriů. Dosadil proto na egyptský trůn Psammetika I. jako vazalského krále, aby uvolnil síly pro potlačení nájezdníků. Po asyrském odmítnutí pomoci lýdskému králi Gýgovi v boji proti Kimmeriům tento poslal svá vojska na pomoc Psammetikovi, který se postupně stal dosti silným na vyhlášení samostatnosti od Asýrie. Egypťanům taky napomohl Šamaš-šuma-ukin, babylonský místokrál, který se ve stejné době vzbouřil. Toto povstání trvalo až do roku 648 př. n. l., kdy byl Babylon Asyřany dobyt. Šamaš-šuma-ukin v okamžiku pádu Babylonu zapaluje svůj palác a páchá sebevraždu. Aššurbanipal pak ještě zaútočil na Elam, který totálně zničil mezi roku 646 a 640 př. n. l. a jeho hlavní město Susy srovnal se zemí.\n\nAššurbanipal podporoval kulturu a umění a založil v Ninive velkou královskou knihovnu s obrovskou sbírkou klínopisných tabulek. Jeho dlouholetá válka s Babylonií a Elamem však Asýrii totálně vyčerpala. Přišla o většinu svého bohatství a bojeschopné populace. Zdevastované provincie nezvládali zásobovat potřeby centra říše a bylo čím dále obtížnější nalézt dostatečné vojenské jednotky na ochranu dobytých území. Zesláblá Asýrie se tak stala terčem útoků skytských a médských nájezdníků, kteří překračovali její východní hranici. A z oblasti Malé Asie hrozily kmeny Kimmeriů.\n\nPo Aššurbanipalově smrti roku 627 př. n. l. se asyrské impérium rychle rozpadá. Skytové, Kimmeriové a Médové okamžitě překročili jeho hranice a probili se jeho územím až k dalekému Egyptu. Babylonie se v té době plně osamostatňuje. Aššurbanipalův nástupce, Aššur-etel-iláni, pravděpodobně ovládal již jen jádro bývalé říše. Když pak chaldejský král Nabopolassar společně s médským králem Kyaxarem II. roku 612 př. n. l. dobyl Ninive, Asýrie je na kolenou. Generál asyrské armády, vystupující jako asyrský král pod jménem Aššur-uballit II., s vojenskou pomocí egyptského faraona Neka II. shromažďuje zbytky asyrských vojsk a stahuje se do Harranu, který drží až do roku 608 př. n. l. Egypťané podporovali asyrské vojsko ve snaze zastavit narůstající moc Novobabylonské říše. Roku 609 př. n. l. Egypťané porazili judskou armádu v bitvě u Megidda a probojovali se až ke zbytkům asyrských vojsk. V poslední bitvě roku 605 př. n. l., v bitvě u Karchemiše však Babyloňané poráží egyptsko-asyrskou armádu, což znamená konec Asýrie jako nezávislého státu. Asyřané jako národ přežili do dneška, kdy na území dnešního Iráku žijí necelé 2 miliony Asyřanů \n\n\n"}
{"id": "491276", "url": "https://cs.wikipedia.org/wiki?curid=491276", "title": "Špičák (České středohoří)", "text": "Špičák (České středohoří)\n\nŠpičák je název více vrcholů v Českém středohoří:\n\n\n"}
{"id": "491280", "url": "https://cs.wikipedia.org/wiki?curid=491280", "title": "Novobabylonská říše", "text": "Novobabylonská říše\n\nNovobabylónská říše (v Bibli také Chaldejská nebo Kaldejská) byl státní útvar s centrem v městě Babylónu, založený roku 626 př. n. l., kdy se generál Nabopolassar zmocnil babylonského trůnu, a zaniklý v roce 539 př. n. l., kdy město dobyl perský achaimenovský král Kýros II. Veliký (Kuruš, 559–530). V době svého největšího rozkvětu zahrnoval dnešní Irák, jihovýchodní Turecko, Sýrii, Palestinu, Jordánsko a severozápadní část Arabského poloostrova.\n\nBabylonie (jižní část dnešního Iráku) byla po staletí pod vládou Asyřanů, těšila se však mimořádným výsadám. Když roku 627 př. n. l. zemřel poslední silný asyrský panovník Ašurbanipal, Babylóňané se vzbouřili a za pomoci Médů se generál Nabopolassar zmocnil trůnu. Roku 612 př. n. l. dobyli Babyloňané hlavní město rozpadající se Novoasyrské říše Ninive a centrem moci se opět stal Babylon. Když roku 605 př. n. l. Nabopolassar zemřel, nastoupil na trůn Nabukadnezar II., biblický Nabuchodonozor, který se proslavil jako mimořádně schopný panovník i vojevůdce. Podporoval zemědělství a dal postavit i jeden ze sedmi divů starověkého světa: visuté zahrady Semiramidiny.\n\nPodrobil si Sýrii a Palestinu a když se judský král Jójakím pokusil o odpor (), dal zničit Jeruzalém a vzdělanější vrstvy Izraele odvedl do babylonského zajetí, odkud se mohly vrátit až po pádu novobabylonské říše. Babylonské zajetí, kdy se izraelské elity musely soustředit na své náboženské a kulturní tradice, hrálo významnou roli při vzniku Bible (viz například , a mnoho dalších).\n\nKdyž Nabukadnesar roku 562 př. n. l. zemřel, odkázal svému synu Amel-Mardukovi velkou a pevně konsolidovanou říši. Amel-Marduk byl však brzy na to při povstání zabit a trůnu se zmocnil generál Neriglissar. Dostal se však do sporů s babylonským kněžstvem a roku 565 př. n. l. se trůnu zmocnil Nabonid. I ten se však zapletl do vleklých vnitřních sporů, takže roku 539 př. n. l. se perský král Kýros II. s pomocí kněžstva bez boje zmocnil Babylonu, čímž novobabylonská říše skončila.\n\nV novobabylonském období se obcovací řečí Blízkého Východu stala aramejština. Babylon a Novobabylonská – nebo také Chaldejská – říše byla vyhlášeným střediskem vědy a zejména astrologie, která se odtud rozšířila do Středomoří. Když Alexandr Veliký roku 331 př. n. l. porazil Peršany a dobyl Babylon, udělala na něj zdejší kultura velký dojem, takže se Babylon stal jeho sídelním městem, kde také v roce 323 př. n. l. zemřel.\n\n"}
{"id": "491284", "url": "https://cs.wikipedia.org/wiki?curid=491284", "title": "Seznam popravených na Kobyliské střelnici", "text": "Seznam popravených na Kobyliské střelnici\n\nSeznam osob popravených na Kobyliské střelnici v Praze :\n\n\n\n\n\nDen úmrtí Reinharda Heydricha.\n\n\n\n\n\n\nDen vypálení Lidic.\n\n\n\n\n\n\n\n\n\n\n\n\nRudolf Sváta V textu uveden jako Rudolf Svata\n\n\nDen vypálení Ležáků.\n\n\n\n\n\n\nPředstavitelé české pravoslavné církve:\n\n\nPoprava protektorátních četníků:\n\nPoprava za Pražského povstání:\n"}
{"id": "491286", "url": "https://cs.wikipedia.org/wiki?curid=491286", "title": "Gwen Torrenceová", "text": "Gwen Torrenceová\n\nLenna Gwendolyn \"Gwen\" Torrence (* 12. června 1965 Atlanta, Georgie) je bývalá americká atletka, sprinterka, držitelka mnoha medailí z velkých atletických soutěží.\n\n"}
{"id": "491289", "url": "https://cs.wikipedia.org/wiki?curid=491289", "title": "Lexi Belle", "text": "Lexi Belle\n\nLexi Belle (* 5. srpna 1987, Independence, Louisiana, USA) je americká pornoherečka, která v roce 2008 vyhrála cenu \"Adam Film World Guide Award\". Mimo to byla nominována na řadu pornografických cen a v roce 2009 byla finalistkou ceny \"F.A.M.E. Award.\"\n\nK pornografické branži se dostala tak, že si ji vyhlídli z pornografického průmyslu a navštívili ji ve videopůjčovně, kde pracovala. O tři měsíce navštívila svůj první porno set. V první scéně, ve které hrála, prováděla pouze orální sex. Dává přednost rolím dominantních dívek a je ráda dušena.\n\n\n"}
{"id": "491305", "url": "https://cs.wikipedia.org/wiki?curid=491305", "title": "František Salesius Frabša", "text": "František Salesius Frabša\n\nFrantišek Salesius Frabša (4. února 1887 Unhošť - 10. června 1956 Liberec) byl český politik (Česká strana národně sociální), novinář, redaktor, spisovatel a překladatel z ukrajinštiny.\n\nVystudoval reálku. Po roce 1904 zakládal různé knižnice a časopisy. Tyto pokusy ale neměly delšího trvání. Redigoval tisk národně sociální strany a různé odborové listy (\"Hlasy z tabákových továren\", \"Posázavský kraj\", \"Železniční listy\" a jiné). V letech 1918-1924 byl jedním z redaktorů \"Českého slova\". Za Českou stranu národně sociální byl v letech 1921-1926 přísedícím Zemského správního výboru, ze strany po její výzvě vystoupil v červenci 1926. V roce 1924 působil též v intendanční radě Národního divadla.\n\nByl ženat s Helenou, rozenou Malinovou (1888—??), se kterou měl syna Františka (1908—??)\n\nPo roce 1945 žil v Liberci.\n\nVedle své vlastní tvorby vydal několik popularizačních brožur a knih. Nejznámější je slovník \"Čeští spisovatelé dnešní doby\" (1923), který byl sestaven z dotazníků samotných autorů. Slovníku je vytýkáno, že Frabša dodané informace nijak neověřoval ani redakčně neupravoval. Časopis \"Moderní revue\" se vyjádřil, že \"...je to věc chatrná, poněvadž se drží jediné toho, čím mu kdo vyplnil dotazníky...\". Přesto je publikace cenná otištěnými portréty a základními daty povětšinou pozapomenutých spisovatelů.\n\n\n\n\n\nRedigoval následující noviny a časopisy:\n\nDále redigoval řadu almanachů a knižnic.\n\n\n\n\n\n"}
{"id": "491306", "url": "https://cs.wikipedia.org/wiki?curid=491306", "title": "Faye Reagan", "text": "Faye Reagan\n\nFaye Reagan dříve Faye Valentine (* 19. září 1988, Las Vegas, Nevada) je americká pornoherečka.\n\nFaye se objevila celkem ve čtyřech scénách pornografického filmu \"The Gauntlet 3\"; jednalo se o interraciální (doslova „mezirasové“) orální scény s Jackem Napierem, scénu z orgií, creampie a orální gang bang s osmnácti muži. Údajně měla spolykat všechno sperma z poslední zmíněné scény a všechny tyto čtyři scény byly natočeny v jeden den. Nenatáčí anální sex. V květnu 2008 byla jednou ze čtyř fotomodelek \"Fresh New Faces\" na \"Adult Video News\". V červnu téhož roku se objevila na 12. ročníku kongresu Erotic LA v Losangeleském kongresovém centru. Od roku 2007 je zasnoubená s pornohercem Danem Crossem, se kterým natáčí. V polovině roku 2008 se objevila v reklamě pro American Apparel. V červnu 2009 oznámila, že bude znovu točit i s jinými pornoherci než se svým snoubencem.\n\n\n"}
{"id": "491307", "url": "https://cs.wikipedia.org/wiki?curid=491307", "title": "Kabinová lanová dráha na Monte", "text": "Kabinová lanová dráha na Monte\n\nKabinová lanová dráha do městské části Monte ve Funchalu na Madeiře začíná na v parku na nábřeží v místě zvaném Almirante Reis. Stavba lanovky byla zahájena v září 1999 a ukončena v listopadu 2000. Dodavatelem stavby byla firma Doppelmayr (kabiny vyrobila firma CWA). Lanovka je vedena nad střechami domů starého města, překračuje hluboké údolí potoka a končí na Monte nedaleko poutního místa a kostela. \n\n\n\n\n\n\n\n\n\n\n\n\n\nhttp://www.seilbahntechnik.net/cs/lifts/200/datas.htm\n"}
{"id": "491308", "url": "https://cs.wikipedia.org/wiki?curid=491308", "title": "Amole", "text": "Amole\n\nAmole je stará jednotka hmotnosti požívaná v Etiopii. Její velikost činila přibližně 640 g.\n\nJeště do poměrně nedávné doby (do počátku 20. století) se v Etiopii užívalo placení tyčinkami soli právě o této hmotnosti.\n\n"}
{"id": "491318", "url": "https://cs.wikipedia.org/wiki?curid=491318", "title": "Lev Lobodin", "text": "Lev Lobodin\n\nLev Alexejevič Lobodin ( ; * 1. dubna 1969, Voroněž) je bývalý ruský sportovec, který se věnoval atletickému víceboji. V letech 1993 – 1996 reprezentoval Ukrajinu.\n\nTřikrát se zúčastnil letních olympijských her. Desetiboj však dokončil jen na olympiádě v Sydney 2000, kde skončil celkově třináctý s počtem 8 071 bodů. Čtrnáctý zde mj. skončil český vícebojař Jiří Ryba. V Atlantě 1996 a v Athénách 2004 závod nedokončil.\n\n\n"}
{"id": "491342", "url": "https://cs.wikipedia.org/wiki?curid=491342", "title": "Klaustrofilie", "text": "Klaustrofilie\n\nKlaustrofilie je milování uzavřených nebo omezených prostorů. Je opakem klaustrofobie. Souvisí s agorafobií, což je strach z otevřených prostranství.\n\nLidé s klaustrofilií se cítí bezpečně ve výtazích, letadlech... Také tyto prostory vyhledávají.\n"}
{"id": "491343", "url": "https://cs.wikipedia.org/wiki?curid=491343", "title": "Amomam", "text": "Amomam\n\nAmomam je stará jednotka objemu používaná na Cejlonu. Její hodnota činila přibližně 204 l.\n\n"}
{"id": "491346", "url": "https://cs.wikipedia.org/wiki?curid=491346", "title": "Třída Active", "text": "Třída Active\n\nTřída Active byla třída lehkých křižníků Royal Navy. Skládala se z jednotek \"Active\", \"Amphion\" a \"Fearless\", postavených v letech 1910–1913. Jednalo se o menší lodi označované jako \"Scouts\". Všechny tři vstoupily do služby na prahu první světové války. \"Amphion\" byl první válečnou lodí, kterou Britové ve válce ztratili. Zbylá dvě plavidla byla na počátku 20. let sešrotována.\n\nVýzbroj tvořilo deset 102mm kanónů a dva torpédomety. Pancéřová paluba měla sílu 26 mm. Lodě měly rychlost 25,9 uzlu a akční rádius 2000 námořních mil.\n\nVšechny tři křižníky byly na počátku války součástí Harwichského svazu. Každý z nich byl vůdčí lodí jedné flotily torpédoborců. \"Amphion\" se stal první britskou válečnou lodí potopenou v celé válce. Potopil se 6. srpna 1914 na minách, nakladených v ústí Temže o den dříve německou pomocnou minonoskou SMS \"Königin Luise\". Tu pak Britové dostihli a potopili. Zbylé dvě lodi čekala pestrá válečná služba. \"Fearless\" je znám kolizí, při které 31. ledna 1918 potopil britskou ponorku HMS \"K17\". Celá posádka ponorky zahynula. \"Active\" a \"Fearless\" byly na počátku 20. let sešrotovány.\n\n\n"}
{"id": "491357", "url": "https://cs.wikipedia.org/wiki?curid=491357", "title": "Vlak vyšší kvality", "text": "Vlak vyšší kvality\n\nVlak vyšší kvality je u Českých drah, a. s., souhrnné označení pro vlaky určené k cestám na větší vzdálenosti poskytující vyšší rychlost a komfort oproti ostatním kategoriím vlaků. České dráhy, a. s., do něj zahrnují všechny vlaky kategorií Expres (Ex), InterCity (IC), EuroCity (EC), SuperCity (SC), Railjet (rj) a noční vlaky EuroNight (EN). Tyto vlaky zajišťují vyšší kvalitu poskytovaných služeb, jsou vedeny modernějšími soupravami s jídelními či bistro vozy a vozy 1. třídy. Vlaky vyšší kvality dosahují vzhledem k přednosti před ostatními vlaky vyšších jízdních rychlostí a tím i kratších jízdních dob. Do roku 2014 České dráhy označovaly jako vlaky vyšší kvality všechny své kategorie expresů, od prosince 2014 zavedly i kategorii rychlík vyšší kvality (Rx). V prosinci roku 2018 však tuto kategorii zrušili a od této doby se kategorie rychlík (R) opět používá pro všechny rychlíky.\n\nJako vlaky nejvyšší kvality jsou označovány vlaky kategorie SuperCity (SC) či švýcarské noční expresní vlaky CityNightLine (CNL).\n\nDo kategorie vlaků vyšší kvality nejsou zařazeny (a neformálně tak bývají označovány například jako Vlak nižší kvality ) vlaky kategorií rychlík (R), spěšný vlak (Sp) a osobní vlak (Os).\n\n\n"}
{"id": "491359", "url": "https://cs.wikipedia.org/wiki?curid=491359", "title": "Mirfak", "text": "Mirfak\n\nMirfak, známější jako Alfa Persei nebo Algenib je nejjasnější hvězdou v souhvězdí Persea. Jedná se o žlutobílého veleobra, který leží přibližně 590 světelných let od Země.\n\nMirfak je hvězda spektrálního typu F<nowiki>5</nowiki>, což znamená, že ve spektru klesá intenzita Balmerovy série vodíku a dominují čáry kovů a objevují se čáry ionizovaného vápníku. Má absolutní hvězdnou velikost -4,51 mag a zdánlivou hvězdnou velikost 1,79 mag.\n\nJeho povrchová teplota je přibližně 6 600 K a díky tomu je povrch žlutobílý. Poloměr odpovídá 56násobku poloměru Slunce a hvězda je 11krát hmotnější než Slunce, zářivý výkon je přibližně 5 400násobek zářivého výkonu Slunce. Rychlost rotace je 18 km/s.\n\nLeží v uskupení hvězd, které vykazují shodný pohyb v prostoru, z čehož plyne, že nejde jen o zdánlivé, nýbrž o reálné uskupení hvězd v prostoru. Hvězda je tedy objektem rozsáhlé a řídké otevřené hvězdokupy Melotte 20, známé také jako hvězdokupa Alfa Persei.\n\nMirfak je cirkumpolární hvězdou, sledujeme-li ji v okolí zeměpisné šířky odpovídající New Yorku. Přestože je nejjasnější hvězdou Persea, není tak známá jako Algol (Beta Persei).\n\nJména Mirfak a Algenib jsou arabského původu. Mirfak psaný také jako Mirphak, Marfak nebo Mirzac pochází z arabského Mirfak al-Thurayya. Algenib, jinak také Algeneb, Elgenab, Genib, Chenib nebo Alchemb, pochází ze slov الجنب al-janb nebo الجانب al-džánib znamenající „bok“ či „strana“ ve smyslu „pravý bok (strana) koně“.\n\n\n"}
{"id": "491365", "url": "https://cs.wikipedia.org/wiki?curid=491365", "title": "Hegesias z Kyrény", "text": "Hegesias z Kyrény\n\nHegesias (řecky:Ἡγησίας) z Kyrény byl filozofem kyrénské školy, žijící pravděpodobně kolem roku 300 před naším letopočtem.\n\nDíogenés Laertios jej zmiňuje jako žáka Paraebátova, který byl žákem Antipatera z Kyrény, žáka Aristippova (435-360 př. n. l.). Byl spolužákem Annikera, od kterého se však odlišoval velice pesimistickým výkladem systému, který Annikeris zjemňoval a vylepšoval.\n\nNásledoval Aristippa v myšlence, že slast je předmětem lidské touhy. Jeho pohled na lidský život byl ale velmi skličující a jeho praktické dedukce ze zásad kyrénské školy ničily jak dobro, tak štěstí. O štěstí řekl, že by nemělo být cílem, protože není dosažitelné a tedy, uzavírá, by se jediným předmětem moudrého člověka mělo stát zbavení se nepohodlí; redukuje celý lidský život na pouhé požitky smyslů. Stejně tak, protože každý člověk je soběstačný, všechen vnější majetek byl zavrhnut, protože nebyl skutečným zdrojem slasti. Stejně zachází i s rodinnými city a štědrostí. Z toho vyvozuje, že by člověk měl dbát jen sám sebe, jakékoliv konání je nedůležité, a pokud je takové chování, pak je i život samotný nedůležitý. V takovém případě však život není o nic lepší než smrt. Toto tvrzení je ovšem slabší než to pocházející od Cicerona, který říká, že Hegesias napsal knihu jménem \"Smrt vyhladověním\" (řecky:ἀποκαρτερῶν, \"Apokarterón\"), ve které je představen muž, který se rozhodne vyhladovět a vysvětluje svým přátelům, že smrt je vlastně příjemnější než život, přičemž používá natolik ponurý a mocný popis lidských strastí, že mnoho lidí po přečtení tohoto spisu dohnal k sebevraždě. Z tohoto důvodu se autorovi začalo přezdívat \"Přemlouvač ke smrti\" (Peisithanatos). Tuto knihu publikoval v Alexandrii, kde však bylo v důsledku toho jeho učení zakázáno králem Ptolemaiem II.\n\n"}
{"id": "491367", "url": "https://cs.wikipedia.org/wiki?curid=491367", "title": "Cvi Ben Ja'akov", "text": "Cvi Ben Ja'akov\n\nCvi Ben Ja'akov (: צבי בן יעקב, rodným jménem Heinrich Grünhut; 22. února 1922 – prosinec 1944 či leden 1945) byl židovský účastník protinacistického odboje, člen výsadkové skupiny Amsterdam, vyslané z mandátní Palestiny a vysazené v roce 1944 na Slovensku. Po krátké partyzánské činnosti byl poslán do koncentračního tábora Mauthausen, kde byl zavražděn.\n\nNarodil se v Bratislavě na Slovensku a když mu bylo šest let, zemřela mu matka. Do čtrnácti let studoval na ješivě, ale rodinné finanční problémy ho donutily zanechat studií a odejít pracovat do textilní továrny. V téže době se zapojil do hnutí sionistické mládeže Bejtar. Později přešel do hnutí Tchelet-Lavan (Blau-Weiss), v němž pracoval jako vedoucí. Tehdy přijal hebrejské jméno Cvi. Po obvyklém výcviku v roce 1939 se vystěhoval do mandátní Palestiny a záhy se oženil. V roce 1944 se mu narodila dcera, kterou nestačil ani vidět.\n\nBěhem druhé světové války byla v rámci Britské armády vytvořena tajná zvláštní jednotka palestinských židů, kteří měli být vysláni za nepřátelské linie v Evropě do zemí svého původu. V této skupině 37 parašutistů byli kromě Ben Ja'akova mimo jiné též Chana Senešová, Enzo Sereni, Chaviva Reiková a další. Ve výsadku Amsterdam (15. září 1944) byl spolu s Chajimem Chermešem a Rafa'elem Reiszem. Po krátké partyzánské činnosti byl v listopadu 1944 zajat a poslán do koncentračního tábora Mauthausen. Odtud ještě poslal své ženě dopis na rozloučenou. Datum jeho smrti není známo. Jeho symbolický náhrobek se nachází na vojenském hřbitově na Herzlově hoře v Jeruzalémě v sekci věnované židovským parašutistům.\n\n"}
{"id": "491369", "url": "https://cs.wikipedia.org/wiki?curid=491369", "title": "Wonder World Tour", "text": "Wonder World Tour\n\nWonder World Tour je koncertní turné americké hudebnice Miley Cyrus. Je to v pořadí její druhé turné a zároveň první celosvětové, které nezahrnuje fiktivní alter ego Hannah Montana. Turné propagovalo Mileyino EP The Time Of Our Lives.\n\nTurné proběhlo ve Spojených státech, Spojeném království a Irsku. Seznam písní má materiál z debutového alba Meet Miley Cyrus, alba Breakout, k a EP The Time Of Our Lives. Místa koncertů jsou většinou arény. Mileyina vize turné byla více \"divoká\" a \"bláznivá\", než Best of Both Worlds Tour. Chtěla mít zralejší turné, které je ale stále dostupné všem divákům. Turné sponzorovali Wal-Mart a AEG Live.\n\nMileyina vystoupení na turné byla pozitivně přijata kritiky. Většina uvedla, že turné byla dobrá forma přechodu od Hanny Montany jako dlouhodobého umělce.\n\nBreakout\n\n"}
{"id": "491370", "url": "https://cs.wikipedia.org/wiki?curid=491370", "title": "Střihoruký Edward", "text": "Střihoruký Edward\n\nStřihoruký Edward je americký romantický fantasy film z roku 1990 v hlavní roli s Johnny Deppem, který natočil režisér Tim Burton. Filmový příběh pojednává o nedokončeném umělém muži jménem Edward, který měl místo rukou nůžky. Octne se v jedné rodině, kde se zamiluje do náctileté Kim. Ve filmu dále hrají Winona Ryder, Dianne Wiest, Anthony Michael Hall, Kathy Baker, Vincent Price, a Alan Arkin.\n\nPostarší žena popisuje své vnučce, odkud se bere sníh. Povídá jí příběh o mladém muži jménem Edward (Johnny Depp) s nůžkami místo rukou, kterého vytvořil vynálezce (Vincent Price). Konečným výsledkem jeho snažení byl člověku podobný mladík, který měl vše kromě rukou, ale v moment, kdy mu je vynálezce chtěl ruce dát, zemřel na infarkt. A tak zůstal mládenec navždy nedokončený.\n\nMnoho let poté, co byl Edward stvořen, navštíví dealerka Avonu Peg Boggs (Dianne Wiest) velký dům na kopci nad městem, ve kterém Edward žije. Najde jej zde samotného a rozhodne se ho vzít k sobě domů. Skamarádí se s jejím synem Kevinem (Robert Oliveri) a manželem Billem (Alan Arkin). Později se Edward zamiluje ještě do jejich dcery Kim (Winona Ryder).\n\nPeginy sousedé jsou nadšeni Edwardovým obratným střiháním živého plotu a kadeřnickým umem, nicméně dva jiní lidé z města, fanaticky věřící Esmeralda (O-Lan Jones) a Kimin přítel Jim (Anthony Michael Hall), k němu ihned začnou chovat averzi. Joyce, žena v domácnosti ze sousedství, nabídne, aby si s ní Edward otevřel kadeřnický salon. Zatímco si prohlíží jeho možné umístění, pokusí se ho svést, načež on zpanikaří a místo opustí.\n\nJim by chtěl peníze na dodávku, a tak využije Edwardovy schopnosti otevírání zámků a vloupá se do domu rodičů. Rozezní se však alarm a všichni až na Edwarda utečou, přestože Kim rozezleně trvá na tom, aby se pro něj vrátili. Je uvězněn, avšak propuštěn, když psychologické vyšetření ukáže, že jeho izolace mu umožnila žít bez smyslu pro realitu a zdravý rozum. Mezitím se Joyce rozzuřená Edwardovým odmítnutím rozhodne mu pomstít a prohlásí, že se ji pokusil znásilnit. To společně s vloupáním zruinuje jeho reputaci mezi lidmi. Bojí se ho téměř každý kromě Boggovy rodiny, a tak se i z nich stanou vyvržení.\n\nKdyž rodina připravuje vánoční dekorace, Edward vytvoří ledovou sochu anděla. Odlétající kusy vytvoří efekt padajícího sněhu, pod kterým Kim tancuje. Jim ji vyruší a Edward ji nechtěně poraní ruku. Jim řekne, že to udělal schválně a napadne ho. Edward uteče pryč a roztrhá na sobě šaty, které mu dala Peg. Pak se rozčilený toulá po okolí. Když to Kim vidí, s Jimem se rozejde. Ten se jde opít do kamarádovy dodávky. Potom se vrátí Edward a Kim jej obejme. Kevina téměř přejede Jimův opilý kamarád. Edward jej na poslední chvíli odstrčí, ale svými nůžkami jej poraní. Svědkové události si myslí, že na Kevina zaútočil. Když je slyšet policejní siréna, Edward se vrátí do svého velkého domu nad městem. Dav lidí jej tam následuje.\n\nKim se tam dostane před ostatními a znovu se s ním setká. Jim je následuje a brutálně Edwarda napadne. Ten na útok nereaguje až do chvíle, než Jim dá facku také Kim a strčí do ní. Edward mu probodne žaludek a zabije ho vyhozením z okna. Kim Edwardovi vyzná lásku, políbí jej a rozloučí se s ním. Aby jej zachránila, přesvědčí lidi z města, že se v souboji s Jimem zabili navzájem. Řekne jim, že se na ně zřítila střecha a ukáže jim ruku s nůžkami – podobnou, jako měl Edward. Nato se všichni vrátí domů.\n\nObjeví se opět postarší žena ze začátku příběhu. Ukáže se, že je to Kim. Řekne své vnučce, že už Edwarda nikdy znovu neviděla. Rozhodla se jej znovu nenavštěvovat, protože chce, aby si ji pamatoval jako mladou. Také prozradí, že Edward je stále naživu. Je nesmrtelný, jak se zdá, jelikož je umělý a nemůže stárnout. Když tvoří své ledové sochy, vzniká tak sníh, který padá na město pod ním. „Občas mě ještě můžeš zastihnout, jak v něm tancuji,“ řekne své vnučce. Zatímco Edward vytváří další ledové sochy, retrospektivní záběr ukáže mladou Kim, jak tancuje ve sněhu padajícím ze sochy anděla nad ní.\n"}
{"id": "491372", "url": "https://cs.wikipedia.org/wiki?curid=491372", "title": "Seznam katastrálních území v okrese Kladno", "text": "Seznam katastrálních území v okrese Kladno\n\nV této tabulce je uveden kompletní výčet katastrálních území Okresu Kladno, včetně rozlohy a místních částí, které na nich leží.\nCelková výměra 719,55\n\nhttp://www.uir.cz/, územně identifikační registr ČR\n"}
{"id": "491373", "url": "https://cs.wikipedia.org/wiki?curid=491373", "title": "Webster", "text": "Webster\n\nWebster může znamenat:\n\n\n"}
{"id": "491375", "url": "https://cs.wikipedia.org/wiki?curid=491375", "title": "Spisová služba", "text": "Spisová služba\n\nSpisová služba je soubor činností a technických a věcných prostředků vedoucích ke správě dokumentů. Spisová služba má zajistit správný průběh životního cyklu dokumentu (název spisové služby je odvozen od slova spis, tedy soubor dokumentů). Přičemž dokumenty mohou být jak analogové (spisová služba v listinné podobě), tak digitální či elektronické (elektronický systém spisové služby), případně i předmětových.\n\nZavedení elektronických systémů do spisové služby si vyžádalo vyrovnání s terminologickými rozdíly anglosaského světa (vzhledem k tomu, že angličtina je hlavní jazyk informatiky). V anglosaském světě znají výrazy \"document\" (tj. „záznam“) a \"record\" („dokument“). Záznam (jakákoliv „písemnost“) se potom stává dokumentem evidencí spisovou službou (ta se nazývá \"records management\", „správa dokumentů“).\n\nZejména s ohledem na elektronickou spisovou službu vyšly normy s mezinárodním přesahem. Tou nejdůležitější je ISO 15489:2001 (Information and documentation – Records management). V Evropě hraje důležitou roli specifikace MoReq (resp. aktualizovaný MoReq2, MoReq2010) vyvinuté organizací DLM Forum na základě U. S. DoD 5015.2 (Design Criteria Standard for Electronic Records Management Software Applications). V češtině vyšel překlad v roce 2007 pod názvem Modelové požadavky pro správu elektronických dokumentů a později byl (MoReq2) implementován jako tzv. Národní standard pro elektronické systémy spisové služby.\n\nNa národních úrovních je situace ohledně spisové služby (její pojetí) často značně odlišná, ovšem je obvyklé, že alespoň u veřejnoprávních organizací stát fungování a její náležitosti upravuje. Např. v Česku je spisová služba definována zákonem č. 499/2004 Sb., o archivnictví a spisové službě a změně některých zákonů, jak vyplývá z pozdějších změn takto: „zajištění odborné správy dokumentů doručených i dokumentů vzniklých z činnosti původce, popřípadě z činnosti jeho právních předchůdců, zahrnující jejich řádný příjem, evidenci, rozdělování, oběh, vyřizování, vyhotovování, podepisování, odesílání, ukládání a vyřazování ve skartačním řízení, a to včetně kontroly těchto činností.“\n\nSpisovou službu vykonávají zákonem uvedení původci, kteří se rozdělují na veřejnoprávné a soukromoprávné původce. Spisovou službu mají za povinnost vykonávat pouze veřejnoprávní původci, kterými jsou:\n\nDále vykonávají spisovou službu také orgány samosprávných celků jako jsou obce a krajské úřady.\n\nJednotlivé části výkonu spisové služby upravuje vyhláška č. 259/2012, o podrobnostech výkonu spisové služby.\n\nV zemích s vyspělou spisovou službou se běžně vyžaduje, aby pro správný chod spisové služby vydávali jednotliví původci (vykonavatelé spisové služby) vnitřní normy, které specifické náležitosti vymezí. Jedná se především o spisový řád (vymezuje chod spisové služby) a spisový plán (klasifikuje dokumenty vznikající u původce).\n\nSpisovou službu lze vykonávat buď v listinné podobě (za použití takzvaných „podacích deníků“), nebo v elektronické podobě za použití elektronického systému spisové služby. Obce, které nejsou určenými obcemi s pověřenou působností, mají možnost volby formy výkonu spisové služby. Ostatní původci mají povinnost vykonávat spisovou službu elektronicky. Dokumenty se ve spisové službě evidují se skupinou povinných základních evidenčních údajů.\n\n\nJe nutné zdůraznit zásadní odlišnost dvou pojmů, které se nejen občas chybně překládají z angličtiny, ale jsou i zdrojem nesprávného chápání významu DMS a RMS. Jde o význam slova „dokument“ (anglicky \"record\") a slova „záznam“ (anglicky \"document\"), tedy opačně, než lze na první pohled odvodit a než odpovídá české definici těchto pojmů v legislativě.\n\nDokument se eviduje po celou dobu životního cyklu. Od příjmu až po zničení, nebo předání:\n\nVe spisovně se spisy ukládají podle spisového plánu, jak je stanoven spisovým řádem. Spisový plán se člení na hlavní ukládací znaky (např. 15) a podznaky (např. 15.1).\n\nDokumenty lze rozdělit na druhy a formy:\nDoručený dokument je každý dokument, který byl původci doručen nějakou formou:\nVlastní dokument je každý dokument vzniklý z činnosti původce, nebo dokument, který vznikl jako nový dokument úpravou doručeného dokumentu\nDigitální dokument je dokument, jehož nosičem je datový soubor, nebo datová zpráva nesoucí posloupnost obvykle binárních dat tvořících jeden informační celek, který lze reprodukovat jako jednu informaci. Digitální dokument je v daném formátu a lze jej takto i reprodukovat a zpracovat.\nAnalogový dokument je dokument, jehož nosičem je fyzické médium, nejčastěji papír. Ovšem za analogový dokument lze považovat i nelistinný předmět (předmět, nebo 3D objekt).\n"}
{"id": "491378", "url": "https://cs.wikipedia.org/wiki?curid=491378", "title": "Hlaváčova Lhota", "text": "Hlaváčova Lhota\n\nHlaváčova Lhota je hospodářský dvůr, katastrální územní a zaniklá vesnice v okrese Kolín, součást obce Třebovle. Původní název vsi byl Lhota pod Lipskou podle nedaleké Lipské hory. První písemná zmínka je z roku 1381, kdy je zmiňována jako Lhotka. Na počátku 17. století se majiteli stali Hlaváčové z Vojenic, kteří ji přejmenovali na Hlaváčovu Lhotu. Velká část obce zanikla za třicetileté války. V roce 1885 se zbytek vsi spolu se zámkem stal majetkem Fraunberků. Do dnešních dnů se dochoval pouze hospodářský dvůr.\n\nKatastrální území Hlaváčova Lhota má rozlohu 2,97 km a nacházejí se v něm dvě části obce Třebovle, a to Království a Borek.\n\n"}
{"id": "491381", "url": "https://cs.wikipedia.org/wiki?curid=491381", "title": "Ascia Holding", "text": "Ascia Holding\n\nAscia Holding Ltd. je kyperská společnost podnikatele Luďka Sekyry, která je jediným akcionářem české developerské skupiny Sekyra Group Real Estate SE (dále jen SGRE).\n\nDceřiná společnost SGRE vykázala k 31. prosinci 2016 bilanční sumu 891 milionů korun a vlastní kapitál 775 milionů korun. Skupina má centrálu ve Sluneční věži v Praze-Karlíně, ve které si od společnosti Miltiades pronajímá tři patra.\n\nHistorie skupiny Ascia Holding sahá do srpna 1995, kdy Helena Jurečková a Tomáš Jureček založili akciovou společnost JURE, do níž vložili pozemek v Praze na Vinohradech. Byly vydány listinné akcie na držitele, akcionáři společnosti nebyli nikde evidováni a akcie byly převoditelné pouhým předáním. Předsedou představenstva byl zvolen Luděk Sekyra.\n\nV dubnu 1999 byl název společnosti změněn na SEKYRA Group. Novým předsedou představenstva SEKYRA Group (SG) byl jmenován dřívější člen dozorčí rady Drahoš Lustig, Luděk Sekyra se stal předsedou dozorčí rady. O rok později Lustig orgány společnosti opustil a Sekyra se stal opět předsedou představenstva. V září 2004 se jedna z dceřiných společností SG stala správcem realitního fondu CEE Property Development Portfolio. SG se na několik měsíců stala jediným akcionářem farmaceutické společnosti Sevapharma. Její výrobní areál v Praze na Vinohradech převedla v roce 2005 do nově založené společnosti Rezidence Korunní, která provedla demolici původních budov a na pozemku vybudovala bytový komplex s 286 byty.\n\nV roce 2007 byla založena společnost Konsorcium Rohan, s.r.o. Tato společnost, jejíž vlastní kapitál na konci roku 2007 činil 712 tisíc korun, zvítězila v květnu 2008 v tendru na prodej pozemků v lokalitě Rohanský ostrov. Nabídla 8 567 korun za metr čtvereční, tedy zhruba 1,7 miliardy korun. Frekvence splátek i jejich výše jsou předmětem obchodního tajemství. Zástavní právo k podílu SG v Konsorciu Rohan má spořitelní družstvo Moravský peněžní ústav. Mezi další projekty SG patří výstavba kanceláří a bytů v lokalitách Smíchovské nádraží a Nákladové nádraží Žižkov.\n\nV průběhu roku 2007 Sekyra převedl akcie SG na nizozemskou společnost Sekyra Group Real Estate B.V., kterou následně převzala nově založená společnost SEKYRA GROUP REAL ESTATE N.V. Na konci roku 2007 Luděk Sekyra vlastnil společnost CEE Holdings N.V. se sídlem na karibském ostrově Curaçao, která držela v SGRE N.V. 95% podíl. V roce 2011 byl projekt Cubicon v Bratislavě prodán společnosti J F Hamilton. V roce 2014 měla dceřiná společnost Sekyra Group, a.s. 25 zaměstnanců.\n\n\n"}
{"id": "491385", "url": "https://cs.wikipedia.org/wiki?curid=491385", "title": "Kapustňák širokonosý", "text": "Kapustňák širokonosý\n\nKapustňák širokonosý (\"Trichechus manatus\") je jeden ze tří žijících druhů kapustňáků. Dorůstá délky 2,5 až 4,5 m a jeho hmotnost se pohybuje mezi 200 až 600 kg. Vyskytuje se v oblasti jihovýchodně od USA až po Texas a u pobřeží severní části Jižní Ameriky. Jedná se o býložravce – živí se vodními rostlinami.\n\nKapustňák širokonosý patří mezi ohrožené druhy. Ačkoliv nemá žádné přirozené nepřátele, rozvoj civilizace zmenšil jeho přirozené prostředí pobřežních mokřin a mnoho jedinců je každoročně zraňováno lodními šrouby motorových člunů. Kapustňáci při pastvě často polykají části rybářských sítí (háky, kovová závaží, atd.). Tyto cizí materiály je patrně nezraňují, s výjimkou provazů a rybářských vlasců. Ty mohou ucpat jejich trávicí trakt a odsoudit zvíře k pomalé smrti.\n\nKapustňáci se často shromažďují v zimě v blízkosti elektráren, které vypouštějí ohřátou vodu. Spoléhajíce se na tento zdroj nepřirozeného tepla dokonce přestali migrovat do teplejších vod. V brzké době se budou některé z těchto elektráren zavírat. Problém závislosti na elektrárnách přiměl organizaci U.S. Fish and Wildlife Service k hledání cest, jak pro kapustňáky ohřívat vodu. Největší shromaždiště kapustňáků v blízkosti elektráren a v Severní Americe vůbec je na Floridě v Brevard County, kde jich přezimuje až 300.\nNejstarším kapustňákem v zajetí a pravděpodobně i na světě byl Snooty (21. července 1948 – 23. července 2017), samec kapustňáka širokonosého (poddruh kapustňák floridský, \"Trichechus manatus latirostris\"), který byl jedním z prvních kapustňáků narozených v zajetí. Byl chován v akváriu v South Florida Museum ve floridském Bradentonu.\n\n"}
{"id": "491386", "url": "https://cs.wikipedia.org/wiki?curid=491386", "title": "Édouard-Henri Avril", "text": "Édouard-Henri Avril\n\nÉdouard-Henri Avril (21. května 1849, Alžír – 1928, Le Raincy) byl francouzský malíř a komerční umělec. Pod pseudonymem ilustroval erotickou literaturu.\n\nAvril v letech 1874–1878 studoval na École des Beaux-Arts (Akademii krásných umění) v Paříži, poté vystavoval v různých pařížských salonech. Když získal zakázku ilustrovat román \"Fortunio\" od Théophila Gautiera, přijal pseudonym Paul Avril. Brzy získal určité jméno a s ním mnoho dalších zakázek na ilustrování děl důležitých autorů tzv. „galantní literatury“ erotické povahy. Tyto knihy byly prodávány na objednávku v malých edicích, sběrateli velmi žádaných.\n\nAvril ilustroval mezi jinými i romány \"Salambo\" od Gustava Flauberta a \"Fanny Hill\" (John Cleland) a řadu dalších děl od známých autorů Jean Baptiste Louvet de Couvray, Pietro Aretino aj.).\n\nJeho dílo vyvolávalo bouřlivé emoce, neboť balancovalo na hranici umění a pornografie.\n"}
{"id": "491388", "url": "https://cs.wikipedia.org/wiki?curid=491388", "title": "James Stirling", "text": "James Stirling\n\nJames Stirling může být:\n"}
{"id": "491393", "url": "https://cs.wikipedia.org/wiki?curid=491393", "title": "Dynastie Meklenburských", "text": "Dynastie Meklenburských\n\nDynastie Meklenburských (německy \"Haus Mecklenburg\") nebo jen Meklenburkové, Meklenburští (Mecklenburští) či Niklotovci je německý šlechtický rod a panovnická dynastie s polabskoslovanskými kořeny v rodě Obodritů. Meklenburští či Niklotovci vládli v Meklenbursku v letech 1131-1918. V letech 1131 resp. 1170-1348 vládli jako knížata, poté v letech 1348-1815 jako vévodové a nakonec v letech 1815-1918 jako velkovévodové. Jako velkovévodská dynastie vládli až do roku 1918 s tím, že od roku 1871 patřilo jak Meklenbursko-Zvěřínsko, tak Meklenbursko-Střelicko do Německého císařství.\n\nDynastii Meklenburských se podařilo v letech 1364–1389 obsadit v osobě krále Albrechta III. z Mecklenburku švédský královský trůn a v letech 1948–1980 \"de facto\" i nizozemský trůn v osobě královny Juliány (dcera vévody Jindřicha Meklenburského), i když \"de iure\" v Nizozemsku stále vládne dynastie Oranžsko-Nasavská.\n\nPosledním panovníkem byl meklenbursko-zvěřínský velkovévoda Fridrich František IV., který byl také regentem meklenbursko-střelickým. Současnou hlavou rodu je vévoda Jiří Borwin Meklenburský ze střelické linie rodu.\n\nOd konce 6. století a počátku 7. století se v Meklendursku usazovaly kmeny slovanských Obodritů (Bodrců) a Varnů. Pod vládou obodritských knížat zde vzniklo v 8. století silné kmenové knížectví, od počátku 10. století postupně podmaňované saskými feudály: Billunžská marka vytvořená roku 937 zaujímala území východně od saského limitu (\"Limes Saxonicus\") až po západní Pomořansko.\n\n\n \nPodmanění slovanského Obodritského knížectví dovršil saský vévoda Jindřich Lev. Avšak již roku 1167 obdržel syn obodritského kníže Niklota, kníže Pribislav (poslední obodritský kníže) území zpět jako saské vévodské léno tj. knížectví Meklenburské. Tato obodritská dynastie Niklotovců, jež se záhy poněmčila, zde vládla až do roku 1918, kdy byla zrušena monarchie v Německu. Což je naprostý unikát jak v délce vlády tak tím že je to německá dynastie se slovanským původem. Dynastie přijala nové rodové jméno podle země, které vládla tj. Meklenburkové / Meklenburští.\n\nV roce 1348 povýšil císař Karel IV. Meklenbursko na vévodství.\n\n\nV roce 1348 povýšil císař Karel IV. Meklenbursko na vévodství. Povýšením Meklenburska na říšské vévodství byla definitivně odstraněna lenní závislost na Sasku. V roce 1358 zakoupil vévoda Albrecht II. Meklenburský hrabství Schwerin (Zvěřín). Roku 1442 získala nástupnické právo na Meklenbursko braniborská dynastie Hohenzollernů. Roku 1471 byly spojeny dříve rozdělené meklenburské země pod vládou jednoho rodu v jednotné vévodství.\n\n\nPo vnitřních rodinných rozporech mezi syny vévody Adolfa Fridricha I. († 1658) bylo v roce 1701 vévodství opět rozděleno, při zachování jednoty stavů, do dvou částí: Mecklenburska-Zvěřínska \"(Mecklenburg-Schwerin)\" a Meklenburska-Střelicka \"(Mecklenburg-Strelitz)\". Zakladatelem (starší) střelické linie byl vévoda Adolf Fridrich II. (1658-1708), jemuž připadlo knížectví Ratzeburg a panství Stargard. Zároveň byla v obou částech zavedena primogenitura.\n\nVévodství Meklenbursko-Střelicko bylo utvořeno z území knížectví Ratzeburg a panství Stargard (dnes součástí Šlesvicka-Holštýnska) na části území bývalého vévodství Meklenbursko-Güstrow. Hlavním městem se stal Neustrelitz. Vládla starší (původní) linie rodu. 28. července 1815 bylo povýšeno na velkovévodství.\n\n\nVévodství Meklenbursko-Zvěřínsko bylo utvořeno na velké části původního Meklenburského vévodství včetně Baltského pobřeží, přibližně na území bývalého Knížectví meklenburského, rostockého, biskupství Zvěřín (Schwerin) a knížectví Werle-Güstrow a Werle-Waren. Hlavním městem se stal Schwerin (Zvěřín). Vládla mladší linie rodu, ale na podstatně větším území než linie starší resp. střelická. 14. července 1815 bylo povýšeno na velkovévodství.\n\n\nRoku 1808 přistoupila obě vévodství k Rýnskému spolku a roku 1813 se připojila na stranu Pruska proti Napoleonovi. Roku 1815 pak byla obě vévodství (Meklenbursko-Zvěřínsko 14. července a Meklenbursko-Střelicko 28. července) povýšena na velkovévodství a stala se členy Německého spolku. Roku 1866 se v prusko-rakouském sporu o Šlesvicko-Holštýnsko postavila obě velkovévodství opětovně na stranu Pruska a pak následujícího roku (1. července 1867) vstoupila do Severoněmeckého spolku a 18. ledna 1871 se stala spolkovými zeměmi Německého císařství.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce, jež se rozšířila po celém Německém císařství. Důsledkem revoluce bylo, že postihla celé Německo a byly zrušeny či padly všechny německé monarchie včetně samotného Německého císařství. 14. listopadu 1918 odstoupili oba velkovévodové(resp. velkovévoda Meklenburska-Zvěřínska Fridrich František IV. a jako regent Meklenburska-Střelicka) a oba meklenburské státy byly prohlášeny svobodnými státy resp. \"Svobodný stát Meklenbursko-Střelicko (Freistaat Mecklenburg-Schwerin)\" a \"Svobodný stát Meklenbursko-Zvěřínsko (Freistaat Mecklenburg-Strelitz)\", které byly až do roku 1933 spolkovými zeměmi tzv. Výmarské republiky. 1. ledna 1934 se sněmy obou zemí pod nacistickým tlakem usnesly na spojení obou zemí.\n\nDcera velkovévody Adolfa Fridricha V., vévodkyně Jutta Meklenburská se stala manželkou následníka černohorského trůnu korunního prince Danila Petrović-Njegoše, který pocházel ze (čistě) slovanské dynastie.\n\nV roce 1918, kdy zemřel velkovévoda Adolf Fridrich VI. se stal nominálně (velko)vévodou Karel Michal Meklenburský, vnuk velkovévody Jiřího Meklenburského, ale práva na trůn se de facto vzdal a stal se naturalizovaným Rusem. Když tedy v roce 1918 byl prvním v pořadí na trůn, převzal jeho povinnosti jako regent velkovévoda Fridrich František IV. z Meklenburska-Zvěřínska a poslal mu dopis, že jeho bratranec zemřel a on se stal novým panovníkem, ale zprávu nedostal a do pádu monarchie v listopadu 1918 tak vládl obou meklenburkým zemím velkovévoda Fridrich František.\n\n\nJak bylo uvedeno výše, v roce 1918 se stal regentem Meklenburska-Střelicka právě zvěřínský velkovévoda Fridrich František IV. a de facto tak spojil oba státy pod jednoho panovníka.\n\n\n\"linie meklenbursko-střelická\"\n\nKdyž se vévoda Karel Michal po první světové válce oficiálně vzdal práva na trůn zůstal hlavou rodu až do své smrti v roce 1934. Jelikož ale zemřel svobodný a bezdětný stal se hlavou rodu a následníkem nároků nyní na oba meklenburské trůny jeho synovec vévoda Jiří, kterého adoptoval. Po smrti vévody Jiřího se již nárok na oba trůny a funkce hlavy rodu opět dědí z otce na syna, v linii Mecklenburg-Strelitz.\n\n\n\"linie meklenbursko-zvěřínská\"\n\n\n\n"}
