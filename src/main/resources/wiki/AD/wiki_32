{"id": "426989", "url": "https://cs.wikipedia.org/wiki?curid=426989", "title": "Manažerské účetnictví", "text": "Manažerské účetnictví\n\nManažerské účetnictví je soubor účetních technik a postupů určených pro shromažďování dat finančního i nefinančního charakteru a podávání zpráv (reportů) podporujících rozhodování pro zajištění potřeb různých uživatelů. Systém, který zobrazuje a zkoumá ekonomickou realitu – eviduje, třídí, seskupuje, analyzuje a uspořádává informace o podnikatelské činnosti do přehledů a výkazů a jiných podkladů ustících do návrhů či opatření, která mají napomoci řídícím pracovníkům při jejich rozhodování a řízení.<br>Manažerské účetnictví používá externí i interní, ekonomické i technické informace, v naturální i peněžní formě, a to jak z vnitropodnikového účetnictví, tak i z finančního účetnictví, a také využívá údaje z jiných zdrojů mimo účetní jednotku.<br>Jednou z jednoduchých definic manažerského účetnictví je poskytování finančních a nefinančních rozhodovacích informací manažerům. Proto se používá i obecnější pojem ekonomické a finanční řízení firmy nebo reporting.<br>Souhrnným termínem manažerského účetnictví bývá označován celkový soubor informací. Je určeno především pro interní potřebu hospodářské jednotky. Má důvěrný, interní charakter, proto jeho hlavní záměr je maximální pravdivost. Není (až na výjimky) regulováno státem. O jeho struktuře a využití si podnikový management rozhoduje sám ve vlastní pravomoci.<br>\"„Manažerské účetnictví je nástrojem do nepohody.“\" Bohumil Král<br>\"„Potřeba informací úměrně vzrůstá především s finančními problémy firmy.“\" Eva Stará<br>\"„Manažerské účetnictví je otevřený systém.“\" Rudolf Schroll<br>\n\nManažerské účetnictví v nejširším pojetí zahrnuje vnitropodnikové účetnictví, kalkulace, rozpočty, plánování, statistiku a controlling.\n\nÚkoly manažerského účetnictví můžeme rozdělit do tří základních skupin :<br>1. zjišťování skutečných jevů a informací; <br>2. kontrola těchto jevů, jejich rozbor a zpracování výstupních informací; <br>3. příprava informací pro samotné rozhodování a následně stanovení úkolů vyplývajících z rozhodovacích procesů.\n\nPovinný rozsah manažerského účetnictví (není dáno zákonem, musí být min. takové, aby dalo podklady pro finanční účetnictví – musí obsahovat kalkulace, …).\n\nZákon o účetnictví se vztahuje pouze na finanční účetnictví. Manažerské účetnictví si může vybudovat management podle svých potřeb tak, aby zobrazovalo hospodářské děje strukturovaně pro potřeby řízení. Musí však zajistit pro finanční účetnictví vždy minimálně tyto průkazné podklady o stavu a změně zásob vytvořených vlastní činností:\n\nManažerské účetnictví lze rozdělit podle obsahu, účelu a používaných metodik na několik samostatných oblastí. Toto členění se liší dle jednotlivých autorů..\n\nSubsystém odpovědnostního řízení působí v jednotě čtyř základních funkcí:\n\nZákladem je rozdělení evidence podniku na jednotlivé útvary, které se nejčastěji nazývají hospodářská střediska. Každý samostatně hospodařící vnitropodnikový útvar sleduje své náklady a výnosy a zjišťuje výsledek hospodaření. Tyto informace jsou podkladem pro hodnocení hospodárnosti a efektivnosti jednotlivých výrobků, prací a služeb, dělají se cenová rozhodnutí, odměňování jednotlivých pracovníků apod.<br>Při tvorbě hospodářských středisek by se měly uplatňovat především tyto zásady:\n\nZde plní nezastupiletnou roli vnitropodnikové účetnictví.<br>\n\nKaždé HS by mělo mít svůj název a organizační číslo. Počet a rozsah středisek závisí na konkrétních podmínkách, ve kterých účetní jednotka hospodaří.<br>\n\nVe výrobních podnicích se nejčastěji vyskytuje:\n\nPojem kalkulace lze obecně chápat jako činnost vedoucí ke zjištění či stanovení nákladů na kalkulační jednice, které jsou přesně druhově, objemově, časově a jakostně vymezeny, a to:\nV poslední době nabývají na významu zákaznické kalkulace, které jsou základem pro ocenění výkonů (výrobků nebo služeb) pro konkrétního zákazníka.\n\nVýše režijních (nepřímo přiřaditelných) nákladů s novým charakterem výrob (robotizace, automatizace) narůstá. Proto je velmi důležitou úlohou manažerského účetnictví jejich co nejpřesnější řízení.<br>Některé druhy režií:<br>\nExistuje značné množství metod rozpouštění (rozpočtování) režijních nákladů. Ve všech metodách je základní problematikou určení správné rozvrhové základny.\n\nSem spadají především tyto rozhodovací úlohy:\n\nV manažerském účetnictví se využívají mnohé metody obecné teorie rozhodování.\n\nCílem zjišťování odchylek je kontrola hospodárnosti a efektivnosti výroby nejen průběžně a konečným vyhodnocením, ale v prvé řadě zabráněním jejich vzniku. Zjišťují se dva typy příčin odchylek od plánovaných nákladů:\nPro analýzu odchylek hrají důležitou roli správně stanovené normy a normativy.\n\nControlling je aplikovaná metoda řízení, jejímž smyslem je permanentní vyhodnocování skutečného průběhu podnikatelského procesu srovnáváním se žádoucím stavem. Analýza těchto odchylek podle příčin vzniku a odpovědnosti je těžištěm celého systému.<br>Jedna z velmi důležitých částí controllingu je reporting představující relativně komplexní systém ukazatelů a informací, které by měly vyhodnocovat nejen vývoj podniku jako celku, ale v takových dílčích částech a pohledech, které jsou z hlediska řízení rozhodující.<br>Podle svého obsahu se jedná o jednu oblast kompletního manažerského účetnictví, i když se někdy uvádí naprosto samostatně bez hlavičky manažerského účetnictví.\n\nStále více nabývá na významu tato oblast manažerského účetnictví představující hodnotové informace dopadů činnosti podniků na životní prostředí. Toto souvisí s nárůstem zájmu veřejnosti o problematiku tzv. společenské odpovědnosti podniků (CSR).<br>Je to jedna ze součástí nefinančního reportingu, který mají podniky povinnost zveřejňovat.\n\nJako součást manažerského účetnictví je zaměřeno na budoucnost.<br>Plní tyto hlavní úlohy:\n\nSložení celkového rozpočtu firmy se skládá z rozpočtu:\n\nVzhledem k tomu, že většina nákladů vzniká jako důsledek dřívějších rozhodnutí (ve výrobě odhad 80 až 90 %), proto nabývá na významu strategické manažerské řízení. Toto ovlivňuje ekonomiku podniku s odstupem několika let. Pouze malá část nákladů je krátkodobě ovlivnitelná.\n\nV češtině byly používány postupně tyto pojmy:<br>\n\nJiž by se neměl zaměňovat pojem vnitropodnikové účetnictví s pojmem manažerské účetnictví. Vnitropodnikové účetnictví je účetnictvím, které slouží k tomu, aby byly náklady správně účetně vykázány tam, kde byly spotřebovány nebo pro koho byly tyto náklady spotřebovány.<br>\n\nVe světě jsou používány různé názvy, které se ale hlavním obsahem shodují s naším manažerským účetnictvím.<br>\n\nPojem manažerské účetnictví vstoupil do podvědomí odborných kruhů na evropském kontinentě po vydání zprávy účetních odborníků Angloamerické rady pro produktivitu, kteří v roce 1950 navštívili Spojené státy a popsali účel manažerského účentictví takto: \"\" Manažerské účetnictví podává účetní informace takovým způsobem, aby pomohly manžerům při tvorbě podnikové politiky a v každodenních operacích při podnikání.\"\"<br>Uvádí se těchto pět etap ve vývoji manažerského účetnictví:\n\n"}
{"id": "426997", "url": "https://cs.wikipedia.org/wiki?curid=426997", "title": "Mistrovství světa v ledním hokeji žen 2003", "text": "Mistrovství světa v ledním hokeji žen 2003\n\nMistrovství světa v ledním hokeji žen 2003 se mělo konat od 4. března do 9. března 2003 v čínském městě Peking. Z důvodu šířící se nákazy SARS byl však hlavní turnaj zrušen.\n\nOsm účastníků turnaje mělo být rozděleno na dvě čtyřčlenné skupiny. Zde by týmy sehráli v rámci své skupiny jeden zápas každý s každým. První dva týmy s nejvíce body by postoupily dále do medailových kol, kdežto zbylé dva by hráli o konečné umístění v tabulce.\n\nZ důvodů nekonání hlavního turnaje, nebyl určen ani tým sestupující do 1. divize. Proto se hlavní turnaj pro příští rok rozšířil o tým z Japonska, který vyhrál 1. divizi.\n\nPrvní divize se konala od 9. do 15. března 2003 ve lotyšském Ventspils. Vítězem divize se stalo Japonsko, které postoupilo do hlavního turnaje pro příští mistrovství. Sestup z 1. divize byl pozastaven z důvodu rozšíření hlavního turnaje z osmi na devět týmů.\n\nDruhá divize se konala od 31. března do 6. dubna 2003 ve italském Lecco. Vítězem divize se stalo Norsko, které postoupilo do 1. divize pro příští mistrovství. Sestup z 2. divize byl pozastaven z důvodu rozšíření hlavního turnaje z osmi na devět týmů.\n\nTřetí divize se konala od 25. března do 31. dubna 2003 ve slovinském Mariboru. Vítězem divize se stala Austrálie, které postoupilo do 2. divize pro příští mistrovství. Sestup z 3. divize byl pozastaven z důvodu rozšíření hlavního turnaje z osmi na devět týmů.\n\n"}
{"id": "427001", "url": "https://cs.wikipedia.org/wiki?curid=427001", "title": "Grumman F-14 Tomcat", "text": "Grumman F-14 Tomcat\n\nGrumman F-14 Tomcat je nadzvukový, dvoumotorový, dvoumístný vojenský letoun s měnitelnou geometrií křídla. Vyvinut byl v rámci programu VFX pro americké námořnictvo, poté co byl zrušen projekt F-111B. F-14 byl první z novějších amerických stíhacích letounů (tzv. \"teen-series\"), které byly navrženy s ohledem na zkušenosti ze vzdušných soubojů s MiGy během války ve Vietnamu.\n\nF-14 poprvé vzlétl v prosinci 1970 a do služby vstoupil v roce 1974 na palubě USS Enterprise, kde nahradil stroje McDonnell Douglas F-4 Phantom II. F-14 sloužil u amerického námořnictva mezi lety 1974–2006 hlavně jako námořní stíhací letoun k získání vzdušné převahy a také k průzkumu.\n\nV 80. letech byl F-14 používaný íránským letectvem jako stíhač startující ze základen na zemi během války s Irákem, ve které sestřelily nejméně 160 iráckých letadel při ztrátě 12 až 16 Tomcatů; polovina těchto ztrát byla způsobena nehodami.\n\nV 60. letech 20. století začalo americké námořnictvo hledat nové palubní stíhací letadlo, které by bylo vhodným nástupcem letadel F-4 Phantom II. Nakonec podpořilo společný projekt firem General Dynamics a Grumman, který byl nazván F-111B. Tato stíhačka s měnitelnou geometrií křídel vycházela konstrukčně ze strojů General Dynamics F-111. Celkem bylo vyrobeno 7 prototypů F-111B, ale konstruktérům se nepodařilo splnit jednu z podstatných technických požadavků jakou byla nižší hmotnost. Letadlo bylo pro operace z paluby letadlové lodi příliš těžké a tak byl projekt v roce 1968 zrušen.\n\nNásledně námořnictvo vypsalo novou soutěž, v rámci které se do užšího výběru dostali dva uchazeči - McDonnell Douglas a Grumman. Zatímco McDonnell Douglas představil modifikovanou verzi F-15, Grumman přišel se svým Modelem 303. Grumman navrhoval vyvinout letadlo s měnitelnou geometrií křídel, které by bylo vybaveno moderním radiolokátorem Hughes AWG-9. Grumman získal značné zkušenosti s technologií měnitelné geometrie křídel při předchozím vývoji letadla XF10F Jaguar, které však bylo postaveno jen jako prototyp. V lednu 1969 proběhlo závěrečné vyhodnocení obou návrhů o měsíc později byla se společností Grumman podepsána smlouva na vývoj stíhačky F-14A. Firma Grumman navázala na svou tradici v pojmenování svých letadel po kočkách. Dala proto stíhačce F-14 přezdívku Tomcat, přičemž šlo odkaz na kočku admirála Thomase Connollyho (Tom's cat).\n\nF-14A se vznesl poprvé k obloze 21. prosince 1970, jen 22 měsíců poté, co firma Grumman vyhrála soutěž na vývoj tohoto letadla. První prototyp absolvoval svůj první let o 16:00, což bylo poměrně pozdě, neboť v prosinci se na americkém východním pobřeží stmívá už o 17:00. Počasí také nebylo ideální, ale Grumman potřeboval provést první let do konce roku 1970, jinak by musel zaplatit námořnictvu pokutu za porušení smlouvy. V souvislosti s blížícími se Vánocemi si firma uvědomovala, že mnoho lidí začne čerpat dovolenou, aby si prodloužili vánoční svátky, takže to bylo \"buď nyní nebo nikdy\". 30. prosince 1970, během druhého letu první prototyp havaroval kvůli poruše hydraulického čerpadla včetně záloh. Posádka zcela ztratila kontrolu nad řízením letadla, přesto se jim podařilo bezpečně katapultovat. Následně bylo vyrobeno ještě 11 prototypů pro účely dalšího testování. Letoun poháněla dvojice proudových motorů Pratt & Whitney TF30-P-412 o tahu 92,90 kN, které byly vyvinuty z motorů TF-30-P-12 určených původně pro nestavěnou sérii palubních strojů General Dynamics F-111B. Radar Hughes AN/AWG-9 umožňoval dvoučlenné osádce vyhledávat vzdušné cíle do vzdálenosti 315 km v závislosti na jejich velikosti a střely s plochou dráhou letu do vzdálenosti 120 km.\n\nDruhý Tomcat byl zalétán 24. května 1971, který do konce roku následovalo dalších sedm exemplářů. Během testů do roku 1973 došlo k dalším dvěma haváriím a zkušebnímu provozu na letadlových lodích USS Forrestal a USS Independence.\n\nPodobný osud, jako v případě 1. prototypu, postihl ještě dvě letadla. 20. června 1973 havaroval 6. prototyp, na kterém probíhalo testování zbraní. Nehodu zapříčinila raketa AIM-7, která po vystřelení zamířila směrem nahoru a prorazila palivovou nádrž. To způsobilo požár a posádka musela nouzově opustit kokpit. 8. prototyp se kvůli požáru motoru zřítil 13. května 1974.\n\nSériová výroba letadel se po úspěšném absolvování všech testů spustila v roce 1972 a 22. září 1974 byly stroje F-14 zařazeny do služby v americkém námořnictvu.\n\nVývoj pokračoval stavbou dvou prototypů F-14B s výkonnějšími motory Pratt & Whitney F401-PW-400 o tahu po 124,90 kN. První z nich vzlétl 12. září 1973.\n\nPočátkem roku 1980 překročila produkce F-14 500 kusů, včetně 80 letounů pro Írán (IIAF) realizovaná v rozmezí let 1976–1978. Íránské Tomcaty poháněly výkonnější a spolehlivější pohonné jednotky TF30-P-414, samotné stroje patřily do výrobních bloků F-14A-90-GR a F-14A-95-GR s radary AN/AWG-9.Výroba pokračovala verzí F-14C s dokonalejší elektronikou a F-14D s dvojicí turbodmychadlových motorů General Electric F110-GE-400 o tahu 120,10 kN s přídavným spalováním. Od roku 1995 byly všechny Tomcaty vybaveny značkovacím laserovým kontejnerem LANTRIN, dále pak byla provedena úprava kokpitu pro možnost použití brýlí pro noční vidění (NVG).\n\nLetadla se během 32 let zúčastnila války v Perském zálivu, Iráku i Afghánistánu. Nakonec byly v roce 2006 vyřazeny z aktivní služby a zcela nahrazeny stíhačkami F/A-18 Hornet.\n\nStřední a zadní část trupu se skládá ze dvou oddělených v prostorů pro motory, spojených dohromady plochou konstrukcí, přezdívanou \"palačinka\". Ta přispívá k vyššímu vztlaku letadla, umožňuje připojit více zbraňových závěsníků a poskytuje prostor pro palivo a vybavení. V zadní části \"palačinky\" jsou aerodynamické brzdy, nacházející se v horní i spodní části, přičemž se mohou rozevřít pod úhlem až 60 stupňů. Spodní brzda je rozdělena na dvě části kvůli uložení aretačního háku. Po stranách trupu se nacházejí dvě velká obdélníková vstupní ústrojí. Přední část přívodů vzduchu je ostře zkosená směrem dolů, aby měl motor dostatek vzduchu i při manévrech s vysokým úhlem náběhu. Hlavní jednokolový podvozek se zatahuje dopředu do konstrukce, ve které jsou uchycena křídla a otáčí se o 90 stupňů, aby byly kola uložena ve vodorovné poloze. Dvoukolový přední podvozek se zasouvá směrem dopředu do šachty v nose letadla. V trupu Tomcatu se nacházejí tři celistvé palivové nádrže, které pojmou celkem 6185 l paliva. F-14 je také vybaven zatahovacím nástavcem k tankování během letu, který se nachází na pravé straně trupu. Tomcat nemá elektronický systém fly-by-wire nebo mechanismus umělé stability. Řídicí systém se skládá z konvenčních tyčí a kabelů, pružin, servomotorů a posilovačů. Všechny řídící plochy jsou poháněny mechanicky, pouze spoilery mají elektrický pohon.\n\nKoncept měnitelné geometrie křídel umožňuje jejich nastavení v rozsahu od 20 do 68 stupňů. Pro potřeby skladování letadel na palubě letadlové lodi je možné manuálně sklopit křídla pod úhlem 75 stupňů. Toto je možné díky tomu, že křídla jsou připevněna k trupu o něco výš, než vodorovné ocasní plochy. Seřízení geometrie křídel je automaticky řízeno centrálním počítačem AiResearch CP-1166B/A. Během vzletu a přistávání, jakož i při nízkých rychlostech letu, jsou křídla nastavena pod úhlem 20 stupňů a dosahují tak maximálen rozpětí 19,1 m. Při letu nadzvukovými rychlostmi jsou nastavena pod úhlem 68 stupňů. V případě nouze může však pilot odstavit systém a přebrat nad nastavením křídel kontrolu.\n\nDvoumístná kabina posádky F-14 se skládá ze dvou samostatných kokpitů s tandemovým uspořádáním. Pilot sedí vpředu a v zadní části je sedadlo důstojníka zbraňových systémů. Oba členové posádky sedí na vystřelovacích sedačkách Martin-Baker GRU-7A s raketovým pohonem, které mohou být použity již v nulové nadmořské výšce a při nulové rychlosti. Pilot má tři displeje pro sledování letu, navigaci a taktická data, včetně ovládacích prvků letu a výzbroje. Důstojník v zadní části má ovládací prvky a displeje pro řízení palby prostřednictvím systému AWG-9. Má také určité přístroje, poskytující základní informace o letu, ale nemůže přebrat kontrolu nad letadlem. Jeho hlavní náplní je obsluha radaru, identifikace protivníka a vedení pronásledování nepřítele. Na rozdíl od Phantomu II, může každý člen posádky vystřelovat rakety.\n\nPohon varianty F-14A zajišťovala dvojice motorů Pratt & Whitney TF30, vyvinutých původně pro F-111B. Každý z motorů disponoval při forsáži výkonem 92,9 kN a Tomcaty, vybavené tímto pohonným systémem, dokázaly vyvinout maximální rychlost 2,34 M. Motory TF30 však pro svou nespolehlivost sklidily vlnu kritiky už při jejich použití v počáteční produkční sérii Tomcatů. Tyto námitky se ukázaly jako opodstatněné již během války v Zálivu. V plně naložených Tomcatech, které tankovaly během letu ve výšce asi 7000m, docházelo k pumpáži (nesprávné fungování kompresoru), což bylo často doprovázeno vyšlehnutím plamenů z motorů. Proto byly další verze F-14 vybaveny spolehlivějšími a navíc výkonnějšími motory F110-GE-400. Každý z těchto motorů od firmy General Electric poskytoval při zapnutí přídavného spalování výkon 123,7 kN.\n\nF-14 je vybaven pulzním dopplerovským radiolokátorem Hughes AN/AWG-9, který byl odvozen z radaru AN/ASG-18, vyvinutého pro F-108 Rapier a F-111B. AWG-9 umožňuje pilotovi pálit téměř simultánně na 6 nepřátelských letadel, přičemž dokáže sledovat dalších 24 cílů. Radar je v podstatě talíř o průměru 92 cm, který může být nakloněn směrem dolů a sledovat tak i nízko letící objekty. AWG-9 má dosah více než 200 km a v kombinaci se střelami dlouhého dosahu AIM-54 Phoenix, představoval v době zavedení F-14 velmi nebezpečný zbraňový systém.\n\nPrvní produkční série Tomcatů byla vybavena infračerveným senzorem AN/ALR-23, který se nacházel pod nosem letadla a umožňoval vyhledávat nepřátelské stroje na základě tepelných emisí. Ten se však ukázal jako neúčinný, a proto byl později nahrazen TV kamerou Northrop AAX-1, vybavenou stabilizovaným teleobjektivem.\n\nDigitální přenos dat mezi Tomcatem a velícím střediskem na lodi zajišťovalo zařízení Harris ASW-27B. Tento systém bylo možné také použít k datové komunikaci mezi F-14 a letadlem včasné výstrahy E-2C Hawkeye. Díky němu si mohla letadla vzájemně předávat informace o vzdušných cílech, což pomáhalo posádkám Tomcatů získat širší obraz o taktické situaci. A navíc, pokud to taktika vyžadovala, ASW-27B umožňoval letadlu F-14 operovat bez použití vlastních senzorů.\n\nTomcaty byly zpočátku vybaveny radarovým výstražným systémem AN/APR-25 a AN/APR-27. Ty byly později nahrazeny systémem AN/ALR-45 nebo AN/ALR-50 a závěrečná produkční série dostala AN/ALR-67. Tyto systémy byly navrženy tak, aby varovaly posádku před raketami protiletadlového kompletu, jakým je například 2K12 Kub. Ochranu posádky F-14 před přiletajícími raketami zajišťují i výmetnice klamných cílů Goodyear AN/ALE-39.\n\nK dalšímu avionickému vybavení F-14 patřil inerciální navigační systém Asn 92 Kainovia II a komunikační systém, který se skládal z UHF rádia ARC-51 (později nahrazen ARC-159).\n\nDo služby v US Navy letoun vstoupil v červnu 1972 převzetím prvního sériového stroje, kde začal nahrazovat Phantomy.\n\nV září 1974 zahájily letky VF-1 a VF-2 na palubě jaderné letadlové lodě USS Enterprise první osmiměsíční túru s F-14 v západním Pacifiku. Prvními atlantickými letky Tomcatů se staly VF-14 „Tophatters“ a VF-32 „Swordsmen“, které v červnu 1975 na palubě USS John F. Kennedy odpluly do oblasti působnosti americké 6. floty ve Středomoří.\n\nNěkolik Tomcatů sloužilo v 80. létech u US Navy Fighter Weapons School „Top Gun“ na NAS Miramar.\n\nZ U.S. Navy byl Tomcat vyřazen roku 2006 a nahrazen letouny F/A-18E/F Super Hornet.\n\nV srpnu 1981 nařídil Ronald Reagan námořní cvičení \"Freedom of Navigation\" v zálivu Velká Syrta, který Libye považovala za své výsostné vody. Americké F-14 se následně v několika soubojích s libyjskými stíhači utkaly. Cvičení se zúčastnila letadlová loď USS Forrestal se stíhačkami Phantom II a USS Nimitz, která nesla na palubě stroje F-14 Tomcat. 19. srpna 1981, během hlídkového letu u pobřeží Libye, zachytily americké F-14 na svých radarech blížící se dvojici Su-22, která se pokusila sestřelit dvojici letounů F-14A z perutě VF-41 „Black Aces“. Jedno z libyjských letadel vystřelilo na Tomcaty raketu, ta však minula cíl. Piloti F-14 ve složení Cdr. Henry „Hank“ Kleeman a Lt. Dave Venlet, a Lt. Larry Muczynski a Lt. Jim Anderson opětovali střelbu a připsaly zničení obou letounů řízenými střelami AIM-9L. Celý vzdušný souboj trval jen 45 sekund.\n\n24. března 1986 se během operace Prairie Fire dostala do vzájemné konfrontace dvojice F-14A se dvěma libyjskými stroji MiG-25.\n\nOd 17. ledna 1991 se americké F-14 zapojily do plnění různých úkolů v rámci operace Pouštní bouře (\"Operation Desert Storm\") v Perském zálivu. Na mise do Kuvajtu a Iráku startovaly z pěti letadlových lodí: USS John F. Kennedy, USS Saratoga, USS America, USS Ranger a USS Theodore Roosevelt. V době, kdy operace Pouštní bouře začínala, byly F-14 jedinými americkými stíhačkami v aktivní službě, které měly za sebou skutečné vzdušné souboje s potvrzenými sestřely nepřátelských letadel. Paradoxně však během války v Zálivu vykonávaly převážně hlídkové lety. Vybaveny zařízením TARPS (Tactical Airborne Reconnaissance Pod) byly Tomcaty vysílány také na průzkumné mise, během nichž vyhledávaly irácké mobilní raketové systémy Scud. Jelikož hlavní roli při potlačování iráckého letectva sehrály stíhačky F-15C, připsaly si F-14 pouze jediný sestřel vzdušného cíle. Šlo o vrtulník Mil Mi-8, který byl zničen střelou AIM-9 Sidewinder 6. února 1991 a jednalo se o poslední vzdušné vítězství Tomcatů ve službách amerického námořnictva. Během celé letecké kampaně ztratilo americké námořnictvo jen jeden stroj F-14A, který byl 21. ledna 1991 sestřelen iráckým systémem S-75 Dvina. Oba piloti se stihli katapultovat, ale jen jednoho z nich americké speciální jednotky zachránili. Druhého zajala irácká armáda a byl vězněn až do konce války.\n\nDo ozbrojeného konfliktu v Kosovu, který probíhal mezi silami Jugoslávie a UCK se zapojila v roce 1999 i Severoatlantická aliance. Bombardovací kampaň trvala od 24. března do 11. června 1999 a angažovalo se v ní hlavně americké letectvo. Tomcaty vzlétaly z letadlové lodi USS Theodore Roosevelt a shodily celkem 350 laserem naváděných pum. Stroje F-14 spolu se stíhačkami F/A-18 zničily nebo poškodily 477 taktických cílů a 88 pevných cílů.\n\n7. října 2002 vzlétly americké F-14 z letadlové lodi USS Enterprise a stíhačky F/A-18 z letadlové lodi USS Carl Vinson na první bombardovací misi v Afghánistánu. Hlavními cíli byly teroristické základny, zbraně a vozidla, výcvikové tábory a vojenské jednotky Talibanu.\n\nNa rozdíl od operace Pouštní bouře, kde se Tomcaty zapojily do bojových akcí minimálně, bylo působení F-14 v kampani Irácká svoboda, která probíhala v Iráku o 12 let později, mnohem masivnější. 52 stíhaček F-14D se kromě lokalizování iráckých oddílů a systémů protivzdušné obrany zapojovalo výrazně více do útoků na pozemní cíle. Vedle Super Hornetů, které se zúčastnily bojových akcí poprvé, ničily nepřátelské pozemní cíle 900kg pumami JDAM (GBU-31).\n\nV lednu 1974 objednal Írán 30 kusů F-14A (evidenční č. US Navy \"160299\" až \"160328\") pro íránské letectvo (IIAF), v červnu pak následoval kontrakt na dalších 50 Tomcatů (\"160329\" až \"160377\"). Výcvik prvních vybraných osádek IIAF, které před tím létaly na Phantomech, začal v USA v květnu 1974. Prvé dva Tomcaty převzal Írán 14. ledna 1976 včetně moderní výzbroje. V květnu následujícího roku již IIAF disponovalo 12 letouny F-14A. V létě 1977 došlo k prvnímu zásahu F-14A proti sovětskému letounu MiG-25R, které neustále narušovaly Íránský vzdušný prostor. Pilot Tomcatu se dostal do střelecké pozice a zaměřil cíl svými raketami, z diplomatických důvodů však nedostal rozkaz ke střelbě. Dodávky F-14A pro IIAF byly ukončeny v roce 1978 předáním 79. stroje. Poslední Tomcat zůstal v USA, kde sloužil k testům zařízení pro tankování za letu a zbraňových systémů. Po islámské revoluci v roce 1979 již do Íránu nedorazil a byl uskladněn na základně Davis-Monthan. Později byl předán US Navy a počátkem 90. let předán \"Pacific Missile Test Centre\" na kalifornské základně Point Mugu, kde byl v srpnu 2000 vyřazen. Jako první byla na F-14A přezbrojena 82. taktická výcviková peruť IIAF na základně Isfáhán-Chatámí. Následně pak tvořily výzbroj 71., 72. a 73. taktické stíhací perutě na základně Šíráz a 81. perutě dislokované na Isfáhán-Chatámí.\n\nPrvní ztráta Tomcatu (\"160311\") z výzbroje IIAF se odehrála 30. dubna 1977 při výcvikovém letu jihovýchodně od báze Isfahan-Chatámí se smíšenou osádkou íránského pilota a instruktora společnosti Grumman. 15. listopadu 1977 došlo k další havárii 140 km od základny s plně íránskou osádkou (\"160346\").\nPo islámské revoluci bylo íránské letectvo přejmenováno na vojenské letectvo islámské republiky Írán (\"Islamic Republic of Iran Air Force\" -IRIAF) a během několika měsíců se stav letuschopných strojů podstatně snížil. Do léta 1980 stav Tomcatů činil pouze několik desítek akceschopných letounů. Dne 22. září 1980 zaútočilo na šest základen IRIAF a čtyři pozemního vojska irácké letectvo, čímž započala osmiletá íránsko-irácká válka, mj. o sporné území v oblasti Chúzistán, ukončená v srpnu 1988.\nK prvnímu vítězství Tomcatů IRIAF došlo 7. září 1980 sestřelem iráckého vrtulníku Mi-25, tedy několik dní před oficiálním zahájením konfliktu. Další sestřely si na svá konta připsaly osádky F-14A již 25. září zničením dvou strojů MiG-23MS, třetí Tomcaty IRIAF zlikvidovaly 2. října 1980. Do konce roku 1980 podlehly při leteckých soubojích s F-14A další tři irácké stroje MiG-21 (21. a 27. listopadu a 2. prosince). Následující rok otevřely konta sestřelů osádky F-14A sestřelením Su-22M-3 29. ledna, další dvě potvrzená vítězství následovala 21. dubna nad dvojicí letounů MiG-23BN íránského letectva. 25. března 1984 „Perské kočky“, jak se F-14A IRIAF v USA přezdívalo, zničily Tu-22, 6. října 1986 jim za oběť padla dvojice strojů Dassault Mirage F1EQ iráckých vzdušných sil (\"Al Qauwa al Džauwíja al Iráqíja\"). Další dva sestřely nárokovaly osádky Tomcatů 24. února 1987 (MiG-23ML a Mirage F1EQ), třetí pak v tomto roce 24. června (vrtulník S.A.321H). Během roku 1988 nahlásili íránští piloti a operátoři F-14A zničení celkem deseti Mirage F1EQ ve vzdušných soubojích, poslední sestřel pak zaznamenali 19. července 1989 (MiG-21). Naopak iráčtí piloti během celého konfliktu nahlásili celkem 11 vítězství nad Tomcaty protivníka, z toho poslední dva stroje podlehly novým iráckým letounům MiG-29 19. července 1988. 12 F-14A ztratilo IRIAF následkem závady na motorech a přechodu do kritického letového režimu při manévrovém boji.\n\nPo ukončení konfliktu byly zbylé F-14A IRIAF v 90. letech rozděleny do 83. taktické stíhací perutě na základnách Teherán-Mehrabad a Shiraz, 82. taktické stíhací perutě na letištích Bushehr a Isfahan-Chatámí, odkud operovala rovněž 81. peruť.\n\n Írán\n USA\n\n\n\n\n\n"}
{"id": "427002", "url": "https://cs.wikipedia.org/wiki?curid=427002", "title": "Flexotisk", "text": "Flexotisk\n\nFlexotisk, nebo také flexografie, je technika tisku z výšky, využívaná hlavně v obalovém průmyslu pro potisk širokého sortimentu plastových folií, papíru, kartonu a lepenky. Jde o techniku přímého tisku, při níž se používá pružná (flexibilní) tisková forma za použití speciálních tiskových barev (nízkoviskozní rychleschnoucí barvy). V anglosaských zemích se touto technikou také tisknou noviny. Od konce 18. století je nejprogresivnější tiskovou technikou a byl vynalezen roku 1890 ve firmě Sperling. Postupem času se také měnil název techniky. Flexotisk byl nejdříve nazýván anilínový tisk (dříve se totiž používali anilinové barvy, ale postupem času se zjistilo, že jsou jedovaté), poté gumotisk (kvůli používané gumové, flexibilní, tiskové formě), následně flexografie a nakonec flexotisk. Pro techniku jsou také typické ´´zdvojené okraje´´. Výhodou flexotisku je například potisk široké škály obalových materiálů, možnost změny tiskového raportu, pružná tisková forma nebo možnost tisku bez přerušení. \n\nFlexotisk prošel od svého vzniku v 19 století značným technologickým vývojem. Tiskovou formu tvoří pružný štoček, laicky řečeno takové razítko. Původní tisková forma byla gumová, technologii se říkalo gumotisk a používala se pro potisk balicích papírů a tapet. Dnes se používá fotopolymerová tisková forma. Kvalita tisku nebyla schopna konkurovat ostatním tiskovým technologiím. V poslední čtvrtině 20. století ale došlo k značnému technologickému pokroku jak ve výrobě tiskové formy, tak ve výrobě tiskových strojů a používaných barev.. Štočky se vyrábějí převážně fotopolymerní cestou a to buď ve formě ploché, nebo kulaté (tzv návleky či z angličtiny přavzatý výraz sleevy). Vyrábí se též kulaté tiskové formy rytím do elastomérů. Štoček je přilepen na tiskový válec, přidá se barva a v tlaku je zhotoven otisk na příslušný materiál (většinou archové stroje), na velké lepenky.\nTiskové formy jsou ve formě návleků (slivů) ze silikonu, ty se navlékají na tiskové válce, kresba je na tyto slivy přenesena způsobem CTP gravírováním, pomocí laseru (rytím, odrýváním). Laser dokáže vytvořit velmi jemný rastr. \nFlexografie je rozšířená u výroby měkkých obalů - fólií, termofolií.\n\nVýměny zakázky na tiskovém stroji probíhají velmi jednoduše, jeden sliv se stáhne a nahradí jiným. \nVelký pokrok zaznamenalo hlavně nanášení tiskové barvy, vyžádala si to hlavně plnobarevnost při barvotisku. Důležitá denzita u jednotlivých CMYK barev. \n\nJako navalovací válec byl vyvinut tzv. rastrový válec, většinou s keramickým povrchem rozděleným pravidelnými transportními buňkami (jamkami) různého půdorysu a průřezu(jehlan, polokoule, šestiúhelník, kužel), natočení této síťové struktury se většinou používá úhel 45 nebo 60 stupňů. Prostřednictvím struktury povrchu tohoto válce lze regulovat množství tiskové barvy. V ideálním případě přichází na jeden tiskový bod 4-5 mikrokapiček barvy.\nDo buněk je brodícím válcem (v barvě) vtlačena barva a přebytek setřen stíracím nožem. \nV celém plášti, v každé buňce je stejný nános barvy, při navalování vyvýšené kresby některého štočku je barva přenesena na povrch kresby (reliéfu) a z něj pak předáván na potiskovaný materiál. Je zajištěna naprosto stejná intenzita barvy na kterékoli místě tištěné plochy kresby.\n\nU flexotisku máme tři formáty tiskových strojů: úzkoformátové stroje, střední formátové stroje a stroje pro výrobu kartonáže.\n\nTisknou šíři do 60cm. využívají se pro tisk etiket, krabiček, potisk papíru a kartonu. Jsou to většinou in-line stroje.\n\nTisknou šíři do 2 metrů. Mají satelitní uspořádání a většinou jsou osmy barevné. Používají se pro potisk polyethylenu a polypropylenu.\n\nTisknou šíři 1,5-4 metry. Využití najdou u potisku velkých krabic, kartonů a lepenek s kontinuálním výsekem.\n\nTouto technikou jsou potiskovány igelitové tašky (až pak je taška slepována), v Anglii se tisknou flexotiskem noviny, nebo např. Neklopit na krabicích s textem. \n\nFlex, neboli řezaná grafika, je využívána pro potisk textilu. Motiv se vyřeže pomocí řezacího plotteru na předem vybranou barvu fólie. Po vyřezání se odstraní přebytečná fólie a zůstane pouze motiv. Takto připravená fólie se zažehlí při vysokém tlaku a teplotě na textil. Výhodou je nenáročná předtisková příprava, fólie výborně kryje a díky vynikající odolnosti umožňuje praní až na 60°C.\nZdroj\nTechnologie SSUD\n\n"}
{"id": "427004", "url": "https://cs.wikipedia.org/wiki?curid=427004", "title": "Sokol Brno I.", "text": "Sokol Brno I.\n\nSokol Brno I. je brněnská sokolská jednota sídlící na stadionu v Kounicově ulici. Založen byl v roce 1862. Kromě sportu je aktivní i v kultuře, např. od roku 2014 funguje Symfonický orchestr Sokola Brno I., první hudební uskupení v sokolské historii, které se zaměřuje na klasickou hudbu. Dirigentem orchestru je Joel Hána.\n\nNa Letních olympijských hrách 2016 jednotu reprezentovali gymnasta David Jessen a šermíř Alexander Choupenitch.\n\nPod jednotu patří florbalový oddíl, jehož mužský A tým hraje od sezóny 2019/20 1. florbalovou ligu mužů pod názvem Sokol Brno I EMKOCase Gullivers.\n\nPod Sokol Brno I. v minulosti také patřil dnešní basketbalový klub BC Brno.\n\nStarostou jednoty je Martin Vlk, místostarosty politik Michal Doležel a Robert Václavík.\n\n"}
{"id": "427017", "url": "https://cs.wikipedia.org/wiki?curid=427017", "title": "Houseři Brno", "text": "Houseři Brno\n\nHouseři Brno byl český basketbalový klub, který sídlil v moravské metropoli Brně. Své zápasy odehrával i v obci Podolí u Brna, kde zápasila především mládežnická družstva. Založen byl v roce 1996. V letech 1998 až 2006 působil v Národní basketbalové lize, české nejvyšší soutěži v basketbalu. V roce 2006 se spojili s dalším brněnským klubem BBK Brno a pod názvem BBK IVes Brno vstoupili do další sezóny. V roce 2007 však klub sestoupil do nižší soutěže. BBK Brno zaniklo v roce 2008.\n\nSvé domácí zápasy odehrával ve sportovní hale Sokola Brno I. s kapacitou 1 100 diváků. Mládež v hale Podolí u Brna s kapacitou 300 diváků.\n\n\n\nZdroj: \n\n\n\nZdroj: \n\n"}
{"id": "427023", "url": "https://cs.wikipedia.org/wiki?curid=427023", "title": "Citroën C3 Pluriel", "text": "Citroën C3 Pluriel\n\nCitroën C3 Pluriel je automobil postavený na platformě modelu C3. Avšak příď i záď se výrazně liší. Model disponuje sklopnou plátěnou střechou s vyjímatelnými sloupky, což umožňuje upravit automobil dle libosti. Variabilita těchto sloupků dovoluje přenastavit vůz do 5 různých verzí. Například kabriolet se sloupky, kabriolet bez sloupků nebo pick-up bez sloupků a plátěné střechy. Vyrábí se od roku 2003. V České republice již model není v prodeji. Citroën C3 Pluriel se mimo jiné vyznačuje dobrou přilnavostí k vozovce.\n\n"}
{"id": "427025", "url": "https://cs.wikipedia.org/wiki?curid=427025", "title": "Slezská nížina", "text": "Slezská nížina\n\nSlezská nížina (dříve \"Oderská nížina\", polsky \"Nizina Śląska)\" je nejjižnější geomorfologická oblast Středopolských nížin v Polsku a malou částí (Opavská pahorkatina) v Česku. Na severozápadě a severu na ni navazují další nížiny, na jihu odděluje dvě provincie hercynských pohoří (Českou vysočinu a Malopolské vysočiny) a dotýká se Vněkarpatských sníženin (Ostravská pánev). Nadmořská výška se pohybuje od 100 do 253 m.\n\nNejdůležitějšími řekami oblasti jsou Odra a její přítoky Mała Panew, Nysa Kłodzka, Ślęza, Bystrzyca, Kačava \"(Kaczawa)\" a Bóbr.\n\nNejdůležitější města jsou Wrocław, Legnica, Brzeg, Opole, Kędzierzyn-Koźle, Racibórz, Oława, Głogów a Opava.\n\nSlezská nížina se dělí na 9 celků (v polské terminologii \"mezoregionů):\"\n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki (a zároveň oblasti/podsoustavy Slezská nížina, subprovincie/soustavy Středopolské nížiny a provincie Středoevropská nížina) vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál. Nejvyšší horou Opavské pahorkatiny je Plechowa Góra s nadmořskou výškou 328 m (v Česku Almín kopec nacházející se v katastru obce Hněvošice v okrese Opava, 315 m n. m.).\n\n"}
{"id": "427027", "url": "https://cs.wikipedia.org/wiki?curid=427027", "title": "Bhrkutí", "text": "Bhrkutí\n\nBhrkutí, též Bhrkutí Déví, v Tibetu známá jako Balza („nepálská nevěsta“), je tradičně považována za jednu z manželek Songcän Gampa, jednoho z prvních historických králů Tibetu. Jednalo se o liččhavijsou princeznu z Nepálu, dceru krále Amšuvarmana.\n\nPro potvrzení existence Bhrkutí neexistují spolehlivé historické doklady a podle Karla Wernera se jedná spíše o legendární postavu, než o historickou osobnost. Nicméně podle tradičního podání si Bhrkutí s sebou za svým manželem do Tibetu přinesla z Nepálu sochu Buddhy Akšóbhji, pro kterou byl vystavěn chrám Džókhang ve Lhase. Pod vlivem této ženy i druhé své manželky, čínské princezny Wen-čcheng, měl Songcän Gampo přijmout buddhismus a začít s jeho šířením po Tibetu.\n\n\n"}
{"id": "427033", "url": "https://cs.wikipedia.org/wiki?curid=427033", "title": "Třída Pennsylvania", "text": "Třída Pennsylvania\n\nTřída Pennsylvania byla třída bitevních lodí US Navy. Skládala se z jednotek USS \"Pennsylvania\" a USS \"Arizona\". Lodě byly dokončeny v polovině první světové války a v meziválečné době modernizovány. \"Arizona\" byla potopena při japonském útoku na Pearl Harbor, zatímco \"Pennsylvania\" bojovala po celou druhou světovou válku a po ní byla použita při jaderných testech.\n\nObě jednotky byly stavěny v loděnicích na východním pobřeží USA. \"Arizona\" byla stavěna loděnicí \"New York Navy Yard\" v Brooklynu v New Yorku. Kýl lodi byl založen v březnu 1914, trup byl spuštěn na vodu v červnu 1915 a v říjnu 1916 byla loď dokončena. \"Pennsylvania\" byla postavena v loděnici \"Newport News Shipbuilding & Dry Dock Company\" v Newport News ve Virginii. Kýl lodi byl založen v září 1913, trup byl spuštěn na vodu v březnu 1915 a v červnu 1916 byla loď dokončena.\n\nLodě třídy \"Pennsylvania\" konstrukčně navázaly na první americké moderní bitevní lodi třídy \"Nevada\", měly ale větší výtlak, délku a silnější výzbroj. Celkem nesla dvanáct 356mm kanónů o délce hlavně 45 ráží ve čtyřech třídělových věžích, oproti deseti kanónům u předchozí třídy. Sekundární výzbroj původně tvořilo 22 kusů 152mm kanónů o délce hlavně 51 ráží, umístěných v kasematech (11 na každé straně). Kasematy pro osm z nich byly umístěny na bocích trupu a čtrnáct již bylo nově umístěno v nástavbě. Trupové kasematy byly dosti nepraktické při zhoršeném počasí a proto z nich byla výzbroj demontována.\n\nNa přelomu 20. a 30. let byly obě lodě modernizovány. Byla upravena jejich nástavba (\"Pennsylvania\" byla navíc upravena pro službu ve funkci vlajkové lodi), mřížové stěžně byly vyměněny za trojnožkové, byla zvýšena elevace děl, nový byl systém řízení palby a zabudována byla též protitorpédová obšívka. Vzrostl výtlak lodí i jejich šířka. Byly také odstraněny dva z kasematových 127mm kanónů a lodě naopak dostaly osm 127mm protiletadlových kanónů o délce hlavně 25 ráží.\n\nBěhem japonského útoku na Pearl Harbor byly obě lodi přítomny na základně. \"Pennsylvania\" se v době útoku nacházela v suchém doku a její poškození bylo možné za několik měsíců opravit, naopak \"Arizona\" se, za těžkých ztrát na životech posádky, potopila po výbuchu předních muničních skladů.\n\n\"Pennsylvania\" byla opravena a modernizována. Zejména dostala novou sekundární výzbroj – kasematová děla nahradilo šestnáct 127mm kanónů v dvoudělových věžích. Protiletadlová výzbroj byla zesílena – na konci války ji tvořilo čtyřicet 40mm a padesát 20mm kanónů. Byl také demontován zadní stěžeň a loď byla vybavena radarem.\n\nCelou válku \"Pennsylvania\" operovala v Tichomoří, pro svou nízkou rychlost se nehodila k doprovodu letadlových lodí a zejména podporovala spojenecké vyloďovací operace. Byla též nasazena v historicky posledním střetnutí bitevních lodí – bitvě v úžině Surigao dne 25. října 1944, ve které byl zničen Nišimurův \"Jižní svaz\", skládající se z bitevních lodí \"Jamaširo\", \"Fusó\", těžkého křižníku \"Mogami\" a čtyř torpédoborců.\n\n\"Pennsylvania\" byla krátce po válce vyřazena, v roce 1946 byla použita při jaderných testech na atolu Bikini a o dva roky později byla potopena jako cvičný cíl pro bombardéry. Vrak bitevní lodi \"Arizona\" nebyl vyzdvižen, trup byl zbaven nástaveb a věží a nad ním byl v 60. letech vybudován památník.\n\n\n\n"}
{"id": "427035", "url": "https://cs.wikipedia.org/wiki?curid=427035", "title": "Stanislav Neveselý", "text": "Stanislav Neveselý\n\nStanislav Neveselý (* 17. května 1936, Břilice, Československo) je český hokejista a trenér. Jeho synem je bývalý hokejista Marek Neveselý. V roce 2008 byl uveden do Síně slávy českého hokeje.\n\nV letech 1959–64 nastupoval za Spartu Prahu a následně za Duklu Jihlavu, kde v roce 1967 ukončil aktivní kariéru. Od roku 1965 byl mladším trenérem Dukly Jihlavy. Společně s Jaroslavem Pitnerem dovedli Jihlavu osmkrát k titulu mistrů republiky (1967–72, 1974 a 1978). Další tři tituly (1983–85) získal již s pomocí Jaroslava Holíka, jako starší trenér.\n\nV letech 1973–79 trenér reprezentačního B-mužstva ČSSR. Od roku 1979 přešel k A-mužstvu, kde plnil funkci pomocného trenéra. V roce 1985 československá reprezentace získala na pražském turnaji zlaté medaile. Avšak u reprezentace skončil, až do roku 1988, kdy se opět vrátil funkci pomocného trenéra. Od roku 1990 plnil jeden rok funkci hlavního trenéra. Poté reprezentaci opět opustil. Zatím poslední funkci u reprezentace zastával v letech 1993–94, kdy byl pomocným trenérem Ivanu Hlinkovi. \n\nVystudoval univerzitu třetího věku, kdy absolvoval s prací na téma sta let hokeje v Česku.\n"}
{"id": "427036", "url": "https://cs.wikipedia.org/wiki?curid=427036", "title": "Microsoft PixelSense", "text": "Microsoft PixelSense\n\nMicrosoft PixelSense (dříve Microsoft Surface, kódové označení: Milan) je počítač od firmy Microsoft ve tvaru konferenčního stolku, jehož plochu tvoří plastovým krytem chráněný velký multidotykový displej, který umožňuje uživateli nebo více uživatelům manipulovat s digitálním obsahem přirozenými pohyby a gesty rukou nebo přikládáním fyzických objektů. Ovládací pohyby uživatelů snímá soustava infračervených kamer umístěných pod promítací plochou displeje, takže množství současně zpracovávaných dotyků je omezeno jen výpočetním výkonem. Microsoft Surface byl ohlášen 29. května 2007. Byl zamýšlen zejména pro veřejné prostory v oblasti prodeje a pohostinství, takže k počáteční skupině zákazníků měly patřit např. hotely, restaurace, obchodní domy a kasina. První komerční využití se uskutečnilo 17. dubna 2008, kdy Surface začal sloužit zákazníkům společnosti AT&T.\n\n"}
{"id": "427037", "url": "https://cs.wikipedia.org/wiki?curid=427037", "title": "Synagoga v Jablonci nad Nisou", "text": "Synagoga v Jablonci nad Nisou\n\nSynagoga, neboli Templ, stála v severočeském Jablonci (v německých pramenech \"Gablonz and der Neisse\") mezi lety 1892–1938, kdy byla vypálena a zbořena nacisty. Téměř všichni židovští obyvatelé Jablonce nad Nisou zahynuli během šoa, dnes ve městě zřejmě nežije ani jeden. Židovské rodiny se význačnou měrou zasloužily o to, že se Jablonec stal z chudičké horské vesnice jedním z nejbohatších měst střední Evropy.\n\nHistorie židovského osídlení Jablonce je – oproti ostatním městům v Sudetech – relativně krátká. Jablonec byl v podstatě až do průmyslové revoluce chudičkou horskou vískou, a tudíž zde z logických důvodů není zaznamenána zvýšená aktivita židovských kupců či obchodníků v předchozích staletích. Podle záznamů místních kronikářů \"Bendy\" (1877) a \"Lilie\" (1894), byl prvním Židem usadivším se v Jablonci jistý \"Salomon Altschul\", jehož obchodování vínem je doloženo písemnými prameny k r. 1770 a 1773. První Židé se nicméně smí ve městě usadit až po revolučním roce 1848. Prvním Židem, který se do Jablonce tohoto roku stěhuje, je \"B.Spitzer\" - kupuje dva místní domy a zakládá lihovar. Roku 1852 v J. umírá \"c. a k. vojenský lékař Heinrich Schulhof\", o pohřbu nicméně záznamy mlčí. R. 1856 otevírá \"Daniel Mendel\" z Mladé Boleslavi první obchod s koloniálním zbožím. V r. 1864 je doložena první židovská svatba - obchodník se smíšeným zbožím \"Josef Pam\" z Abtsdorfu si bere za ženu \"Theresii Lustig\". R. 1864 založen první obchod se sklem \"\"S.M.Hock\"\".\n\nR. 1870 je ustanoven přípravný výbor pro založení náboženského spolku a 19. září r. 1872 je oficiálně \"\"Israelitischer Cultusverein\"\" založen a jeho prvním předsedou je zvolen \"Dr. Hermann Adler\". Roku 1877 eviduje náboženský spolek již 50 židovských rodin usedlých v Jablonci. R. 1878 je náb.spolek přeměněn na samostatnou ŽNO a r. 1882 je založen židovský hřbitov.\n\nBohoslužby se konají nejprve v domě na \"Hlavní ul. č.p.10\" (\"Hauptsraße Nr.10\"), patřící rodině výše zmiňovaných Spitzerů, posléze se přesovají do domácnosti \"S. Lustiga\". Téměř pět let funguje jako vrchní kantor \"Moses Pollak z Tanvaldu\", zároveň \"S. Lustig\" zastává funkci kantora i šocheta. Posléze jsou k bohoslužebným účelům využívány různé objekty (např. Stará střelnice, Zájezdní hostinec \"U stříbrného měsíce\" atp.), nicméně stále citelněji se projevuje absence důstojné a reprezentativní sakrální stavby.\n\nProjekt stavby synagogy byl r. 1891 zadán jednomu z nejvýznamnějších architektů synagogálních staveb v Rakousko-Uhersku, v Bratislavě narozenému vídeňskému Wilhelmu Stiassnymu. 10. dubna 1892 byl slavnostně položen základní kámen a stavba v tehdy velice módním maurském slohu se secesními prvky, do které se pohodlně vešlo přes 280 věřících (160 mužů a 126 sedadel v ženské sekci), byla slavnostně vysvěcena 28. září téhož roku. Na slavnost se v hojném počtu dostavili představitelé židovských náboženských obcí z Liberce, Turnova, Mladé Boleslavi a Prahy, zástupci státních úřadů, měšťanstva a spolků i okresního výboru, evangelické obce a škol, jakož i další četní hosté. Do budovy byl vložen symbolický závěrečný kámen a do schránky úmluvy vloženy svitky Tóry. Zároveň byl představen nový jablonecký rabín, \"Dr. Hermann Baneth\", který měl i proslov, Celý projekt stavby templu vyšel na 60,000 zlatých.\n\nRok po vysvěcení synagogy, tedy r. 1893 se k jablonecké židovské obci hlásilo přes 500 členů, roku 1910 už 826 osob a při posledním sčítání lidu, r. 1930, to bylo 893 osob. V první polovině 20. stol. existovaly v Jablonci židovské spolky Chevra Kadiša - pohřební bratrstvo, Židovský ženský spolek \"\"Israelitischer Frauenverein\"\" (založen 1885), židovský svaz mládeže \"\"Blau-Weiss\"\" (zal. 1926 - 45 členů) a sionistický spolek \"\"Theodor Herzl\"\" (zal. r. 1900 - 85 členů).\n\nSynagoga sloužila svému účelu až do osudného roku 1938, kdy byly celé Sudety anektovány nacistickým Německem. Budova byla v při tzv. \"Křišťálové noci\", jak uvádí \"Gablonzer Zeitung\" \n\nJiný druhotný pramen uvádí: \n\nPo válce už nebyla ŽNO obnovena a nejbližší aktivní obcí s působností i pro město Jablonec se tak stala ŽNO v Liberci.\n\nNa místě vypálené synagogy byl 2. srpna 1993 instalován symbolický památník šoa (holokaustu) od jabloneckého sochaře Oldřicha Plívy. Při této příležitosti se uskutečnila slavnost, kterou připravil Spolek přátel města Jablonce nad Nisou spolu s městem a jabloneckými podnikateli. Na realizaci přispěli, díky iniciátorovi celé akce Franzu Kafkovi z Anglie, 10 000 dolary rodáci, kteří byli nuceni po válce odejít do zahraničí. \n\nPamátník tvoří žulový trojhranný blok, který při pohledu shora tvoří šesticípou hvězdu, židovský symbol chrámu krále Davida. U paty památníku jsou položeny dvě desky s nápisy:\nPamátník je součásti „Vnitřního turistického okruhu“ města Jablonec nad Nisou.\n\nDíky diplomové práci vznikl virtuální počítačový model synagogy včetně vnitřního vybavení. \n\n"}
{"id": "427043", "url": "https://cs.wikipedia.org/wiki?curid=427043", "title": "Ludvík Francouzský", "text": "Ludvík Francouzský\n\nNositelé jména Ludvík Francouzský:\n\n\n"}
{"id": "427046", "url": "https://cs.wikipedia.org/wiki?curid=427046", "title": "Trinity (jaderný test)", "text": "Trinity (jaderný test)\n\nTrinity (svatá trojice) byl historicky první jaderný test. Provedly jej Spojené státy americké 16. července 1945 v Novém Mexiku, 56 km (35 mil) jihovýchodně od Socorro. Jednalo se o jaderný výbuch plutoniové jaderné zbraně. Stejného typu byla i bomba Fat Man, která byla později svržena na Nagasaki. Exploze Trinity byla ekvivalentní výbuchu 20 kilotun trinitrotoluenu.\n\nVývoj jaderných zbraní vyplynul z politického a vědeckého rozvoje ve 30. letech 20. století. Nástup fašismu v Evropě a nové vědecké objevy týkající se atomu vedly k vývoji zbraní využívajících energie uvolněné jaderným štěpením jako zdroje zničující síly. Projekt Manhattan vedl k prvnímu jadernému testu a svržení dvou atomových bomb na Hirošimu a Nagasaki.\n\nPřestože britské a americké pokusy o vyvinutí jaderných zbraní začaly již v roce 1939, praktický výzkum byl zahájen v roce 1942. Byl ustaven Projekt Manhattan pod vedením americké armády. Projekt byl umístěn v Los Alamos v Novém Mexiku a byl zaměřen na výzkum štěpného materiálu ke spuštění řetězové jaderné reakce a design samotných jaderných zbraní. Výzkum směřoval k vypracování designu bomby.\n\nPrvotní rozhodnutí týkající se zbraně byla založena na množství uranu 235 a plutonia vytvořené v urychlovačích. Z těchto výsledků stačilo získat kritické množství k vyvinutí bomby. Výroba uranu 235 byla s tehdejší technologií obtížná, zato výroba plutonia byla jednodušší, jelikož bylo vedlejším produktem jaderných reaktorů vyvinutých Enrico Fermim v roce 1942. Plutonium bylo vyráběno v Hanford Site v jaderném reaktoru, což byla první velká produkce plutonia na světě. První dávka plutonia byla získána od 26. prosince 1944 do 2. února 1945 a odeslána do laboratoře v Los Alamos v Novém Mexiku 5. února 1945.\n\nPlutonium získané z reaktoru však nebylo tak čisté jako plutonium získané z cyklotronu a přítomnost dalších isotopů vyústila v nepoužitelnost dosavadního puškového modelu. Tento problém byl vyřešen 17. června 1944 a vedl ke změně technologie zbraně na implosní zařízení, ve kterém sférické jádro plutonia bude stlačeno pomocí chemických výbušnin, což vedlo k zvýšení hustoty plutonia a vytvoření kritického množství. Sféra plutonia musela být stlačena na všech stranách stejně, chyba by vedla k selhání zbraně.\n\nVzhledem k obtížnosti získání výbušné čočky k dokonalé kompresi výbuchem, velitel projektu generál Leslie Groves a vědecký pracovník Robert Oppenheimer rozhodli, že bude proveden test konceptu zbraně předtím, než zbraň bude moci být použita ve válce. Poté, co test Trinity prokázal funkčnost modelu, byl design použit v bombě Fat Man svržené 9. srpna 1945 na Nagasaki.\n\nPlánování testu bylo svěřeno Kenneth Bainbridge, profesorovi Harvardovy univerzity, který pracoval s expertem na výbušniny, Georgem Kistiakowskym. Místo testu muselo být určeno tak, aby cíle projektu byly dostatečně utajeny i v případě výbuchu. Příslušné vědecké vybavení bylo shromážděno pro získání dat z testu a bezpečnostní pokyny musely být vyvinuty k ochraně osob před možnými důsledky vysoce nebezpečného experimentu. Fotograf Berlyn Brixner připravil tucty kamer k zachycení události na film.\n\nMísto testu bylo určeno ve vzdálené části Alamogordo Bombing Range, nyní White Sands Missile Range. Test byl umístěn na severním konci střelnice mezi městy Carrizozo a Socorro v Jornada del Muerto v jihozápadních Spojených státech. Na podzim roku 1944 vojáci dorazili na Trinity Site a připravovali test. Během roku 1945 dorazil další personál na pomoc s přípravou testu. K pozorování testu byly postaveny dva bunkry. Oppenheimer a generál Thomas Farrell sledovali test z bunkru 16 km (10 mil) od místa výbuchu, zatímco Leslie Groves sledoval test z bunkru 27 km (17 mil) daleko.\n\nPůvod názvu testu je nejasný, ale je často přičítán Oppenheimerovi jako odkaz na poezii Johna Donna. Oppenheimer znal Donna především skrze svou bývalou přítelkyni Jean Tatlock. Trinity ovšem značí v angličtině (latinského původu), mimo jiné, Trojice, potažmo Svatá Trojice. Vzhledem k zájmu Oppenheimera o Bibli, mystiku apod., což se dá vypozorovat i ze svědectví o jeho slovech mimo jiné po jaderném výbuchu (citát z Bhagavadgíty), dá se předpokládat, že název je symbolický a inspirovaný náboženskou tematikou, což není v těchto případech ojedinělé (v dnešní době využíváno zejména u zbraní Číny, Indie, Pákistánu, Íránu...).\n\nPozorovatelé se sázeli s předpověďmi možného výsledku testu. Názory na výsledek byly od žádného (kompletní fiasko) přes 18 kilotun TNT (předpověď fyzika I. I. Rabi, který nakonec vyhrál sázku) až po zničení Nového Mexika a zapálení atmosféry a spálení celé planety. Poslední předpověď byla kalkulována jako skoro nemožná, i když po jistou dobu působila určité obavy.\n\nPřed samotným pokusem byl 7. května proveden výbuch 108 tun TNT ke kalibraci přístrojů. (Síla jaderného výbuchu je měřena v ekvivalentu tun TNT.) Pro samotný test byl \"the gadget\" (plutoniové jaderné zařízení) vyzdvižen na vrchol 20 metrové ocelové věže – výška podala lepší indikaci jak se bomba bude chovat v případě svržení z letadla. The gadget byl sestaven na blízkém McDonald Ranch House, komponenty dorazily 12. července. Sestaven byl 13. července a následující den byl opatrně umístěn na vrch věže. Generál Groves původně nařídil postavení 240 tunového ocelového kontejneru Jumbo k zajištění plutonia v případě selhání testu, který ale nakonec nebyl použit a byl umístěn ve vzdálenosti 730 m kvůli odhadu účinků bomby. Detonace byla plánována na 4:00, ale byla odložena vzhledem k dešti a bouři předchozího rána. Vědci se obávali, že radioaktivní spad bude zvětšen deštěm a blesky by mohly vyvolat náhodnou detonaci.\n\nVe 4:45 dorazila důležitá zpráva o počasí a v 5:10 a.m. bylo započato 20 minutové odpočítávání. Většina vědců a důstojníků sledovala test ze základního tábora 16 km (10 mil) jihozápadně od testovací věže. Další pozorovatelé byli rozmístěni v okruhu 32 km (20 mil) a další byli roztroušeni v různých vzdálenostech, někteří pojali situaci dost neformálně (Richard Feynman tvrdil, že byl jediným pozorovatelem, který výbuch viděl bez tmavých brýlí). Konečný odpočet četl fyzik Samuel K. Allison.\n\nV 05:29:21 (± 2 sekundy) místního času zařízení explodovalo se silou ekvivalentní explozi 20 kilotun TNT (90 TJ). Výbuch zanechal kráter radioaktivního skla 3 metry (10 stop) hluboký a 330 metrů (1100 stop) široký. Ve chvíli výbuchu bylo okolní pohoří osvíceno světlem \"„jasnějším než ve dne“\" po dobu jedné až dvou sekund a žár byl \"„tak horký jako kamna“\" v základním táboře. Barvy světla byly od fialové po zelenou až k bílé. Rachot rázové vlny dosáhl za 40 sekund pozorovatele. Rázová vlna byla cítit 160 km (100 mil) daleko a atomový hřib dosáhl do výšky 12 km (7,5 míle).\n\nPo počáteční euforii Kenneth Bainbridge komentoval výbuch Robertu Oppenheimerovi (anglicky) \"„Now we are all sons of bitches“\" Oppenheimer později řekl, že během pozorování testu si připomněl větu z knihy Bhagavadgíta:\n\nV oficiální zprávě generál Farrell napsal: \"„Světelné efekty jsou nepopsatelné. Celá země byla osvícena spalujícím světlem s intenzitou mnohokrát vyšší než polední slunce. Bylo zlaté, purpurové, fialové, šedé a bílé. Osvítilo každý vrchol, rozsedlinu a vyvýšeninu blízké hory s jasem a krásou, kterou nelze popsat, ale musí se vidět, aby ji bylo možné si představit...“\"\n\nZprávy citovaly lesního rangera 240 km (150 mil) západně od místa, který jev popsal jako „záblesk ohně následovaný explozí a černým kouřem“. Další zprávy uváděly, že okna rachotila a zvuk exploze byl slyšet 320 km (200 mil) daleko.\n\nJohn R. Lugo letěl s transportem amerického námořnictva východně od Albuquerky na cestě na západní pobřeží. „Můj první dojem byl jako kdyby slunce vycházelo na jihu. Jaká to ohnivá koule! Bylo tak jasné, že ozářilo kokpit letadla.“ Lugo odeslal zprávu rádiem do Albuquerky. Nedostal vysvětlení výbuchu, ale bylo mu řečeno „Neleť na jih.“\n\nV kráteru se pouštní písek roztavil a stal se mírně radioaktivním zeleným sklem, Trinititem. Kráter byl zaplněn brzy po testu.\n\nLetecká základna Alamogordo vydala tiskovou zprávu v odpovědi na řadu dotazů, které byly přijaty a žádaly vysvětlení výbuchu. Tisková zpráva hovořila o vzdálené explozi muničního skladu obsahujícím velké množství výbušnin a pyrotechniky, ale nedošlo k žádným ztrátám na životech.\n\nNovinový článek publikovaný stejného dne psal, že výbuch byl vidět a cítit v oblasti od El Paso k Silver City, Gallup, Socorroa a Albuquerque Skutečná příčina nebyla zveřejněna do náletu na Hirošimu.\n\nŽurnalista projektu Manhattan William L. Laurence měl připraveno několik různých zpráv ve své kanceláři k uvolnění v případě potřeby od vysvětlení úspěšného testu, jenž byl použit, po řadu scénářů vysvětlujících smrt vědců při jedné zcela neočekávané nehodě.\n\nKolem 260 lidí bylo přítomno, nikdo blíže než 9 km (5,6 mil). Při následujících sériích testů Operace Crossroads v roce 1946 bylo přítomno přes 40 tisíc lidí.\n\nVýsledky testu byly oznámeny prezidentu Trumanovi, který se v té době účastnil jednání na postupimské konferenci. Informace o testu Trinity byly zveřejněny krátce po náletu na Hirošimu.\n\n\n"}
{"id": "427049", "url": "https://cs.wikipedia.org/wiki?curid=427049", "title": "Zdeněk Uher", "text": "Zdeněk Uher\n\nZdeněk Uher (27. února 1936, Holoubkov, Československo) je český hokejista a trenér.\n\nS hokejem začínal v rodném Holoubkově, kde nastupoval v letech 1949-53 za tým Kovosvit Holoubkov. Od roku 1953 hrál tři roky za Škoda Plzeň. Následně dva roky za Duklu Jihlavu, poté opět dva roky za Plzeň. Od roku 1960 nastupoval za Teslu Pardubice, v roce 1964 přestoupil do Tatra Kolín a o čtyři roky později do TIBA Dvůr Králové, kde hrál do roku 1971, kdy ukončil aktivní kariéru.\n\nJako trenér byl v letech 1994–97 jako asistent Luďka Bukače v české reprezentaci.\n"}
{"id": "427050", "url": "https://cs.wikipedia.org/wiki?curid=427050", "title": "Ludvík Bourbonský", "text": "Ludvík Bourbonský\n\nNositelé jména Ludvík Bourbonský:\n\n\n"}
{"id": "427051", "url": "https://cs.wikipedia.org/wiki?curid=427051", "title": "Tapejara", "text": "Tapejara\n\nTapejara (z indiánského jazyka Tupi - \"stará bytost\") byl rodem velkého pterodaktyloidního ptakoještěra s výrazným lebečním hřebenem, který žil v období spodní křídy na území dnešní Brazílie (souvrství Santana). Patřil k poměrně velkým pterosaurům, rozpětí jeho křídel mohlo přesáhnout i 6 metrů. Dnes rozeznáváme dva platné druhy tohoto rodu, \"T. wellnhoferi\" a \"T. navigans\" (nejistý). Druhý jmenovaný druh se objevil také v dokumentu Putování s dinosaury z roku 1999, přestože byl formálně popsán až v roce 2003.\n\n"}
{"id": "427052", "url": "https://cs.wikipedia.org/wiki?curid=427052", "title": "Nosy Be", "text": "Nosy Be\n\nOstrov Nosy Be leží u severního pobřeží Madagaskaru a je přezdíván Île Parfumée (tedy ostrovem vůní). Nosy Be je vulkanického původu a je největším a nejvyhledávanějším ostrovem poblíž Madagaskaru. Rozloha ostrova je 312 km² a žije zde kolem 60 tisíc obyvatel. Název ostrova pochází z rané koloniální éry 17. století a v malgašštině znamená „Velký ostrov“.\n\nPrvními osadníky ostrova byly kmeny Antankarana a Zafinofosty. Později se k nim přidali obyvatelé z nedalekých Komorských ostrovů a Indové spolu s nejpočetnější etnickou skupinou Sakalavů.\n\nV roce 1839 salakavská královna Tsiomeko uprchla na Nosy Be od svých merinských nepřátel. Obrátila se s žádostí o pomoc na Francouze, aby jí pomohli vzdorovat proti madagaskarskému etniku Merina. V roce 1841 Sakalavové postoupili celý Nosy Be a nedaleký ostrov Nosy Komba Francii. Tak začalo období francouzského protektorátu nad ostrovy až do doby, kdy Merina přepadli Francouzi kontrolované oblasti v roce 1870. Období konfliktu trvalo jen krátkou dobu a následovalo období míru.\n\nNosy Be leží asi 8 km od pobřeží Madagaskaru v Mosambickém průlivu spolu s dalšími blízkými ostrůvky Nosy Komba, Nosy Mitsio, Nosy Sakatia, and Nosy Tanikely. Hlavním městem ostrova je Andoany.\n\nKrajina ostrova je velmi rozmanitá a vyznačuje se mnoha vrcholky sopečného původu jako Mount Lokone (450 m n. m.) a Mount Passot (350 m n. m.). Z těchto vrcholků je mimořádný pohled nejen na Nosy Be zátoku, ale také na Radama ostrovy (jih) a Mitsio ostrovy (sever). Nachází se zde také 11 jezer sopečného původu, které jsou představují obrovské sladkovodní zásoby, jež mohou být v budoucnu použity k lidské spotřebě. Břehy i vody jezer jsou pokrytu bujnou vegetací.\n\nPodnebí je tropické a teploty jsou po celý rok příjemné, s výjimkou léta (prosinec až únor), kdy je velké horko a sucho.\n\nNa ostrově zesiluje rozvoj cestovního ruchu a místní tlak na životní prostředí. Hlavní problémy ostrova jsou odlesňování a postupné ničení pobřežních korálových útesů.\n\nNosy Be je nejrušnějším turistickým letoviskem Madagaskaru. Turisty láká hned po příletu na letiště Fascie osvěžující vůně nejrůznějších dřevin jako je káva, kakao, skořice, vanilka, které se na ostrově hojně pěstují. Nosy Be je také centrem výroby esence ylang-ylang, která se používá do některých parfémů. Proto bývá často nazýván tzv. ostrovem vůní.\n\nOstrov je známý po celém světě jako domov nejmenší žáby (\"Stumpffia pygmaea\") a chameleóna (\"Brookesia minima\"). Lokobeská rezervace je jednou z pěti Madagaskarských přírodních rezervací (Réserves Naturelles Intégrales).\n\n"}
{"id": "427057", "url": "https://cs.wikipedia.org/wiki?curid=427057", "title": "Near Field Communication", "text": "Near Field Communication\n\nNear field communication (NFC) je modulární technologie radiové bezdrátové komunikace mezi elektronickými zařízeními na velmi krátkou vzdálenost (do 4 cm) s přiblížením přístrojů. Tuto architekturu definuje sada standardů ISO. Současné a předpokládané využití této technologie je především ve výměně klíčových dat při bezkontaktních finančních transakcích a ve zjednodušené konfiguraci spojení radiových zařízení, jako např. Wi-Fi. S využitím této technologie se počítá ve vzájemné komunikaci jak dvou aktivních přístrojů (např. příslušně vybavených mobilních telefonů), tak aktivních zařízení s pasivními zařízeními (s tzv. tagem, pasivním nenapájeným NFC zařízením) jako čtečka s bezkontaktní platební kartou.\n\nTechnologie NFC je popisována standardy, které zahrnují několik komunikačních protokolů a formátů popisujících přenášená data. Je založena na standardech RFID zahrnující ISO/IEC 14443 a FeliCa. Tyto standardy jsou součástí normy ISO/IEC 18092 definovaném neziskovou organizací NFC Forum, jež byla založena v roce 2004 firmami Nokia, Philips a Sony. Tato organizace čítá přes 170 členů, prosazuje NFC a certifikuje zařízení na shodu s uvedenou normou.\n\nTechnologie NFC umožňuje také oboucestnou komunikaci mezi koncovými zařízeními. Předchozí systémy postavené na pouhém čtení bezkontaktních čipů RFID umožňovaly pouze jednocestnou komunikaci. Nenapájené NFC „tagy“ (bezkontaktní platební karty a identifikační prvky, zvané \"čipy\", např. pro kontrolu vstupu) mohou být čtené i aktivními NFC zařízeními, takže systém NFC může postupně nahradit tyto jednostranné systémy a také souběžný provoz.\n\nHlavní výhoda oproti dosavadní bezkontaktní identifikaci, zejména pomocí RFID (platební karty, kontroly vstupu, ochrana navázání komunikace) spočívá v\n\nPro platební systémy využívající debetní či kreditní karty a čipové karty (tzv. Smartcards) může znamenat použití technologie NFC alternativu či kompletní náhradu. Pro příklad můžeme uvést Google Wallet, který umožňuje zákazníkům uložit si informace o platební kartě resp. perspektivně o více platebních kartách. Poté při jakékoli platbě u terminálu MasterCard PayPass mohou využít svůj mobilní telefon podporující NFC pro platební transakce. Německo, Rakousko a Itálie již vyzkoušely a zavedly NFC jako způsob prodeje jízdenek pro veřejnou dopravu. Čína již běžně využívá NFC v autobusech veřejné dopravy a Indie zavádí pokladny podporující NFC transakce.\n\nDalší možností využití technologie NFC jsou situace, při níž se setkávají skupiny lidí. V těchto situacích může technologie NFC zjednodušit sdílení kontaktů, fotografií, videí nebo souborů.\n\nDíky velmi jednoduché a rychlé konfiguraci NFC, byť o nízkých přenosových rychlostech, může se využít k navázání a konfiguraci ostatních, složitějších bezdrátových připojení, jako je párování zařízení pro připojení Bluetooth, kdy se pro párování užije technologie NFC, zatímco pro přenos dat bude následně použita technologie Bluetooth. Podobně také konfigurace připojení Wi-Fi, ačkoliv pro tyto případy zde existuje technologie Wi-Fi Protected Setup, která umožňuje také velmi jednoduchou konfiguraci Wi-Fi připojení.\n\nNFC Forum má zájem o to, aby se potenciální NFC zařízení užívala jako elektronické identifikační karty a klíčenky, běžně nazývané „čip“, dosud používané pro kontrolu vstupu. Vzhledem k tomu, že NFC podporuje šifrování, je její použití výhodnější než méně zabezpečené systémy RFID.\n\nPočátky technologie NFC se datují do doby vzniku technologie RFID. RFID umožňuje čtečce, aby vysílala rádiové vlny k pasivnímu, elektronickému tagu, pro identifikaci, autentizaci a sledování.\n\n\nNFC je sada bezdrátových technologií krátkého dosahu, pracující obvykle na vzdálenostech do 4 cm. Na nejnižší vrstvě je NFC definováno skupinou standardů bezkontaktních karet, mezi které patří standardy bezkontaktních čipových karet ISO/IEC 14443, JIS X 6319 pod názvem FeliCa a ISO/IEC 15693. První dva zmíněné standardy (ISO/IEC 14443 a JIS X 6319) operují na frekvenci 13,56 MHz na ISO/IEC rádiovém rozhraní a s obvyklými přenosovými rychlostmi od 106 kbit/s do 424 kbit/s. Výjimkou je standard ISO/IEC 15693, jehož použitelná vzdálenost dosahuje oproti dvěma předchozím standardům vzdálenostem výrazně větším, a to až do vzdálenosti 1,5 metru. S touto vzdáleností však musíme počítat s razantním poklesem přenosových rychlostí, jedná se o rychlosti do 26 kbit/s. Rozšíření standardu pro potřeby technologie NFC je specifikováno pomocí standardů NFCIP, které rozšiřují standard ISO/IEC 14443 o další technické specifikace, jenž definuje komunikaci mezi dvěma NFC zařízeními, a je znám jako ISO/IEC 18092.\n\nBezkontaktní čipové karty, na nichž je založena technologie NFC, jsou popsány standardem ISO/IEC 14443. Veškeré NFC transakce, jako jsou libovolné přenosy dat mezi účastníky přenosu, jsou realizovány pomocí přenosu energie skrze elektromagnetickou indukci mezi dvěma smyčkovými anténami čipové karty a NFC čtečky (mezi stěžejní komponenty NFC čtečky patří mikrokontrolér a magnetická smyčková anténa pracující na frekvenci 13,56 MHz). V rámci tohoto standardu se běžně užívají pojmy PICC (Proximity Integrated Circuit Card) a PCD (Proximity Coupling Device), které představují zmíněné komponenty v rámci NFC transakce, a to PICC ve formě čipové karty (obsahující čip a smyčkovou anténu) a PCD ve formě NFC čtečky. Společně se standardem ISO/IEC 14443 existují i některé vzájemně kompatibilní standardy, z nichž nejznámější jsou MIFARE, Calypso a FeliCa.\n\nČipové karty, které se pro tyto podmínky používají, mohou nabývat rozměrů definovanými standardem pro rozměry identifikačních karet a jejich fyzickým vlastnostem, standardem ISO/IEC 7810, jehož nejpoužívanějším rozměrem je formát ID-1. Rozměry tohoto formátu používá většina identifikačních a platebních karet.\n\nStandard ISO/IEC 14443, na němž staví bezkontaktní karty, definuje především základní elementy v komunikaci, základní požadavky, fyzické vlastnosti, maximální vysílací výkony a protokoly pro iniciaci komunikace, antikolizní protokoly a přenosové protokoly. Základní shrnutí tohoto standardu je v níže uvedené tabulce, která popisuje jednotlivé části tohoto standardu.\n\nStandard ISO/IEC 14443 definuje dva typy komunikačních rozhraní, a to typ A a typ B. Jako dodatek k nim existuje rozhraní typu F z Japonského standardu JIS X 6319.\n\nRozhraní typu A používá ve směru čtečky (PCD) ke kartě (PICC) ASK modulaci se 100% hloubkou, jehož data jsou zakódována pomocí modifikovaného Millerova kódování. V opačném směru komunikace se používá OOK modulace s daty zakódovanými pomocí Manchester kódování. V tomto typu rozhraní se pole vypíná po dobu krátkých intervalů, kdy čtečka přenáší data.\n\nRozhraní typu B používá ve směru čtečky (PCD) ke kartě (PICC) ASK modulaci s 10% hloubkou, jehož data jsou zakódována pomocí kódování NRZ-L. Komunikace v opačném směru používá BPSK modulaci s daty zakódovanými pomocí NRZ-L.\n\nRozšířením standardu ISO/IEC 14443 je standard NFCIP-1, který z něj vychází, ale rovněž jej rozšiřuje o komunikační režimy zařízení, transportní protokoly a protokoly pro přenos dat. Komunikační režimy jsou rozděleny na pasivní a aktivní režim. Tento standard je podmnožinou skupiny standardů NFCIP, do kterého rovněž patří i standard NFCIP-2.\n\nV pasivním komunikačním režimu zařízení iniciující komunikaci poskytuje nosné pole, které je cílovým zařízením modulováno (čímž tímto odpovídá iniciátorovi komunikace). V tomto režimu může cílové zařízení získat energii z elektromagnetického pole iniciujícího zařízení, což pak činí z cílového zařízení, tzv. transpondér. V aktivním komunikačním režimu iniciátor a cílové zařízení komunikují alternativně mezi sebou generováním vlastních magnetických polí. Zařízení deaktivuje své pole zatímco čeká na data. V tomto režimu jsou obě zařízení napájena vlastními zdroji.\n\nKomunikace skrze radiofrekvenční rozhraní v aktivním a pasivním režimu musí definovat modulační schémata a přenosové rychlosti. Dodatečně lze také zahrnout počátek komunikace, její konec, bitovou reprezentaci, detekci rámců a detekci chyb, detekci zařízení, výběr parametrů a protokolů, výměnu dat a deselekci NFCIP-1 zařízení.\n\nVšechna zařízení podporující NFCIP-1 musí operovat na přenosových rychlostech 106, 212 nebo 424 kbit/s. Mezi těmito rychlostmi se zařízení mohou přepínat či si stávající rychlost ponechat. V rámci jedné transakce od iniciátora akce k cíli není zapotřebí, aby přenosová rychlost byla fixní. Změna rychlosti v rámci jedné transakce je jednoduše realizovatelná pomocí změny parametru procedury. Na rozdíl od rychlosti však nelze měnit režim v rámci jedné transakce (z aktivního na pasivní nebo naopak).\n\nNFCIP-2 je rozšířením standardu NFCIP-1, který je specifikován ve standardech ISO/IEC 21481, ECMA 352 a ETSI TS 102 312. Tento standard specifikuje mechanismy výběru správného komunikačního režimu a je navržen tak, aby nenarušoval jakoukoliv implementaci komunikace na frekvenci 13,56 MHz, tj. je navržen s ohledem na existující bezkontaktní implementace postavené na RFID. Zařízení, které implementuje tento standard, musí rovněž implementovat funkce zařízení definovaných ve všech zmíněných standardech - a to funkce všech druhů zařízení blízkých a z blízkého okolí (standardy ISO/IEC 14443 a ISO/IEC 15936). Tímto se zaručí zpětná kompatibilita všech zařízení s již existujícími bezkontaktními systémy.\n\nVzhledem k široké škále standardů definujících technologii NFC je nutné rozlišit zařízení v závislosti na klíčových parametrech.\nPrvním parametrem, na jehož základě dělíme typy zařízení, jsou napájecí požadavky:\nDruhým parametrem, na jehož základě dělíme typy zařízení, je rozlišení účastníků komunikace na:\n\nSpecifickými režimy pro čtení či zápis dat NFC čteček z tagů jsou režimy reader/writer. Tyto režimy vyhovují rádiovému rozhraní standardů ISO/IEC 14443 typu A, B a schémat FeliCa. V tomto režimu není vyžadována vysoká bezpečnost vzhledem k povaze komunikace, tj. není zde zapotřebí mít bezpečné, zašifrované úložiště dat, tzv. \"Secure element\". Celý proces komunikace spočívá pouze v zápisu nebo čtení dat z/do pasivního čipu, tzv. NFC tagu. NFC tag je v obou případech napájen elektromagnetickým polem iniciátora. Maximální přenosová rychlost v režimu pro zápis je 106 kbit/s.\n\nPříkazy a instrukce k řízení tagů NFC zařízeními jsou realizovány pomocí datového formátu NDEF a parametrů RTD k definici obsahu NDEF záznamů. Použití datového formátu NDEF však není pro aplikace vyžadováno.\n\nRozhraní komunikačního peer-to-peer režimu, který umožňuje obousměrnou komunikaci mezi NFC zařízeními, je definováno v rámci standardu NFCIP-1. Tento režim je určen především pro vzájemnou výměnu dat, kontaktů či textových zpráv. U tohoto režimu se předpokládá, že veškerá zařízení budou v aktivním režimu během komunikace. Maximální přenosové rychlosti dosahují 424 kbit/s, komunikace mezi zařízeními probíhá v half-duplexním kanálu.\n\nStandard NFCIP-1 poskytuje na základní funkce linkové vrstvy, jako opravy chyb, potvrzování rámců, jejich řazení a další vlastnosti. LLCP protokol rozšiřuje základní funkcionalitu standardu NFCIP-1 o další důležité služby - spojově orientovaný transport rámců, nespojově orientovaný transport (nepotvrzovaný), řízení stavu linky, asynchronní vyvažovanou komunikaci a multiplexaci protokolů.\n\nRežim card emulation umožňuje mobilním telefonům (nebo jiným NFC zařízením) chovat se jako NFC čipová karta. Mobilní telefon (nebo jiné NFC aktivní zařízení) se v tomto případě chová jako pasivní NFC čip standardu ISO/IEC 14443. Jakmile dojde ke kontaktu NFC čtečky s tímto čipem v telefonu, tak komunikaci iniciuje NFC čtečka. Jako běžný případ užití je v tomto případě chování telefonu jako sms jízdenka, vstupenka nebo libovolná forma autentizačního faktoru ve formě pasivního čipu.\n\nNFC tagy obsahují data a jsou typicky pouze pro čtení, mohou být ale i přepisovatelnými. Jejich výrobci je mohou šifrovat, nebo používat specifikace poskytnuté NFC fórem. Tagy mohou být bezpečným úložištěm soukromých dat, jako jsou informace o debetních a kreditních kartách, PIN kódy, kontakty a další typy důvěrných dat. Vhodným použitím NFC tagů je také NFC smartposters. NFC forum definuje 4 typy tagů, které poskytují různé přenosové rychlosti a schopnosti ve vztahu k jejich konfigurovatelnosti, bezpečnosti, velikosti paměti a kvalitě čipu proti zápisům.\n\nNíže uvedená tabulka uvádí obecný přehled jednotlivých typů tagů.\n\nPaměťové kapacity běžně dostupných bezkontaktních čipů.\n\n\nNFC a Bluetooth jsou rádiové technologie krátkého dosahu. Podle technických detailů uvedených níže NFC operuje na nižších přenosových rychlostech, nicméně potřebuje ke svému provozu výrazně méně energie a nepotřebuje párování.\n\nKonfigurace NFC je výrazně rychlejší ve srovnání se standardním Bluetooth, ale nikoliv ve srovnání s Bluetooth low energy. Namísto manuální konfigurace pro identifikace zařízení je spojení mezi dvěma zařízeními provedeno automaticky, a to za méně než 1/10 sekundy. Maximální přenosové rychlosti NFC (424 kbit/s) jsou nižší, než u standardu Bluetooth V2.1 (2.1 Mbit/s). Maximální dosah menší než 20 cm u této technologie výrazně redukuje možnosti okolních zařízení zachytávat provoz, jelikož musí být ve velmi blízkém dosahu zařízení, u nějž chcete odchytávat provoz.\n\nVe srovnání s Bluetooth, je NFC kompatibilní s existující pasivní RFID infrastrukturou (13.56 MHz, ISO/IEC 18000-3). Požadavky na napájení jsou výrazně nižší, nebo podobné s Bluetooth V4.0 low energy protokolem. V některých případech mohou být ale požadavky na napájení zařízení vyšší, než u Bluetooth V4.0 Low Energy protokolu, a to v případech komunikace s pasivním, nenapájeným zařízením (vypnutý telefon, bezkontaktní čipové karty, smart postery), které je potřeba napájet ze zařízení iniciujícího komunikaci.\n\nNFC bylo schváleno jako norma ISO/IEC 8. prosince roku 2003 a později jako norma ECMA.\n\nNFC je otevřená platforma technologií standardizovaná v ECMA-340 a ISO/IEC 18092. Tyto normy specifikují modulační schémata, kódování, přenosové rychlosti, formáty rámců na rozhraní NFC zařízení, ale také i inicializační schémata a podmínky vyžadované pro řízení kolizí během inicializace během obou, pasivních a aktivních režimů. Mimoto také definuje transportní protokol, který zahrnuje aktivaci protokolu a metody pro přenos dat.\n\nRádiové rozhraní pro NFC je definováno ve dvou normách:\n\nAsociace světového systému pro mobilní komunikaci (Global System for Mobile Communications, GSMA) je globální oborovou organizací zahrnující téměř 800 mobilních operátorů a přes 200 firem poskytujících produkty a služby ve 219 zemích. Mnoho členů této asociace vyzkoušelo technologii NFC po celém světě. Tyto zkušenosti jim umožnily komerční spuštění služeb založených na NFC.\nGSMA je zapojeno v několika iniciativách souvisejících s NFC:\n\nStoLPaN ('Store Logistics and Payment with NFC') je celoevropské konsorcium podporované Evropskou komisí, a to konkrétně programem Technika informační společnosti IST (Information Society Technologies) nadnárodního projektu FP6 a zkoumá dosud nevyužitý potenciál této technologie ve vztahu k mobilní komunikaci.\n\nNFC Forum je nezisková organizace, která byla založena za účelem zkonsolidovat rádiové technologie krátkého dosahu do jednoho funkčního celku, NFC, se záměrem protlačit tuto technologii na veškeré možné trhy. Jedná se o uskupení, které specifikuje NFC standardy postavené na ISO/IEC standardech. V tomto uskupení jsou zahrnuty firmy, jenž udávají směr vývoje v mobilních, informačních a platebních technologiích. Bylo založeno v roce 2004 firmami, mezi nimiž byla firma Nokia, Philips a Sony. S postupem času počet členů NFC fóra roste a nyní již čítá přes 170 členů. Jedná se o výrobce hardwaru, softwaru a finanční instituce.\nMezi hlavní záměry organizace NFC Forum patří:\n\n\"Java Community Process\" (JCP) je proces, program či mechanismus, který zašťituje vývoj standardů, specifikací a nových API pro platformu jazyka Java. Účastnit se vývoje a poskytování zpětné vazby pro požadavky na změnu Java specifikací (\"Java Specification Requests\", zkratka \"JSR\") může kdokoliv. JCP tímto způsobem přijalo dvě důležitá API specifikace pro mobilní telefony podporující NFC technologii, a to konkrétně Contactless Communications API (JSR257) a Secure and Trust Service API (JSR177).\n\nAbsence vestavěných NFC čipů v mobilních telefonech nebrání ve využití NFC technologie. Pro tyto případy byly vyvinuty karty \"microSD\" a \"UICC SIM\", které obsahují bezkontaktní smartcard čipy s rozhraním podle normy ISO14443 s vestavěnou anténou nebo bez ní. Tyto implementace v podobě SIM karet a karet microSD umožňují nasazení této technologie na současná zařízení, což umožňuje realizaci NFC služeb i na přístrojích, u nichž s tímto využitím nebylo počítáno. Výhodou tohoto přístupu je jak zlevnění, tak i zkrácení doby globálního nasazení bezkontaktních služeb na stávající trh.\n\nOstatní standardizační subjekty a projekty zainteresované ve vývoji NFC zahrnují:\n\nAčkoliv může být krátký dosah NFC technologie brán za jeden z bezpečnostních aspektů, tak NFC samotné nezabezpečuje komunikaci. V roce 2006 Ernst Haselsteiner a Klemens Breitfuß popsali různé typy útoků a ukázali, jak využít odolnost NFC vůči útokům typu Man-in-the-middle k získání specifického klíče. Tato technika není součástí ISO standardu, NFC nenabízí nějakou ochranu proti odposlechu a může být proto zranitelné vůči modifikaci dat.\n\nAplikace využívající NFC proto musí použít kryptografické protokoly vyšších vrstev (např. SSL) k vytvoření zabezpečeného kanálu. Zajištění bezpečnosti přenášených dat pomocí technologie NFC proto vyžaduje spolupráci na více úrovních:\nÚtoky mohou být různého typu:\n\n\n\n\n"}
{"id": "427059", "url": "https://cs.wikipedia.org/wiki?curid=427059", "title": "Nákladní vlak", "text": "Nákladní vlak\n\nNákladní vlak je vlak, který slouží k přepravě zboží po železnici. Skládá se ze soupravy nákladních vozů (bez ohledu na to, zda jsou prázdné nebo ložené) a z jedné či více lokomotiv, které zajišťují pohyb vlaku. Nákladní vlak může zajišťovat také dopravu osobních vozů či speciálních vozidel.\n\nHistoricky příslušela role provozovatele nákladních vlaků unitárním železnicím, ať už v majetku státu, tak v soukromém vlastnictví, v současnosti je však tato praxe v různých částech světa různá. V rámci Evropské unie i některých dalších evropských státech mimo EU se nákladní dopravou zabývají většinou specializovaní nákladní dopravci.\n\nNejvyšší dovolená hmotnost nákladního vlaku závisí kromě sklonových poměrů dané trati a trakčních vlastností lokomotiv také na pevnosti používaného spřáhla. Proto v zemích, kde je používáno samočinné spřáhlo nákladního typu, jako jsou nástupnické země bývalého Sovětského svazu či USA, jezdí výrazně delší a těžší nákladní vlaky než v zemích, kde je používána tradiční šroubovka. Omezená pevnost šroubovky může být částečně kompenzována používáním postrků, někdy jen na části trasy vlaku.\n\nDélka nákladního vlaku je omezena délkou předjízdných kolejí ve stanicích resp. výhybnách.\n\nV oblastech se souvislým hustším osídlením, např. v západní a střední Evropě, existují souvislé elektrizované magistrální tratě, na kterých bývají nákladní vlaky převážně vedeny elektrickou lokomotivou stejně jako vlaky osobní dopravy. Při nižší hustotě osídlení (Severní Amerika, Rusko, …) je charakter nákladní dopravy odlišný: elektrizovat tratě je ekonomické jen kvůli předměstské osobní dopravě v aglomeracích a jejich okolí; nákladní vlaky bývají vedeny dieselovými lokomotivami v celé trase, i na elektrizovaných tratích. Bývají velmi dlouhé, těžké a vedené několika silnými lokomotivami, jejichž napájení v elektrickém provedení by bylo problematické. V historii se ale na americké nákladní vlaky elektrické lokomotivy používaly. Patřila k nim například lokomotiva GG1.\n\nV Česku jsou na síti provozovatele dráhy Správa železnic provozovány následující druhy nákladních vlaků:\n\nDo roku 2001 se na tehdejší síti Českých drah používaly také následující druhy nákladních vlaků:\nOd změny předpisu D1 roku 2015 byly druhy Rn, Pn a Vn sloučeny do jediné kategorie \"Pn\", jenž zahrnuje všechny vlaky určené pro přepravu zátěže mezi stanicemi, zpravidla bez manipulace na trase.\n"}
{"id": "427061", "url": "https://cs.wikipedia.org/wiki?curid=427061", "title": "Stratigrafický výskyt", "text": "Stratigrafický výskyt\n\nStratigrafický výskyt je označení pro délku trvání jakéhokoliv taxonu (druhu, rodu, čeledi apod.) v geologickém čase. Obvykle se udává v rozpětí milionů let a především v příslušných geologických obdobích (např. dinosauři žili od středního triasu až do konce křídy v druhohorách).\n\n"}
{"id": "427070", "url": "https://cs.wikipedia.org/wiki?curid=427070", "title": "Vyhlášení nezávislosti Bosny a Hercegoviny", "text": "Vyhlášení nezávislosti Bosny a Hercegoviny\n\nVyhlášení nezávislosti Bosny a Hercegoviny se událo formálně 6. dubna 1992. Předsednictvo republiky tak reagovalo na referendum z přelomu února a března téhož roku, ve kterém se 63,4 % oprávněných voličů, především bosňácké a chorvatské národnosti, vyslovilo pro samostatný stát. \n\nSrbové, kteří již vytvářeli vlastní republiku tento akt neuznali, referenda se neúčastnili a naopak uspořádali vlastní, ve kterém se jasně postavili za setrvání v jugoslávské federaci. Mezinárodní společenství v čele s EU a USA bosenský stát uznalo o den později, tj. 7. dubna 1992. V tomto okamžiku už docházelo k prvním srážkám jak mezi Bosňáky a Chorvaty, tak i mezi Srby a Bosňáky. Proti tomu se vyjádřili občané metropole Sarajeva ještě tentýž den, kteří vyšli do ulic a vyjadřovali svoji nespokojenost s neschopností zajistit i nadále poklidné fungování nově rodícího se státu. 8. dubna vyhlásila Republika srbská na nově vzniklém bosenském státě nezávislost a vláda v Sarajevu vyhlásila výjimečný stav. Válka se tak rozhořela naplno.\n"}
{"id": "427082", "url": "https://cs.wikipedia.org/wiki?curid=427082", "title": "Švédský pravopis", "text": "Švédský pravopis\n\nŠvédský pravopis je soustava pravidel a doporučení pro správné psaní v švédštině. Švédský pravopis je v principu fonologický, zachovává však mnoho historických prvků (např. psaní skupin \"dj, hj, lj\" , různý způsob psaní téže hlásky jako v případě \"sj, sch, sk, stj\" , relativně velké množství výjimek apod.). Používá mnohé spřežky. K zápisu švédštiny se používá latinka, doplněná o 3 dodatečná písmena (Å, Ä, Ö), která se řadí na konec abecedy.\n\nŠvédština používá latinku, rozšířenou o některé další znaky. Písmena \"Q\" a \"W\" používá jen pro některá cizí slova (například \"bowling\"). \"Å\", \"Ä\" a \"Ö\" se považují za samostatná písmena, nikoli jen za znaky s diakritikou. V abecedě se řadí v tomto pořadí za písmeno \"Z\". Písmeno \"W\" bylo do švédské abecedy oficiálně přijato v roce 2006. Do té doby se považovalo za variantu \"V\". Ve slovnících a abecedních seznamech se oba znaky řadily společně, nyní již každý zvlášť. Švédská abeceda má tedy celkem 29 písmen (do roku 2006 28 písmen).\n\nŠvédské samohlásky se podobně jako v češtině liší svojí délkou. Dlouhé samohlásky se vyskytují pouze v přízvučných slabikách (viz Délka hlásek). Na rozdíl od češtiny se u předních samohlásek vyskytují páry se zaokrouhlenou a nezaokrouhlenou výslovností. Švédština má celkem 17 samohláskových fonémů – 9 dlouhých a 8 krátkých, výslovnost krátkého /e/ a /ä/ splývá. Redukovaná výslovnost nepřízvučného /e/ jako je běžná v hovorovém stylu. Ve standardní švédštině se nevyskytují dvojhlásky, výjimečně pouze v přejatých slovech (\"Europa, paus\").\n\nJ se nikdy nezdvojuje, a čte se dlouze (\"böja\" ). M a n na konci slabiky se též nezdvojují, ačkoliv se vysloví dlouze (\"glöm\" , ale \"glömma\" ).\n\nSpecificky švédský je foném , označovaný jako sje. Ve slovnících je často pro zjednodušení přepisován jako (, od českého /š/ se však jeho výslovnost místně značně liší (výslovnost jako české /š/ však není chybou). V různých nářečích se vyslovuje různě a jeho výslovnost kolísá mezi [š] a [ch]. Často za ním můžeme slyšet ještě slabé []. Obecně lze říci, že „temná“ výslovnost blížící se [ch] je typická hlavně pro nářečí na jihu Švédska. Směrem na sever spíše slyšíme [š]. „Temné“ [ch] se spíše vyslovuje hlavně na začátku slov před přízvučnou samohláskou (např. själv). Před nepřízvučnou samohláskou nebo na konci slova je to spíše [š] (např. dusch, kanske).\n\nTzv. tje (do češtiny obvykle přepisované jako je blízké měkkému polskému /ś/ () nebo /ć/ ().\n\nR se obvykle vyslovuje jako v češtině, v některých nářečích na jihu Švédska se vyslovuje hrdelní. Ve slabikách rd , rl , rn , rs a rt se r nevyslovuje, ale ovlivní výslovnost následující souhlásky, která se vysloví se špičkou jazyka obrácenou dozadu a vzhůru (tzv. retroflexní hlásky). Skupina rs zní asi jako české /š/, přesněji tuto hlásku vystihuje polské /sz/. V některých oblastech však k této asimilaci nedochází, obě hlásky se vyslovují zvlášť. Tato výslovnost je též charakteristická pro vysoký styl.\n\nNeznělé explozivy /p, t, k/ se ve většině pozic vyslovují s aspirací (přídechem), tedy .\n\nVe švédštině neexistují hlásky odpovídající českému /č, ď, dž, ch, ň, ř, ť, z, ž/.\n\nVe švédštině se na rozdíl od češtiny rozlišují i souhlásky na dlouhé a krátké. \"Dlouhé souhlásky\" se vyskytují v přízvučných slabikách po samohlásce. Dlouze se vyslovuje souhláska, která je v písmu zdvojená, nebo první ze skupiny souhlásek na konci přízvučné slabiky. Přízvučné slabiky jsou vždy dlouhé. Buď je dlouhá samohláska následována krátkou nebo žádnou souhláskou, nebo po krátké samohlásce následuje dlouhá souhláska. Jiné kombinace nejsou možné. Příklady:\n\n\nNepřízvučné slabiky jsou vždy krátké, tj. obsahují pouze krátké samohlásky i souhlásky.\n\n\n"}
{"id": "427083", "url": "https://cs.wikipedia.org/wiki?curid=427083", "title": "Tenisový míč", "text": "Tenisový míč\n\nTenisový míč či tenisák je vyrobený z pevné gumové duše, která je obalena meltonem a nahuštěná vzduchem. Jen míče značky Tretorn jsou zcela vyplněny pórovitou hmotou. Jedná se o míč určený pro tenis. Povrch je jednobarevný, dříve byl bílý či oranžový. Existují však i míčky vícebarevné, například zeleno-růžové. Barva dnešního míčku závisí na osvětlení a člověku, který se na míček dívá. Někteří ho vidí neonově žlutý, jiní světle zelený a další zeleno-žlutý.\n\nJeho průměr se pohybuje v rozmezí 6,35–6,67 cm, hmotnost je 56,7–58,5 g a odskok činí 135–147 cm po dopadu na pevný podklad z výšky 254 cm. Při zatížení je tolerance přední deformace míče 0,56–0,74 cm a zadní deformace 0,89–1,08 cm.\n\nV profesionálním tenise jsou tenisové míče měněny zpravidla po odehraných devíti hrách, poprvé po zahájení utkání po sedmi hrách, kdy je zohledněno rozehrání. Tiebreak je brán jako jedna hra. Pokud míč během výměny praskne, pak je výměna opakována (nový míč). Pokud se jen sníží vnitřní tlak (je měkký), ale neprasklý, pak nový míč hrán není.\n\nVyřazené (neprasklé) tenisové míče velmi dobře slouží jakožto levná dětská hračka a sportovní potřeba, dají se velice dobře použít například při různých sportovních či terénních hrách v přírodě či na letním dětském táboře. Jejich výhodou je v tomto případě jejich pružnost, malé rozměry vhodné pro dětské ruce i nízká hmotnost.\n\n"}
{"id": "427087", "url": "https://cs.wikipedia.org/wiki?curid=427087", "title": "Melton (tenisový míč)", "text": "Melton (tenisový míč)\n\nMelton je tkanina na povrchu tenisového míče. Obaluje jeho gumové jádro. \n\nTenisový melton je vyroben z podkladové tkaniny zpravidla bavlněné a vlasové vrstvy, která je složena většinou z vlny a polyamidu. Složení vlasové vrstvy ovlivňuje kvalitu míče. Ta je hodnocena množstvím tenisových úderů, které opotřebují tuto vrstvu a způsobí ztrátu hmotnosti míče. \n\nMelton vzniká tkaním, vyčesáváním či vpichovanou technologií, kdy je vlasová vrstva spichována jehlami do podkladu.\n"}
{"id": "427090", "url": "https://cs.wikipedia.org/wiki?curid=427090", "title": "Cvi Laron", "text": "Cvi Laron\n\nCvi Laron ( צבי לרון, často užívaný anglický přepis Zvi Laron, * 1927, Cernăuţi) je izraelský dětský endokrinolog.\n\nNarodil se v tehdejší Bukovině. Své lékařské vzdělání zahájil v Temešváru. Roku 1948 se odstěhoval do právě založeného státu Izrael a své vzdělání ukončil roku 1952 na Hebrejské univerzitě v Jeruzalémě. V letech 1956–1957 pracoval v Massachusetts General Hospital a Harvard Medical School v Bostonu. V letech 1958–1992 byl technickým vedoucím Institutu dětské a dorostové endokrinologie Telavivské univerzity. Roku 1971 byl jmenován profesorem.\n\nRoku 1998 byl jmenován profesorem emeritus dětské endokrinologie na Telavivské univerzitě a ředitelem Výzkumného oddělení endokrinologie a diabetu Schneiderova izraelského dětského zdravotnického centra v Tel Avivu.\n\nPo Cvi Laronovi byla pojmenována vrozená vývojová porucha Laronův syndrom, která u postižených vede k nanismu a jejíž příčinou je nedostatek některých receptorů důležitých pro růst těla.\n\nRoku 1999 získal za svou práci cenu Andrea Prader Award, kterou svým členům uděluje Evropská společnost pro dětskou endokrinologii.\n"}
{"id": "427091", "url": "https://cs.wikipedia.org/wiki?curid=427091", "title": "Twitter", "text": "Twitter\n\nTwitter je poskytovatel sociální sítě a mikroblogu, který umožňuje uživatelům posílat a číst příspěvky zaslané jinými uživateli, známé jako tweety. Překlad výrazu „twitter“ je „cvrlikání“, „švitoření“, „štěbetání“.\n\nTweet je textový příspěvek dlouhý maximálně 280 znaků, který se zobrazuje na uživatelově profilové stránce a na stránkách těch, kteří ho sledují (\"followers\"). Součástí tweetu můžou být kromě textu také obrázky, videa nebo odkazy. Twitter také podporuje sdílení živého vysílání prostřednictvím své sesterské služby Periscope. Přispěvatelé mohou omezit doručování příspěvků pouze na okruh určitých účtů nebo povolit přístup k příspěvkům komukoliv (výchozí nastavení). Uživatelé zasílají nebo dostávají tweety přes stránku Twitteru, pomocí krátkých textových zpráv (SMS) nebo externích aplikací. Služba je na Internetu zdarma, ale zasílání SMS zpráv je za běžný poplatek poskytovatele telefonních služeb.\n\nOd založení v roce 2006 Jackem Dorsey Twitter získal velký význam a popularitu na celém světě. Často se o něm mluví jako o „SMS internetu“ díky tomu, že stránky poskytují dobrou funkčnost (díky svému rozhraní pro programování aplikací – API) pro další desktopové, mobilní a webové aplikace, které mohou odesílat a přijímat krátké textové zprávy. Tyto aplikace často zastiňují samotnou službu Twitter.\n\nK roku 2011 měl Twitter 200 milionů uživatelů, z nichž se za měsíc připojila alespoň polovina z nich. Každý den se na Twitter přihlásí 50 milionů uživatelů. Odhaduje se, že přibližně desetinu uživatelů představuje internetový bot. Ti denně napsali kolem 250 milionů tweetů.\n\nOd 6. srpna 2012 byl Twitter dostupný i v češtině, nejdříve v beta verzi. Nyní už je samozřejmě v plné české jazykové lokalizaci.\n\nV září 2017 Twitter na vybraných uživatelích začal testovat zvýšení délky zprávy ze 140 znaků na dvojnásobek.<ref name=\"objevit.cz/vic-prostoru-k-vyjadreni-twitter-zdvojnasobi-limit-poctu-znaku-na-zpravu-t231116\"></ref> Ke zdvojnásobení počtu na 280 znaků došlo v listopadu 2017, s výjimkou japonštiny, čínštiny a korejštiny.\n\nV únoru 2018 Twitter představil změny pravidel, které reagovaly na výhrady EU ohledně jeho zodpovědnosti za správu obsahu a na požadavek sladit své uživatelské podmínky s evropskou právní úpravou o ochraně spotřebitelů.<ref name=\"tyden.cz/rubriky/byznys/cesko/jourova-facebook-a-twitter-museji-v-ochrane-spotrebitelu-pridat_467665\"></ref> Podle Evropské komise ale změny pravidel Twitteru řešily důležité otázky pouze částečně a nedostatky neodstraňovaly.\n\nHashtag je slovo anebo fráze, která začíná # (dvojkřížkem). Twitter (ale také např. Google+) na hashtag zareaguje a promění jej v odkaz, přes který je možné najít další stejné hashtagy. Pomocí hashtagů je možné dohledat různé trendy (nový film, album, důležitá událost, svátky atd.) anebo označit význam příspěvků (sarkasmus, morální povzbuzení, hněv). Hashtag byl American Dialect Society vyhlášen slovem roku 2012.\n\nPříklady:\n\nSeznam nejvíce sledovaných účtů, s nejvyšším počtem sledujících (followerů), k 28. lednu 2019:\n\n\nNejstarších 14 účtů bylo aktivováno 21. března 2006, a to včetně \"@jack\" (Jack Dorsey), \"@biz\" (Biz Stone) a \"@noah\" (Noah Glass). V době vzniku všechny účty patřily zaměstnancům Twitteru.\n\nNejdiskutovanějším tématem se stal hashtag \"#ALDubEBTamangPanahon\" z 24. října 2015 od fiktivní zamilované dvojice AlDub se 41 miliony komentáři (tweety), k části představení „Kalyeserye“ v rámci speciálního koncertu televizní show \"Eat Bulaga\", vysílané na Filipínách. Koncert nazvaný \"Eat Bulaga: Sa Tamang Panahon\" proběhl ve Philippine Arena a navštívilo jej přes 55 tisíc fanoušků.\n\nNejdiskutovanější sportovní událostí bylo s 35,6 miliony tweety semifinále Mistrovství světa ve fotbale 2014 mezi Brazílií a Německem, jež se odehrálo 8. července 2014.\n\nPodle Guinnessovy knihy rekordů získal jeden milion sledujících nejrychleji herec Robert Downey Jr., když mu na to v dubnu 2014 stačilo 23 hodin a 22 minut.\n\nAmerický prezident Donald Trump využívá soukromý twitterový účet \"@realDonaldTrump\" jako častý prostředek komunikace k vyjádření svých pocitů a politických názorů, tak i k oficiálním oznámením (například ke jmenování šéfa Fedu), přestože existuje oficiální prezidentský účet \"@POTUS\". Trump si jej zřídil v březnu 2009. Do května 2018 napsal přes 37 tisíc tvítů a připojilo se k němu 51,47 milionů sledujících. Tvíty se staly zdrojem zpráv, z nichž vycházejí oficiální, státní i komerční média. Tím dochází k suplování tradičních krátkých projevů/oznámení, navíc prostřednictvím komerčního subjektu, přičemž tato praktika je nová jak oproti jeho předchůdci Obamovi, tak jiným státníkům. Zajímavým faktem se stal i noční čas tvítování, když značná část příspěvků byla napsána mezi třetí a čtvrtou hodinou ranní. Také blokování jiných uživatelů z účtu přerostlo v některých případech v civilně právní spor týkající se svobody projevu. Vybrané dvojice Trumpových názorově protichůdných tvítů některé firmy tisknou na pantofle (anglicky \"flip-flops\" – označuje jak žabky, tak obrat v názoru). \n\nJeden z končících zaměstnanců Twitteru smazal během svého posledního pracovního dne 2. listopadu 2017 Trumpův účet (\"@realDonaldTrump\") přibližně na 11 minut.\n\nBezpečnost osobních údajů na Twitteru (i pokud člověk není uživatelem) je neustále problematická.\n\n\n"}
{"id": "427092", "url": "https://cs.wikipedia.org/wiki?curid=427092", "title": "Tapejaridae", "text": "Tapejaridae\n\nTapejaridae (z indiánského jazyka Tupi = \"staré bytosti\") byla čeleď pterodaktyloidních ptakoještěrů, žijících v období spodní křídy na území dnešní Brazílie a Číny. Jejich vývojový původ sahá geograficky nejspíše do Asie.\n\nTapejaridé jsou obvykle řazeni do dvou podčeledí - Tapejarinae (rody \"Huaxiapterus\", \"Sinopterus\", \"Tapejara\" a \"Tupandactylus\") a Thalassodrominae (\"Thalassodromeus\" a \"Tupuxuara\"). Některé novější kladistické analýzy však toto rozdělení nepodporují. Příbuznost tapejaridů s ostatními azhdarchoidy není dosud uspokojivě nevyjasněná.\n\n"}
{"id": "427093", "url": "https://cs.wikipedia.org/wiki?curid=427093", "title": "Pomlčka", "text": "Pomlčka\n\nPomlčka (–) je interpunkční znaménko, znak vodorovné čáry, které vyznačuje přestávku v řeči, odděluje části projevu (ve větě i mezi větami). Znak může mít různou šířku. V českých textech se zpravidla pomlčka na obou stranách od okolního textu odděluje mezerami stejně jako samostatné slovo.\n\nOdlišnou funkci mají podobné (a často ztotožňované) znaky\n\nV tištěných typech písma se obvykle rozlišují dva či více typů pomlček podle její šířky: krátká a dlouhá. Obě se odlišují od podobného spojovníku.\nNejběžnější je tzv. půlčtverčíková čili krátká pomlčka v šířce přibližně písmene \"n\", tedy půl čtverčíku, půl výšky velkých znaků bez diakritiky, která se na běžných klávesnicích počítače nevyskytuje. Její znak Unicode je \"U+2013\".\nV některých jazycích, např. v angličtině, se od krátké pomlčky (\"en dash\", \"tiret\", má šířku písmene \"N\") odlišuje čtverčíková neboli dlouhá pomlčka (\"em dash\", má šířku písmene \"M\"; U+2014). V češtině se dlouhá pomlčka používá méně často, např. v beletrii pro zvýraznění členění textu.\nNa klasických psacích strojích a při ručním psaní se obvykle pro všechny druhy pomlček používá stejný znak i klávesa jako pro spojovník. Některá tisková písma však ani neobsahují více druhů pomlček a případně ani oddělené znaky pro pomlčku a spojovník.\n\nPůlčtverčíková pomlčka obklopená mezerami se používá v zásadě tam, kde se historicky používala čtverčíková pomlčka:\n\nBez mezer se používá, pokud odděluje dva či více jmenných či číselných prvků v označení rozmezí, trasy, vzájemného vztahu, vzdálenosti, souboje atd. Nahrazuje tak spojovník, ale vyznačuje volnější vazbu její větší šířkou: \"rychlík Praha–Brno, utkání Sparta–Slávie, Karel IV. (1316–1378), 1.–3. 5.\" (pouze však pokud je stejný měsíc, jinak s mezerami). Mezery se ale vkládají, pokud je alespoň jeden z výrazů víceslovný: \"rychlík České Budějovice – Ústí nad Labem\".\n\nNěkdy se chybně používá (i bez mezer) ve významu předložky \"do\" po použití předložky \"od\" (např. \"od 7 – 15 hodin\" namísto správného \"od 7 do 15 hodin\").\n\nV adjektivním tvaru se pomlčka mění v užší spojovník (\"utkání Česko–Slovensko\", ale \"česko-slovenské utkání\"). Také pro označení úzkého spojení dvou prvků (Frýdek-Místek, Rakousko-Uhersko, Anežka Hodinová-Spurná, Bratislava-Vajnory) se správně používá spojovník, nikoliv pomlčka.\n\nV některých méně obvyklých typech případů může být volba znaménka neustálená, sporná nebo může být použitelných více možností, např.\n\nPři běžném českém rozložení kláves na počítačových klávesnicích se pomlčka nevyskytuje a nahrazuje se spojovníkem.\n\nK zápisu pomlčky je ale v mnoha programech možné využít klávesové zkratky, případně jsou k dispozici v rámci nabídky speciálních znaků podle operačního systému.\n\nNa většině počítačů s Microsoft Windows je možno pomlčku zadat podržením a zápisu číselného kódu znaku:\n\nJelikož má krátká pomlčka v Unicode přiřazeno číslo 2013 a dlouhá pomlčka 2014, tak se na počítačích s operačním systémem Linux vloží po zmáčknutím dohromady tří kláves  +  a klávesy a následným naťukáním čísla a a stisku mezerníku:\nTaké je možné využít klávesy Compose, v kombinaci (dvakrát spojovník a tečka) pro krátkou pomlčku a (třikrát spojovník) pro dlouhou pomlčku.\n\nNa počítačích Apple Macintosh se pak stlačí zároveň tlačítko Option a spojovník .\nV některých textových editorech se \"krátká pomlčka\" zapíše jako zdvojený spojovník () a editor ji zamění za pomlčku.\n\nObdobně některé programy \"jednoduchý spojovník\" obklopený mezerami změní na pomlčku automaticky.\n\nNezlomitelná pomlčka čili tvrdá pomlčka je další speciální typografický znak (Unicode U+2011). Za normální pomlčkou následuje, je-li na konci řádku, odřádkování. Nezlomitelná pomlčka oproti běžné způsobí, že se za ní řádek nezlomí a část před ní i za ní se chová jako jediné slovo – řádek se láme před ním nebo za ním. Ve značkovacích jazycích se zapisuje entitou &#8209;.\n\nObdobně jako u pomlček existují různé varianty mezer – nejen běžná, standardní mezera, ale také nezlomitelná mezera a její úzká varianta.\n\nPomlčka se liší od spojovníku „-“ (Unicode U+002D, případně U+2010), který spojuje především dvě slova nebo dvě části slova v jeden celek a vkládá se bez mezer.\n\nSpojovník se používá také jako rozdělovací znaménko při dělení slov na konci řádku.\nV matematickém zápisu se znak mínus (U+2212): „−“, podobný pomlčce, užívá pro operaci odčítání, kdy se odděluje mezerami, nebo se (bez mezery) používá k označení záporného čísla připojením před číslo bez mezery. Z typografického hlediska se od pomlčky liší, pomlčka stojí poněkud níže, znak minus by měl stát výš: stejně vysoko (a se stejnou délkou) jako vodorovná čárka u znaku plus.\n\nPodle ČSN 01 6910 se v korespondenci značka minus nahrazuje klasickou pomlčkou.\n\nSrovnání pomlček a podobných znaků: „ + − – — ― - “ tj. plus, mínus, pomlčka (krátká, běžná, n-pomlčka), dlouhá pomlčka (m-pomlčka), vodorovná čára a spojovník.\n\n\n"}
{"id": "427099", "url": "https://cs.wikipedia.org/wiki?curid=427099", "title": "Bezprizornost", "text": "Bezprizornost\n\nBezprizornost je situace, kterou vyjadřuje adjektivum bezprizorný, též bezprizorní (z rus. беспризорный, bez dohledu), znamenající ve zpodstatnělém použití původně dítě, které žije bez rodičů a rodiny jako bezdomovec, obvykle ve velkých městech. V přeneseném smyslu se v češtině toto adjektivum používá i pro jiné osoby a věci, o něž se nikdo nestará.\n\nSlovo bylo do češtiny převzato z ruštiny (бес = bez, призор = dohled, dozor). Do češtiny slovo „bezprizorný“ zavedl novinář a překladatel z ruštiny Vincenc Červinka.\n\nASCS, SSČ a SSJČ jej uvádějí ve dvou variantách, variantu bezprizorný uvádějí jako první, SSJČ označuje variantu bezprizorní jako řidší. Český etymologický slovník Jiřího Rejzka uvádí jako základní variantu tvar bezprizorní a ve výkladu zmiňuje „dříve častěji bezprizorný“.\n\nV přeneseném smyslu se užívá například pro opuštěná domácí zvířata, bezdomovce či uprchlíky, software či weby, území a stavby, zavazadla, myšlenky, projekty atd.\n\nMinisterstvo financí v oficiální zprávě psalo v roce 2017 o bezprizorních nemovitostech („Zjistili jsme, že desítky tisíc nemovitostí jsou zapsány na neexistující státní subjekty nebo subjekty v konkurzu či likvidaci. Tento nepřijatelný stav jsme začali okamžitě řešit. Ve velmi krátkém čase jsme dokázali snížit počet bezprizorních nemovitostí o více než 26 procent a počet bezprizorních subjektů klesl dokonce o třetinu (…),“ řekla generální ředitelka ÚZSVM Kateřina Arajmu.“) a bezprizorních subjektech („Podařilo se snížit počet bezprizorních subjektů z 1381 na 920, tj. o 461 subjektů (33,3%). Z toho: subjekty zaniklé a nedohledané sníženy z 1 287 na 847, tj. o 440 (34,2 %), subjekty v likvidaci a konkurzu sníženy z 94 na 73, tj. o 21 (22,3 %).“)\n\nSlovo mnohdy dostává širší společenský a psychologický kontext, jako výraz pro společenskou a hodnotovou odcizenost a nezakotvenost:\n\n„Navzdory rafinovaným společenským vazbám zůstáváme bezprizorní. (…) Bezprizorní lidé jsou poznamenáni poznáním, že všechno kolem nich je provizorní. (…) Bezprizorní lidé hledají i jiné formy sounáležitosti. Například v nákupech, nebo třeba v cestování, v souznění s přírodou, v mudrosloví, ve fundamentalismu, v nacionalismu, ve velkých osobních výkonech, ve virtuální realitě, v hrách nebo v drogách. (…) Pochopit hloubku současné bezprizornosti znamená pochopit současné duševní obtíže moderního člověka. “\n\nVáclav Cílek pod titulkem bezprizornosti popisuje „individualismus, tedy nevyváženou péči o sebe samotného bez většího ohledu na okolí“ a trend krátkodobých a částečných pracovních úvazků, „nestandardního pracovního zařazení“, který považuje spolu s erozí dosavadních systémů sociální péče za charakteristiku čtvrté průmyslové revoluce (4IR).\n\n„Děti ulice“, které ztratily rodiče a domov, žijí v různých úkrytech a živí se žebráním nebo drobnými krádežemi, se ve větších lidských společnostech vyskytovaly vždycky, zejména ve městech. Jejich počet prudce vzrůstá po válkách a velkých revolucích, ale také v obdobích krize. V moderních masových společnostech, kde se uvolnily širší příbuzenské vztahy, nemá dítě často nikoho, kdo by se o ně mohl postarat. Po jisté době \"bezprizorného\" života, kdy se děti musí živit například kapsářstvím, se navíc musí naučit skrývat a vyhýbat se dospělým lidem vůbec. Bezprizorné děti často tvoří menší gangy, podílejí se na prostituci, prodeji drog a podobně.\n\nNejstarší zmínky o tlupách „dětí ulice“ jsou z pozdně římské doby, v pamětech a románech se o potulném životě dětí lze dočíst zejména po válkách. V 19. století popisoval jejich osudy například Charles Dickens (\"Oliver Twist\") nebo Victor Hugo (\"Bídníci\").\nPočet osamělých dětí po ruské revoluci dosahoval počtu 2 až 7 milionů a tím se stal předmětem veřejné diskuse a pozornosti. Dnes žije po světě podle velmi neurčitých odhadů UNESCO asi 100 milionů dětí na ulicích a ve slumech, zejména v Indii, v Brazílii a v afrických zemích. V USA se počet dětí ulice odhaduje na 1,3 milionu, v Německu na 20 tisíc.\n\n\n"}
{"id": "427100", "url": "https://cs.wikipedia.org/wiki?curid=427100", "title": "AN", "text": "AN\n\nSpojení písmen A a N může mít různé významy:\n\n\n\n"}
{"id": "427103", "url": "https://cs.wikipedia.org/wiki?curid=427103", "title": "Broskvová válka", "text": "Broskvová válka\n\nBroskvová (či broskvoňová) válka byla válka mezi nizozemskými osadníky na dolním toku Hudsonu a Long Islandu (Nové Nizozemí) a okolními algonkinskými Indiány, k níž došlo v roce 1655 a doznívala v letech následujících.\n\nNizozemci se do oblasti severovýchodu Severní Ameriky dostali na začátku 17. století (Henry Hudson) a prakticky záhy navázali kontakt s Indiány. Jejich vztahy se zprvu odehrávaly na obchodní bázi, ale ve 20. letech 17. století začali Nizozemci kolonizovat oblast dolního toku řeky Hudson a založili kolonii Nové Nizozemí. Hlavním městem se stal Nový Amsterdam. Vztahy s domorodci byly zprvu dobré. Nizozemci se snažili o striktně neutrální postoj v konfliktech mezi jednotlivými indiánskými kmeny a zaměřovali se na obchod s kožešinami, za něž domorodcům nabízeli evropské oblečení, látky, ozdoby, zbraně, nástroje, alkohol a wampumy. Nizozemci se zde dostávali do kontaktu s Indiány mnoha různých kmenů či spíše skupin a komunit. Na severu se jednalo o Mohawky, Mohykány (Mahican), Oneidy a Onondagy. Na středním toku řeky Hudson šlo o skupiny zvané Esopové (Esopus) a Catskillové, na jihu pak o skupinu kmenů občas nazývanou jako Munsee: Wappingery, Raritany, Hackensacky, Wecquaesgeeky, Rockawaye aj. Jak kolonizace postupovala, vztahy s Indiány se začaly zhoršovat a to především na jihu kolonie. V severní části (oblast dnešního města Albany) udržovali Nizozemci s Irokézi velmi dobré vztahy prakticky po celou dobu kolonizace. Na začátku 40. let 17. století se situace na dolním toku Hudsonu vyhrotila natolik, že vypukl otevřený konflikt, který se obvykle nazývá Kieftova válka, podle tehdejšího guvernéra kolonie. Válka byla velmi krvavá a skončila v roce 1645 nepřesvědčivým vítězstvím nizozemských kolonistů, kterým pomohli i Angličané.\n\nDalších deset let trval ve vztazích kolonistů a Indiánů mír, ale napětí bylo zřejmé. Indiáni často napadali dobytek kolonistů a došlo i k mnoha vraždám. Například v roce 1652 zavraždili Indiáni jen na Manhattanu 4 nizozemské osadníky, za což guvernér Peter Stuyvesant marně požadoval satisfakci od místních domorodců. Velkými problémy vzájemného soužití se stalo získávání půdy a prodej alkoholu. Indiáni postupně zjišťovali, že prodávají své území osadníkům hluboko pod cenou a požadovali náhradu. Nizozemci se to snažili řešit tím, že zakazovali volný prodej a veškeré transakce se měly odehrávat jen se souhlasem úřadů. Staré křivdy se tím však nezhojily. Úřady se rovněž snažily regulovat prodej alkoholu Indiánům. Pro Indiány se alkohol stal jedním z nejžádanějších evropských artiklů a problém jeho prodeje řešily prakticky všechny kolonie v Severní Americe. Alkoholem posilnění domorodci vyvolávali časté půtky, rvačky a často se dopouštěli i vražd jak na svých soukmenovcích, tak na kolonistech. Ačkoli úřady prodej alkoholu Indiánům pod vysokou pokutou zakázaly, poptávka ze strany konzumentů byla tak vysoká, že černý obchod jen kvetl a incidenty se množily.\n\nKoncem léta roku 1655 zabil osadník Hendrick van Dyck indiánskou ženu, která ukradla v jeho sadu na Manhattanu broskev. Příbuzní ženy se chtěli pomstít, zformovali odvetnou výpravu a při hledání viníka se dostali do konfliktu s ostatními osadníky. To bylo údajnou příčinou války, která se díky tomu nazývá broskvová. Ve skutečnosti to velmi pravděpodobně bylo jinak. Existují dvě teorie, proč k válce došlo. První verze uvádí, že některé místní kmeny byly spojenci a hlavně obchodními partnery Švédů (kolonie Nové Švédsko), proti nimž guvernér Stuyvesant právě vedl výpravu. Indiáni využili nepřítomnosti koloniálního vojska a napadli oslabené osady. Druhá verze, které věřil samotný Stuyvesant, tvrdí, že Indiáni se vylodili u Nového Amsterodamu za účelem válečné výpravy proti kmenům na Long Islandu. Vystrašení osadníci však začali na domorodce pálit a následná šarvátka se změnila ve válku. \n\nKaždopádně před úsvitem 15. září 1655 napadlo více než 500 indiánských válečníků hlavní město Nového Nizozemí Nový Amsterodam. Během následujících několika dní zaútočili i na další osady v Pavonii a Staten Islandu. Výsledkem bylo nejméně 50 mrtvých kolonistů, dalších asi 100 bylo zajato a uneseno a 200 přišlo o veškerý svůj majetek. Indiáni navíc pobili mnoho stovek kusů dobytka. Útočníky byli domorodci z kmenů Esopus, Wappinger, Hackensack aj. Kolonisté okamžitě povolali zpět Stuyvesanta a vojáky. Prakticky záhy došlo k vyjednávání. Nizozemci se snažili získat zpět zajatce. V říjnu 1655 byla část zajatců vyměněna za střelný prach a olovo, část si Indiáni odvedli na své území. Válka poté vyzněla do ztracena. Ani jedna ze stran nepodnikla žádné ofenzívní akce. Došlo k uzavření několika smluv. Většina zbývajících zajatců byla propuštěna v letech 1656-1657.\n\nAčkoli Indiáni už nikdy neohrozili Nový Amsterodam, Nizozemci se snažili vyřešit problém případného dalšího indiánského útoku. V kolonii se mělo usadit nejméně 3 000 vojáků, kteří by ji chránili (nedošlo k tomu). Prodej zbraní Indiánům soukromými osobami byl přísně zakázán (porušováno). Stuyvesant se pokusil vyjednat s Novou Anglií protiindiánský pakt (nepovedlo se). Vztahy s Indiány na jihu se nicméně podařilo stabilizovat, ale na středním toku Hudsonu se schylovalo k další válce, tentokrát s kmenem Esopus (Esopské války). Konečná rána pro Nové Nizozemí však přišla odjinud. V roce 1664 kolonii obsadili Angličané a přejmenovali ji na New York. Ačkoli ji Nizozemci nakrátko získali zpět, od roku 1674 přešla natrvalo do anglických rukou.\n\n"}
{"id": "427106", "url": "https://cs.wikipedia.org/wiki?curid=427106", "title": "Pěnice pokřovní", "text": "Pěnice pokřovní\n\nPěnice pokřovní (\"Sylvia curruca\") je malý zpěvný pták z čeledi pěnicovitých (Sylviidae).\n\nNejmenší hnízdící druh pěnice v Česku, dorůstá délky 13–14 cm, v rozpětí křídel měří 17–20 cm a váží 12–16 g. Svrchní část těla je šedohnědá, hlava a zátylek šedý, hrdlo bílé a spodina těla špinavě bílá. Končetiny má tmavé a oči hnědé. Obě pohlaví jsou zbarvena stejně.\n\nVábí krátkým „tet“, varování zní jako „terrrtek“. Zpěv tvoří výrazné „lylylylyl“ předcházené jemným švitořením.\n\nJe běžná ve většině Evropy kromě Španělska, západní Francie, části Britských ostrovů, Islandu, severní Skandinávie a většiny Itálie; zasahuje na území západní a střední Asie. Je tažným druhem se zimovišti v západní Africe a jižní Asii, který se na svá hnízdiště navrací v dubnu až říjnu. Žije na okrajích lesů, v křovinách a lesících v otevřené krajině, v parcích a zahradách.\n\nV České republice hnízdí v počtu 50 000–100 000 párů od nížin až po 1600 m n. m. Populační trend na českém území je mírný vzestup.\n\nPěnice pokřovní se živí pavouky, hmyzem, jeho larvami a bobulemi. Žije velmi skrytě. Pohlavně dospívá ve věku jednoho roku. Ve střední Evropě hnízdí 1× ročně od dubna do srpna. Hnízdo z trávy a kořínků staví obvykle dobře skryté nízko nad zemí v hustých keřích nebo na jehličnatých stromcích. V jedné snůšce bývá 3–5 světlých, 17,0 × 12,7 mm velkých vajec s hnědým skvrněním, na jejichž 11denní až 13denní inkubaci se střídavě podílejí oba rodiče. Mláďata se líhnou neopeřená, slepá, a tudíž na rodičích zcela závislá. Hnízdo opouštějí po 11–14 dnech.\n\nPěnice pokřovní byla popsána Carlem Linném v roce 1748 pod názvem \"Motacilla curruca\". Systematika druhu je však nejasná a počet poddruhů neustálený. Obecně bývají přijímány dva: \"Sylvia curruca curruca\" vyskytující se v západní části areálu rozšíření a \"Sylvia curruca blythi\", který se vyskytuje v části východní a oproti nominálnímu poddruhu má poněkud světlejší zbarvení hlavy.\n\n"}
{"id": "427107", "url": "https://cs.wikipedia.org/wiki?curid=427107", "title": "Tenisová raketa", "text": "Tenisová raketa\n\nTenisová raketa je sportovní náčiní tenisty. Tvoří ji výplet ze strun a rám, který je složený z držadla, krčku a hlavy.\n\nDržadlo (grip) má tvar osmihranu a je ovinuto kůží, na kterou lze přiložit další vrstvy protiskluzných povrchů. Takzvaných omotávek. Základní kůže se však dnes ve většině případů nahrazuje syntetickými materiály.\n\nHlava rámu je elipsovitého tvaru s úderovou plochou, kterou vytváří struny výpletu. Povrch výpletu je jednotný a hustota strun ve střední části nesmí být nižší než na ostatní ploše. Maximální plocha výpletu je limitována na délku menší než 39,37 cm a šířku menší než 29,21 cm.\n\n\nCelková délka rámu včetně držadla musí být kratší než 73,66 cm a celková šířka pak kratší než 31,75 cm. Standardní délka rakety se pohybuje v rozmezí 63-69 cm a hmotnost činí cca 250-320 gramů.\n\nTradiční rám byl tvořen dřevem. Od počátku 60. let 20. století se začaly používat kovové rámy a později rámy z plastických hmot. Nyní rakety bývají vyráběny z karbonových vláken, skelných vláken, titanu nebo keramických materiálů.\n\nV sezóně 1976/1977 došlo k rozšíření tzv. \"dvojitých výpletů\", které významně zvýšily rotaci míčů. Ovšem 1. října 1977 Mezinárodní tenisová federace tyto výplety zakázala.\n\nMezi výrobce tenisových raket patří např. firmy Wilson Sporting Goods (USA), Prince Sports (USA), Völkl (Německo), Yonex (Japonsko), Fischer (Rakousko), Babolat (Francie), Tecnifibre (Francie), Dunlop Sport (Velká Británie), Slazenger (Velká Británie), Head, Wish, Pacific.\n\nV minulosti pak firma Spalding (USA) nebo Lacoste (Francie).\n\n"}
{"id": "427111", "url": "https://cs.wikipedia.org/wiki?curid=427111", "title": "František II. Neapolsko-Sicilský", "text": "František II. Neapolsko-Sicilský\n\nFrantišek II. Neapolsko-Sicilský (16. ledna 1836 Neapol – 27. prosince 1894 Arco) náležel k neapolsko-sicilské větvi Bourbonů a byl posledním králem Království obojí Sicílie.\n\nByl jediným dítětem narozeným z prvního manželství neapolsko-sicilského krále Ferdinanda II. s Marií Kristýnou Savojskou, která zemřela krátce po porodu. Za necelý rok se jeho otec oženil znovu a Františkovou náhradní matkou se stala Marie Tereza Habsburská.\n\nDne 3. února 1859 se v Bari oženil se sestrou rakouské císařovny Alžběty, Marií. Manželství nebylo ihned konzumováno, protože František trpěl fimózou a následně podstoupil nutnou operaci. Jediná dcera Marie Pia se pak narodila až po desetiletém manželství.\n\nDne 22. května 1859 zemřel v Casertě jeho otec a František usedl na trůn jako poslední král obojí Sicílie. Politická situace v zemi nebyla příznivá, protože lid volal po sjednocení Itálie a odchodu Bourbonů. Do čela povstání se postavil Giuseppe Garibaldi, který v květnu roku 1860 přistál v sicilské Marsale, po třídenní bitvě dobyl Palermo a přinutil Františka ke kapitulaci. Z pověření sardinského krále Viktora Emanuela II. (1820–1878) se prohlásil sicilským diktátorem. Následně pokračoval v \"osvobozování\" pevninské části království a v listopadu téhož roku obsadil Neapol. František s rodinou opustil sídelní město a uchýlili se do pevnosti Gaeta, asi 80 km Neapole.\n"}
{"id": "427116", "url": "https://cs.wikipedia.org/wiki?curid=427116", "title": "José Carreras", "text": "José Carreras\n\nJosep Carreras (* 5. prosince 1946 v Barceloně, Katalánsko, Španělsko), známější jako José Carreras, je známý španělský operní pěvec-tenorista, proslavený svými interpretacemi děl Giuseppe Verdiho a Giacoma Pucciniho. Slávu získal díky své účasti mezi \"Los Tres Tenores\" (\"Tři tenoři\") společně s Plácidem Domingem a Lucianem Pavarottim.\n\nJosé Carreras projevoval své hudební nadání od dětství. V osmi letech měl své první veřejné vystoupení s árií La donna è mobile ve španělském rozhlase. V jedenácti letech se objevil poprvé v barcelonském \"Liceu\" jako mladý soprán v roli vypravěče v opeře Manuela de Fally \"El retablo de Maese Pedro\" a v malé roli v druhém dějství opery \"Bohéma\".\n\nBěhem dospívání Carreras studoval na barcelonské konzervatoři \"Conservatorio Superior de Música del Liceo\". Debutoval v roce 1970 v Barceloně jako Ismael ve Verdiho opeře \"Nabucco\" a v opeře \"Norma\"; zde upoutal pozornost protagonistky, slavné sopranistky Montserrat Caballé, která ho pozvala k účasti na představení opery \"Lucrezia Borgia\" – to byl první velký Carrerasuv úspěch. Znovu s Caballé zpíval v roce 1971 v opeře Marie Stuartovna v Londýně. Oba zpěváci se setkali v představeních mnoha dalších oper.\n\nV roce 1972 vystoupil v USA v roli Pinkertona v opeře \"Madame Butterfly\". V roce 1973 pak v Londýně a v roce 1974 ve Vídni v opeře \"La Traviata\". V 28 letech již Carreras zpíval v 24 operách. v roce 1978 zpíval \"Dona Carlose\" ve stejnojmenné opeře na festivalu v Salzburgu s dirigentem Herbertem von Karajanem.\n\nV roce 1984 přijal \"Medalla d'Or de la Generalitat de Catalunya (Zlatá medaile katalánské vlády)\". V roce 1986 vystoupil jako herec v roli tenora Juliána Gayarra ve filmu \"Romanza final (Gayarre)\", který režíroval José María Forqué.\n\nV roce 1987, na vrcholu kariéry, mu byla diagnostikována leukémie; lékaři mu dávali jen malou šanci na vyléčení a přežití. Po tvrdé léčbě (včetně radioterapie, chemoterapie a autotransplantace kostní dřeně, se mohl Carreras opět vrátit na svou profesionální uměleckou dráhu. V roce 1988 založil \"Fundación Josep Carreras contra la leucemia (Nadace José Carrerase proti leukemii)\", která ekonomicky podporuje výzkum leukémie a která udržuje banku dárců kostní dřeně.\nV roce 1990 má José Carreras mezinárodní debut v Caracallových lázních společně s Plácidem Domingem a Lucianem Pavarottim.\n\nV roce 1991 byl vyznamenán cenou \"Premio Príncipe de Asturias de las Artes\". 13. září 2002 slavnostně otevřel v městě San Juan de Alicante náměstí na počest aktivit realizovaných v boji proti leukémii. 22. září 2006 slavnostně otevřel v městě Fuenlabrada divadlo, které nese jeho jméno. 17. června 2008 oslavil vystoupením v \"Teatre del Liceu\" v Barceloně padesát let od svého debutu na tomto jevišti.\n\nJosé Carreras nahrál především pro Philips Classics řadu oper: Nápoj lásky\",\" Lucie z Lammermooru\",\" \"La Juive, Tosca, Bohéma, Samson a Dalila,\" Maškarní ples\", Bitva u Legnana, Korzár, Jeden den králem,\" Stiffelio a Trubadúr.\nCelkově existuje více než 120 oficiálních nahrávek včetně kompletních oper, kromě toho lidové písně, vánoční koledy, populární písně, sakrální hudba, muzikály Lloyda Webbera, tanga, mše, oratoria; tyto nahrávky jsou nejen ve španělštině, ale i v katalánštině, angličtině, italštině, němčině, francouzštině, portugalštině a dokonce i v čínštině, korejštině atd.\n\n\n\n"}
{"id": "427125", "url": "https://cs.wikipedia.org/wiki?curid=427125", "title": "Roland Garros", "text": "Roland Garros\n\nRoland Garros (6. října 1888 Saint-Denis, Réunion – 5. října 1918) byl francouzský letec a stíhací pilot v první světové válce.\n\nNarodil se v Saint-Denis na Réunionu rodičům pocházejícím z rodin s dlouhou historií na ostrově. Rodina ze strany otce byla původem z Toulouse a ze strany matky z Lorientu. Když byly malému Rolandovi čtyři roky, rozhodl se jeho otec Georges Garos přesídlit do Saigonu, kde si otevřel advokátní kancelář. Matka učila malého Rolanda základnímu vzdělání, v roce 1900 se ale rozhodli vyslat syna z důvodu absence střední školy v zemi studovat do Paříže.\n\nCesta ze Saigonu do Marseille trvala v té době 10 měsíců. Po dojezdu do Paříže a zápisu do lycea onemocněl těžkým zápalem plic. Z tohoto důvodu ho poslali do sportovního centra lycea, kde se rychle zotavil a stal se velmi dobrým v několika sportovních odvětvích. V roce 1906 se stal meziškolním šampionem v cyklistice, byl při vítězství fotbalového klubu lycea v Nice.\n\nPoté studoval vysokou ekonomickou školu (HEC Paris), kterou ukončil v roce 1908 a která nyní nese jeho jméno. Zapsal se do pařížského sportovního klubu \"Stade français\", kde hrál rugby a amatérsky tenis. Po studiích začal pracovat pro firmu \"Automobiles Grégoire\". Stejně jako financím se rychle naučil automechanice a začal se věnovat automobilovému sportu. Otec chtěl, aby Roland byl advokátem, a proto mu přestal dávat peníze. Díky podpoře otce svého spolužáka si ale v 21 letech otevřel svůj obchod \"Roland Garros automobiles – voiturettes de sport\".\n\nLeteckou kariéru započal v roce 1909 na letadle Demoiselle navrženém Albertem Santos-Dumontem, neboť v té době si ještě nemohl dovolit koupit drahý Blériot. Naučil se létat, pilotní oprávnění č. 179 získal 19. července 1910.\n\nNeměl nalétány ani tři hodiny, když ho americký průmyslník Hart O. Berg pozval na slavnosti na závodišti Belmond Park v New Yorku. V hotelu Astor, kde bydlel, se seznámil s Johnem Moisantem, který se svým leteckým představením objížděl celé Spojené státy a nabídl Garrosovi účast na těchto představeních. Ten to nadšeně přijal, neboť tak mohl trávit ve vzduchu mnoho času, zlepšit se v létání a procestovat velkou část USA; dostal se také do Mexika a na Kubu.\n\nV roce 1911 absolvoval Garros let s jednoplošníkem Blériot, s tímto letounem se poté zúčastnil několika evropských leteckých závodů. Již v květnu 1911 se přihlašuje na letecký závod Paříž-Madrid, pořádaný listem Le Petit Parisien, s hlavní výhrou 100 000 franků. Start závodu byl stanoven na 21. května a jeho trasa byla tozdělena do tří etap. Paříž-Angoulême (400 km), Angoulême-San Sebastián (355 km) a San Sebastián-Madrid (430 km). Garros závod nedokončil, odstoupil v San Sebastiánu.\n\n28. května se Garros zúčastnil dalšího leteckého závodu, tentokrát z Paříže do Říma a Turína. Pořadatelem byl list Le Petit Journal, který na ceny poskytl finanční dotaci ve výši 500 000 franků. První etapa směřovala do Dijonu (265 km), odtud do Lyonu (175 km) a déle do Avignonu (205 km). Druhý den závodu Roland Garros odstartoval z Avignonu na další část etapového letu, avšak již v Malmontu havaroval. Autostopem se dopravil zpět do Avignonu, kde právě pořádal pilot Kühling exhibiční turné s letounem Blériot. Po dohodě mezi oběma letci o zapůjčení letounu se Garros podruhé vypravil na trasu do Nice. 30. května odstartoval z Nice přímo přes moře do Pisy (340 km), cíle předposlední etapy. Vyhnul se tak etapové zastávce v Janově. Nyní již vedoucí celého závodu, odstartoval Garros 31. května z Pisy, ale po 90 km musel přistát u Castagnetta, kde se Kühlingův Blériot téměř rozpadl. Znovu se, opět pomocí autostopu, vrátil do Pisy, kde začal ihned řešit otázku nového stroje. 1. června mu do Pisy dorazil zcela nový Blériot, se kterým ihned odstartoval do Říma, kam dorazil na druhém místě v celkovém pořadí závodu. V konečném pořadí v cílovém městě Turín skončil Garros druhý za pilotem André Beaumontem (vlastním jménem Jean Conneau), třetí doletěl André Frey.\n\nDalšího leteckého závodu, nazvaného Evropský okruh, se Rolland Garros účastnil ve dnech 18. června až 7. července 1911. Vedl z Vincennes přes Remeš, Liége, Utrecht, Bredu, Brusel, Roubaix, Dunkerque, Calais, Dover a Brighton do Londýna. Rollanda Garrose opět porazil André Beaumont s časem 68 h 38 min, třetí v závodě skončil pilot Vidart.\n\nV září 1911, stále s letounem Blériot vybaveným motorem Gnôme o výkonu 51 kW, ustanovuje v bretaňském přístavu Saint-Malo světový výškový rekord výkonem 3910 m. O pár dní později překonává v Dinardu svůj vlastní rekord výškou 4080 m.\n\nDalšího úspěchu dosáhl Roland Garros ve dnech 16. a 17. června 1912. Na tyto dny vypsal Francouzský aeroklub závod o Velkou cenu za nejrychlejší průlet dvakrát po sobě tzv. okruhu Anjou. Trasa letu byla vytyčena mezi městy Angers-Cholet-Saumur-Angers se šesti povolenými mezipřistáními. Tento závod již Garros vyhrál výkonem 14 h 40 min 57 s.\n\nV roce 1912 odjel podruhé za oceán do Brazílie a Argentiny, kde uskutečnil sérii leteckých exhibicí. Po návrat se pokusil překonat výškovou hranici 5000 m. 6. září v Houlgate dosáhl letové hladiny 4960 m a 11. prosince v Tunisu s letounem Morane-Saulnier 5610 m. 18. prosince pak z Tunisu odstartoval k letu přes Sicilský průliv do Marsale na západním cípu Sicílie. Téhož dne dosáhl Trapani, kde z důvodu poruchy olejové nádrže na svém stroji zůstal do 21. prosince. Odtud pokračoval přes Canarelu, Santa Eufemii di Marina, Salerno a Neapol až do Říma, kam dorazil 22. prosince.\n\nV dubnu 1913 se Garros zúčastnil závodu hydroplánů o Schneiderův pohár. Na francouzských vylučovacích závodech se umístil s plovákovým Moranem druhý za Mauricem Prévostem. Na samotných závodech v Monaku musel odstoupit pro poruchu motoru.\n\nRoland Garros byl celosvětově známý mimo jiné díky prvnímu non-stop přeletu Středozemního moře v roce 1913 s letounem Morane-Saulnier G, poháněný motorem Gnôme o výkonu 44 kW. Odstartoval 23. září z Fréjus ve Francii směrem ke Korsice a přistál v Bizerte v Tunisku. Po vypuknutí války vstoupil do Francouzské armády.\n\nV raných fázích války létal jako pozorovatel, do té doby totiž nikoho nenapadlo použít letadlo jako útočný prostředek. Nepřátelští piloti se ve vzduchu míjeli a zdravili se. Během jednoho letu však vytáhl služební revolver a šestkrát vystřelil na německé letadlo. Nic netrefil, ale tato situace vedla ke konstrukci prvních stíhacích letadel.\n\nV prosinci roku 1914 navštívil leteckou výrobní firmu Morane-Saulnier. Zde si vybral jednoplošník Morane-Saulnier L, který zkušebně vybavil kulometem umístěným před kokpitem. Listy vrtule nechal v místě prolétávajících střel ztenčit a osadit ocelovými klíny, aby nedošlo k poškození vrtule. S takto vybaveným letadlem zaznamenal 1. dubna 1915 vůbec první sestřel v historii letectví. Další dvě vzdušná vítězství nad německými letadly si připsal 15. a 18. dubna 1915.\n\nDne 18. dubna 1915 havaroval po souboji s průzkumným letounem Taube na německém území. Letadlo se mu před příchodem Němců zničit nepodařilo. Zejména kulomet a okovaná vrtule zůstaly neporušeny. Legenda praví, že jeho letoun byl ihned prozkoumán týmem konstruktérů pod vedením Anthonyho Fokkera a francouzský nápad s kulometem jen zdokonalili. Ve skutečnosti však Fokker pracoval na mnohem důmyslnějším systému již šest měsíců před pádem Garrosova letounu.\n\nPo několika neúspěšných pokusech o útěk se mu nakonec i podařilo ze zajetí 15. dubna 1918 uprchnout a vrátit se zpět k francouzské armádě. Po návratu do Francie byl povýšen na poručíka a stává se důstojníkem Čestné legie. Poté se vrátil na frontu k letce SPA-26 a 2. října sestřeluje další nepřátelský letoun.\n\nSestřelen byl 5. října 1918 nedaleko Vouziers v Ardenách, jeden den před svými 30. narozeninami. Na svém kontě měl čtyři sestřelená nepřátelská letadla. Jeho přemožitelem byl pravděpodobně Hermann Habich, německé letecké eso.\n\nV roce 1927 bylo po něm pojmenováno tenisové centrum v Paříži. Roland Garros navštěvoval během studií sportovní klub \"Stade français\", společně s Émilem Lesieurem, který byl atletem a vynikajícím hráčem rugby. Později se stal prezidentem této sportovní organizace a nově vystavěný tenisový areál pojmenoval po svém bývalém příteli. Dodnes tedy tento areál nese název \"Le Stade de Roland Garros\". Hraje se zde French Open, jeden z tenisových grandslamových turnajů. Díky tomu je turnaj oficiálně nazýván Roland Garros.\n\nMezinárodní letiště na Réunionu bylo pojmenováno \"L'aéroport de La Réunion Roland Garros\" (Letiště Rolanda Garrose na Réunionu).\n\nFrancouzský výrobce automobilů Peugeot vyrobil limitovanou edici modelu 205 s označením Roland Garros. Automobil byl vybaven speciální barvou a koženým interiérem. Tato edice měla velký úspěch a proto byla rozšířena i na modely 106, 206, 207, 306 a 806.\n\n\n"}
{"id": "427130", "url": "https://cs.wikipedia.org/wiki?curid=427130", "title": "BE", "text": "BE\n\nSpojení písmen B a E může mít různé významy:\n\n\n\n\n\n\n\n"}
{"id": "427134", "url": "https://cs.wikipedia.org/wiki?curid=427134", "title": "Cvrčilka zelená", "text": "Cvrčilka zelená\n\nCvrčilka zelená (\"Locustella naevia\") je malým druhem pěvce z čeledi cvrčilkovitých (Lucestellidae).\n\nMenší než vrabec; dorůstá délky 12–14 cm, v rozpětí křídel měří 15–19 cm a váží 14–20 g. Svrchu je olivově hnědá s podélným tmavým skvrněním, spodinu těla má žlutavě bílou a končetiny růžové. Spodní strana dlouhého zaobleného ocasu je tmavě skvrnitá. Obě pohlaví jsou zbarvena stejně.\n\nZpěv, kterým se často ozývá i v noci, je tvořen jednoduchým cvrčivým „sirrrrrrrrr“ připomínajícím cvrkot kobylky.\n\nCvrčilka zelená hnízdí v rozmezí od západní Evropy až po řeku Jenisej a jihovýchodní část pohoří Atlaj. Severně zasahuje po jižní Finsko, jižně pak po severní Španělsko, jižní Francii, Rumunsko a podél severního pobřeží Černého moře po Ural. Je tažná se zimovišti v tropické Africe. Ve střední Evropě se vyskytuje od dubna do září.\n\nNa území České republiky hnízdí v počtu 15–30 tisíc párů.\n\nŽije skrytě na vlhkých loukách, rašeliništích a v bažinách s hustým bylinným patrem a alespoň několika keři nebo mladými stromy.\n\nŽiví se hlavně hmyzem, ale požírá i jiné bezobratlé, včetně pavouků.\n\nMonogamní druh hnízdící 1x až 2x ročně od května do září. Miskovité hnízdo spletené z travin a listů staví dobře skryté při zemi v husté vegetaci. V jedné snůšce je 5–6 světlých, drobně hnědě skvrnitých vajec o velikosti 18,2 x 13,1 mm. Inkubační doba trvá 13–15 dnů, na vejcích sedí střídavě oba ptáci. Mláďata hnízdo opouští ve věku 10–12 dnů. Dospělí ptáci přitom do hnízda nelétají přímo, nýbrž přistávají v jeho okolí a dostávají se pak k němu až ve skrytu husté vegetace, čímž zabraňují prozrazení jeho polohy.\n\n\n"}
{"id": "427141", "url": "https://cs.wikipedia.org/wiki?curid=427141", "title": "IL", "text": "IL\n\nSpojení písmen I a L může mít různé významy:\n\n\n"}
{"id": "427159", "url": "https://cs.wikipedia.org/wiki?curid=427159", "title": "TO", "text": "TO\n\nSpojení písmen T a O může mít různé významy:\n\n\n\n"}
{"id": "427164", "url": "https://cs.wikipedia.org/wiki?curid=427164", "title": "TU", "text": "TU\n\nSpojení písmen T a U může mít různé významy:\n\n\n\n"}
{"id": "427177", "url": "https://cs.wikipedia.org/wiki?curid=427177", "title": "Zwiesel", "text": "Zwiesel\n\nZwiesel (česky \"Svízel\") je město v dolnobavorském okrese Regen. Od roku 1972 se řadí mezi státem uznané klimatické lázně. Pojmenování města bylo odvozeno od kořene bajuvarského slova „zwisl“, který označuje rozvětvení. Území nacházející se mezi dvěma řekami Großer Regen (Velká Řezná) a Kleiner Regen (Malá Řezná) bylo pojmenováno Zwiesel.\n\nToto město nacházející se v Bavorském lese je známé díky sklářskému průmyslu (Zwiesel Kristallglas AG), manufaktuře zabývající se výrobou křišťálu (Theresienthal) a také díky Střední odborné sklářské škole. Z tohoto důvodu je Zwiesel také nazýván „městem skla“. V obci se nachází velký počet dalších výrobců skla a firem zabývajících se zušlechťováním skla.\n\nMotto města zní „Fein Glas, gut Holz sind Zwiesels Stolz“ („Kvalitní sklo a dobré dřevo jsou pýchou Zwieselu.“)\n\nZwiesel leží na soutoku řek Großer Regen a Kleiner Regen – dál řeka pokračuje pod jménem Schwarzer Regen (Černá Řezná) –  v rozlehlé kotlině na úpatí zalesněných vrcholů západní části Bavorského lesa (Velký Javor 1456 m, Velký Falkenstein 1315 m, Kiesruck 1265 m) přibližně 10 kilometrů severovýchodně od okresního města Regen, 35 kilometrů od města Deggendorf, 30 kilometrů od obce Grafenau a 15 kilometrů od hraničního přechodu Železná Ruda/Bayerisch Eisenstein. Do Zwieselu se dostanete pohodlně po silnici první třídy B11. Město Zwiesel je vlaky Waldbahn spojeno s okolními městy Plattling, Bayerisch Eisenstein a Bodenmais v hodinovém taktu a s obcí Grafenau v dvouhodinovém taktu.\n\nVe Zwieselu se nachází řada rozmanitých mineralogických odkryvů bohatých na křemen, které vedly k rozvoji sklářského průmyslu. Nejznámějším místem těžby je křemenný lom Hennenkobel (Hühnerkobel), kde byly objeveny vzácné a oblíbené minerály. Minerál Zwieselit (anglicky Zwieselite), který se zde vystytuje byl pojmenován právě po Zwieselu, městě skla.\n\nPrvní obyvatelé byli podle pověsti zlatokopové. První zmínka o vesnici Zwiesel s dřevěnou kapličkou pochází z roku 1255. V roce 1280 bylo toto místo významným překladištěm na cestě do Čech. Od roku 1313 se již hovoří o Zwieselu jako o městu s právem trhu. Dne 11. září 1560 byl Zwieselu vévodou Albrechtem V. Bavorským udělen erb, který se používá dodnes. Philipp Apian na své mapě z roku 1568 použil pojmenování „Zwisel“.\n\nVývoj Zwieselu byl bohužel opakovaně negativně ovlivněn požáry, válkami a morovými epidemiemi. Město bylo několikrát vypáleno: v roce 1431 Husity, v roce 1468 během války „Böcklerkrieg“ a  během třicetileté války v roce 1633 Švédy. Roku 1741 sem vpadli panduři a v roce 1809 došlo k velké bitvě u Landwehrberglu proti českým nájezdníkům.\n\nJiž v 16. století probíhala v dole Rotkot ve Zwieselu těžba.   \n\nRoku 1767 byl postaven kostel Bergkirche a v roce 1838 byla vybudována nynější radnice. V letech 1825, 1832, 1846, 1849 a 1870 město opakovaně vyhořelo. Při posledním požáru 19.8. 1876 shořel farní kostel. Vodovod byl vybudován v roce 1888, elektrické osvětlení pak v roce 1896. Mezi lety 1891 až 1896 byl postaven městský farní kostel Sv. Mikuláše. V roce 1904 byl Zwieselu udělen statut města. Zwiesel se rychle rozvíjel a stal se hospodářským a kulturním centremBavorského lesa. \n\nSklo a dřevo vždy patřilo k faktorům určujícím další vývoj města. Historie sklářského průmyslu v oblasti okolo Zwieselu sahá až do 15. století (Rabenstein 1421). Roku 1836 byla založena továrna na výrobu křišťálu Theresienthal a v roce 1872 začal sklářský mistr Anton Müller budovat sklářskou huť Annathal, později známou jako firmu Schott-werke, která v současné době působí pod jménem Zwisel Kristallglas AG a je významným německým výrobcem skleněných pohárů. Roku 1904 byla založena odborná sklářská škola, která se stala státní školou pro obor sklářství.\n\nNa konci druhé světové války, dne 20. dubna 1945 v poledne, bylo při bombovém útoku na železniční mosty zničeno mnoho domů a o život přišlo 15 civilistů. Dne 22. dubna byl Zwiesel bez dalších krveprolití vydán Američanům. \n\nVýjimečnou událostí v nedávné historii města byla Bavorská zemská výstava Čechy-Bavorsko: 1500 let sousedství. Mnoho návštěvníků výstavy navštívilo také sousední Českou republiku.\n\nMěsto se v roce 1254 jmenovalo „Zwisel“, brzy po roce 1301 již „Zwiseln“, v roce 1738 „Zwisl“ a v roce 1832 „Zwiesel“ a „Zwisel“. Slovo „zwisel“ pocházející ze středověké němčiny znamená rozvětvení. V tomto případě tak byl označován soutok Velké a Malé Řezné a křižovatka dvou hlavních cest. [3]\n\nDne 1. října 1971 byla ke Zwieselu připojena obec Klautzenbach. 1. ledna 1978 byla ke Zwieselu přičleněna část obce Rabenstein. Obec Bärnzell s 652 obyvateli a plochou 1250 hektarů byla ke Zwieselu připojena 1. května 1978.\n\nJiž v roce 1356 měl Zwiesel vlastního duchovního, který byl jako vikář podřízen faráři z Regenu. V roce 1558 se expozitura Zwiesel stala farností. Od roku 1962 se zde nachází augustiniánský klášter Panny Marie Utěšitelky (OSA), založený sudetoněmeckými mnichy a patřící k vídeňskému vikariátu. \n\nPo vydání bavorského náboženského ediktu kurfiřtem Maxmiliánem roku 1803 se ve Zwieselu usadili evangeličtí křesťané. V roce 1885 byl založen Evangelický spolek Zwiesel, který dosáhl toho, že Zwiesel dostal roku 1889 právo vysílat putovní kazatele doprovázející sezonní pracovníky. Dne 29.5. 1895 byl vysvěcen neogotický kostel v ulici Bahnhofstraße (dnes Dr.-Schott-Straße). V roce 1922 zde byla zřízena farnost.\n\nNovoapoštolská obec se také usadila ve Zwieselu a má zde svůj vlastní kostel.\n\nV roce 1800 měl Zwiesel 803 obyvatel a 140 obytných budov. Již v roce 1810 počet obyvatel překročil jeden tisíc. 1867 mělo město Zwiesel s právem trhu 2.303 obyvatel a 243 obytných budov. V roce 1900 byl počet obyvatel 3.760 a počet obytných budov 333. Po druhé světové válce vzrostl počet obyvatel Zwiselu na 5.885. Nejvyšší počet obyvatel v historii města byl dosažen v roce 1984 - 10.670 obyvatel. Aktuálně ve mestě Zwiesel a v přilehlých částech obce žije 9.257 obyvatel.   \n\nOd května 2006 je přístavní město (Dolní Sasko) oficiálním partnerským městem města skla Zwieselu. Města jsou od sebe vzdálena přibližně 800 kilometrů.\n\nPrvním starostou je od 13. února 2011 Franz Xaver Steininger (nezávislý). Ve druhém kole byl zvolen starostou 60,57% hlasů.\n\nRada města Zwiesel má od komunálních voleb ze 16.3.2014 následující složení:\n\nCSU: 7 křesel\n\nSPD: 5 křesel\n\nSvobodní voliči (Freie Wähler, FW): 5 křesel\n\nSdružení nestraníků (Parteifreie Wählergemeinschaft, PWG): 4 křesla\n\nZelení: 3 křesla\n\nMěstský farní kostel Sv. Mikuláše: trojlodní neogotická stavba z pálených cihel. Postaven byl v letech 1892 – 1896. Má 86 metrů vysokou věž. Bývá nazýván též „dómem Bavorského lesa“\n\nKatolický horský kostelík (Bergkirche Maria Namen): postaven v rokokovém stylu v roce 1767, stropní malby od Franze Antona Rauschera (1731−1777)  \n\nSkleněná křišťálová pyramida: jediněčné dílo postavené společností Zwiesel Kristallglas AG měří přes 8 metrů a skládá se z více než 93.000 skleniček na víno.\n\nNáměstí zdobí sousoší z roku 1767, které zobrazuje Sv. Jana Nepomuckého, po stranách se Sv. Sebastianem a Sv. Florianem. Radnice z roku 1838 byla postavena v klasicistním stylu. Na dolní straně náměstí se nachází studna od společnosti Schott, dar firmy Schott Zwiesel AG z roku 1975. V roce 1998 bylo náměstí vyhlášeno pěší zónou, toto rozhodnutí bylo ale již v roce 1999 rozhodnutím občanů zrušeno\n\nHistorické podzemí města Zwiesel: systém chodeb pod hradními stájemi a v jejich okolí pochází z vrcholného středověku a je zpřístupněn veřejnosti. Bývají zde pořádány různé výstavy.\n\nMuzeum lesa ve Zwieselu: v 17 místnostech si můžete prohlédnout přibližně 8.000 exponátů vztahujících se k lesu, dřevu, sklu a k tomuto regionu. Lesní fauna i flóra je znázorněna ve velkoplošných dioramatech. Celkový obraz lesa doplňuje naučný přehled hub. Nově si můžete prohlédnout původní zachovalý inventář městské lékárny z roku 1870. Muzeum lesa také uchovává umělecký odkaz dolnobavorského skladatele Erharda Kutschenreutera. Do budoucna je v plánu také nová koncepce expozic a přestěhování muzea do prostor bývalé dívčí školy nacházející se nad budovou katolického kostela. Právě v těchto prostorách byla uspořádána Bavorská zemská výstava.\n\nMuzeum skla Theresienthal: V bývalém panském zámku rodiny Poschinger se nachází sbírka sklenic, které byly vyrobeny mezi lety 1800 a 1930. Můžete si zde prohlédnout skleněné objekty manufaktury na výrobu křišťálu „Kristallmanufaktur Theresienthal“, které byly v 19. století ozdobou mnoha evropských dvorů.      \n\nMuzeum pivovaru „Dampfbierbrauerei Zwiesel“: Pivovar rodiny Pfeffer je známý pivem nazývaným Dampfbier (svrchně kvašené polotmavé pivo). V bývalém prostoru varny se dozvíte informace o historii vaření piva, o tradičních i moderních postupech.\n\nGalerie Zwiesel\n\nGalerie Horizonte\n\nGalerie Männerhaut\n\nGalerie Ritterswürden\n\nGlasstadt Galerie Zwiesel\n\nDne 23. března 1898 poprvé promítalo putovní kino v sálu hostince Janka ve Zwieselu. Program se skládal z 5 krátkých filmů. Od 27. října 1917 byly v sálu Pfeffersaal pravidelně promítány filmy. Dne 29. dubna 1923 bylo ve čtvrti Hafnerstadt otevřeno první klasické kino ve Zwieselu. Následně bylo 8. prosince po 16 měsících stavby otevřeno první filmové divadlo.\n\nMěsto Zwiesel a Dům bavorských dějin zorganizovaly v roce 2007 Bavorskou zemskou výstavu Bavorsko – Čechy: 1500 let sousedství v prostorách Staré dívčí školy. Kromě typické muzejní a didaktické výstavy proběhla u této příležitosti celá řada dalších doprovodných událostí jako například Česko-bavorský festival setkání. Stoleté kulturní vazby mezi Bavorskem a Čechami se díky této akci dostaly do širšího povědomí.\n\nLázeňský park podél řeky Großer Regen byl zřízen v roce 1885 spolkem Verschönerungsverein Zwiesel. Před vybudováním parku se v těchto místech nacházela neudržovaná divočina tzv. „Grüben“ s odtoky dešťové vody, s haldami, které na místě zůstaly jako pozůstatky po těžbě zlata a s podmáčenými loukami zarostlými křovím. V roce 1887 se součástí parku stal také rybník. Díky aktivní pomoci místních mohly být hlavní práce dokončeny již rok poté. Nyní vede lázeňským parkem tematická cesta „Zwieseler Skulpturenweg“.\n\nNa území města Zwiesel se nachází celkem tři chráněné krajinné oblasti: Stockauwiesen, Rotfilz a Kiesau.\n\nDůležitým pilířem hospodářství města Zwiesel je i cestovní ruch. Město Zwiesel leží na tzv. „Sklářské cestě“. Tato 270 km dlouhá turistická stezka, která byla v roce 1997 otevřena spolkovým kancléřem Helmutem Kohlem, vede z města Neustadt an der Waldnaab až do Pasova. Na mnoha místech na této trase se můžete sklářům dívat pod ruce, když tvoří ze skla. A diváci mají možnost si výrobu skla i sami vyzkoušet a tak se o tomto řemeslu dozvědět více informací.\n\nZwiesel disponuje kapacitou 3.800 lůžek různých kategorií pro hosty a dvěma kempy. V roce 1910 vzniklo první koupaliště ve Zwieselu o rozloze 50 m². V roce 1938 bylo postaveno v ulici Rabensteiner Straße koupaliště s vodní plochou 2.000 m². Později byla postavena krytá plovárna. V roce 1999 byla renovována krytá hala, v roce 2000 pak i venkovní koupaliště. Celý areál byl pojmenován Zwieseler Erlebnisbad. Dne 15. června 2005 byl v blízkosti plovárny otevřen saunový svět Bayerwald-Sauna.\n\nV regionu zimních sportů v okolí města Zwiesel na Velkém Javoru (až 1456 m) se nachází jedno z největších lyžařských středisek Bavorského lesa. Lyžařská střediska jsou vybavena lanovkami a vleky.  Síť běžeckých stop v okolí čítá více než 100 km. Městem Zwiesel prochází známá trasa pro běžkaře tzv. Bayerwaldloipe o délce 150 km.\n\nNa vrcholu Velký Javor se jezdí světový pohár ve sjezdovém lyžování. Německý spolek sjezdového lyžování naplánoval, že od zimní sezóny 2006/2007 se každé dva roky uskuteční závod světového poháru na Velkém Javoru. V mezičase se pak bude závod konat ve středisku Ofterschwang. Po závodě světového poháru ve sjezdu 10. a 11. března 2007 se další rok závody plánované na 1. a 2. března kvůli počasí neuskutečnily. Ve dnech 4. a 5. února 2011 se na Velkém Javoru kromě závodu světového poháru konal i  závod ve slalomu a v obřím slalomu.\n\nKromě toho se můžete v zimě procházet po upravených zimních turistických trasách, vyjet si na saních tažených koňmi národním parkem, objevovat přírodu na sněžnicích nebo se vydat průvodem s pochodněmi.\n\nV roce 1880 se ve Zwieselu uskutečnila první lidová slavnost a v roce 1936 proběhla poprvé pod názvem Grenzlandfest – hraniční slavnost. Tradice byla přerušena 2. světovou válkou a znovu obnovena roku 1949 z počátku na náměstí Jahnplatz, od roku 1956 na Pfefferwiesen a od roku 1992 na nynějším místě u řeky Schwarzer Regen. Od roku 1949 se tato slavnost koná každoročně od soboty předcházející 3. neděli do předposlední neděle v červenci.\n\nBěhem hraniční slavnosti roku 1939 se poprvé z iniciativy Paula Friedla uskutečnila soutěž lidové hudby o cenu „Zwieseler Fink“. Toto setkání zpěváků a hudebníků s nejstarší tradicí v Bavorsku se již každoročně koná v listopadu.\n\nV roce 1962 byla místními členy spolku přátel Bavorského lesa poprvé zorganizována jedna z nejvýznamnějších uměleckých výstav Bavorského lesa „Zwieseler Buntspecht“. Každoročně v rámci této výstavy  prezentují svá díla malíři, grafici, sochaři, keramici a umělečtí skláři z celého Bavorského lesa, z Podunají a Šumavy.\n\nNabídka kulturních událostí v průběhu celého roku je velmi pestrá. Za zmínku jistě stojí i výstava skleněných lahviček na šňupací tabák (tzv. Schnupftabakglas-Ausstellung) spolku Gläserner Winkel.\n\nSklářství je stále jedním z pilířů hospodářství města Zwiesel.  Z toho logicky vyplývá, že firma Zwiesel Kristallglas AG je největším zaměstnavatelem ve městě. Město Zwiesel si jako „město skla“ získalo mezinárodní uznání.  Vedle moderní průmyslové výroby je se sklem pracováno i v řemeslných dílnách, které zaměstnaným umělcům dávají prostor k volné umělecké tvorbě.  Dalším pilířem hospodářství města je cestovní ruch. Město Zwiesel disponuje přibližně 3.000 lůžky pro hosty. Počet přenocování dosahuje ročně 300.000. Město Zwiesel je tak beze sporu jednou z nejznámějších destinací pro dovolenou ve Východním Bavorsku. Ale právě díky přísunu kapitálu zde fungují i menší firmy, které vytvářejí další pracovní místa. Díky dobré infrastruktuře ve zdravotnictví je možnost uplatnění i v této oblasti.\n\nSilnice I. třídy tzv. Bundesstraße\n\nBundesstraße 11: Bayerisch Eisenstein – Zwiesel − Regen − (Bundesstraße 85: Cham/Pasov) – Deggendorf − Landshut − Mnichov\n\nNádraží ve Zwieselu – nazývané též „zwieselský pavouk“ – je důležitým dopravním uzlem v Bavorském lese. Nachází se na trase Plattling-Bayerisch Eisensteina je výchozím bodem pro trať č. 906 vedoucí do Grafenau a pro trať č. 907 vedoucí do Bodenmaisu. Na těchto tratích provozuje dopravu pod značkou Waldbahn v pověření DB Regio společnost Arriva.\n\nZwiesel je součástí autobusového dopravního systému společnosti RBO. Mimo to existují ještě autobusové linky společnosti Lambürger, které jezdí do turisticky zajímavých míst v okolí Zwieselu, Falkenstein-Bus a Stadtbus. Zwiesel je proto důležitým dopravním uzlem v dopravním konceptu NP Bavorský les, kde platí jízdenky Bayerwald-Ticket a karty pro hosty GUTi.\n\nZasahují v případě požárů a zajišťují pomoc okresní nemocnici ve Zwieselu. Nemocnice byla zřízena 24. listopadu 1929 jako nemocnice zdravotní pojišťovny AOK a v roce 1964 ji převzal zemský okres Regen.\n\nZákladní škola (do 4. třídy) tzv. Grundschule: Základní škola v ulici Bergstraße se nachází v prostorách dívčí školy postavené v roce 1961.  Prostory byly rozšířeny v roce 2001.\n\nZákladní škola (od 5. do 9. třídy) tzv. Mittelschule: Budova Hauptschule v ulici Böhmergasse byla postavena jako chlapecká škola a v roce 1961 byla rozšířena.\n\nReálka tzv. Realschule: státní reálná škola byla postavena v roce 1975.\n\nS účinností od 2.9.1952 byla ve Zwieselu otevřena státní reálka. V roce 1957 získala označení Vyšší reálná škola. Na základě tzv. Hamburger Abkommen z roku 1964 byla označena jako matematicko-přírodovědecká a od roku 1966 po rozšíření zaměření i na moderní jazyky jako matematicko-přírodovědecké a jazykové gymnázium. Na konci roků 1971 a 1996 se škola přestěhovala do nových prostor.\n\nStřední odborná škola sklářská: Střední odborná škola sklářská ve Zwieselu – státní centrum odborného vzdělávání v oboru sklářství nacházející se v ulici Fachschulstraße je jedinou střední odbornou sklářskou školou svého druhu v Bavorsku. Byla založena v roce 1904. Od roku 1957 má k dispozici vlastní sklářskou huť. V roce 1997 byla značně rozšířena.\n\nSkládá se ze střední odborné školy sociálně-pedagogické (Fachakademie für Sozialpädagogik), Střední odborné školy zaměřené na péči o seniory a vzdělávání odborných pracovníků a Střední odborné školy zaměřené na péči o děti a k tomu patřící internát pro žákyně. Internát pro žákyně v ulici Theresienthaler Straße byl zprovozněn 7. prosince 1951 a rozšířen byl 21. prosince 1958 a pak znovu v roce 1979.\n\nAnton Waldmann (1878–1941), odborný lékař v oboru hygieny a generální vrchní štábní lékař\n\nJosef Zizler (1881–1955), architekt\n\nFritz Rümmelein (1895–1918), důstojník a nositel vojenského řádu Pour le Mérite\n\nWalter Mauder (1913–1999), malíř\n\nWolf Hirtreiter (* 1922), sochař\n\nFritz Stoiber (* 1924–2013), člen hudební skupiny Stoiber Buam\n\nLudwig Wörner (* 1948), politik SPD\n\nGeiss Haejm (* 1951), písničkář a spisovatel\n\nKarlheinz Meininger (* 1953), fotbalista\n\nFranz Bernreiter (* 1954), biatlonista a vítěz broznové medaile na olympijských hrách v roce 1980 a na mistrovství světa v roce 1981\n\nKlaus Gattermann (* 1961), závodník ve sjezdovém lyžování\n\nSusanne Kiermayer (* 1968), sportovní střelkyně a držitelka stříbrné medaile z olympijských her v roce 1996\n\nGloria Gray (* 1970), herečka, zpěvačka, komička\n\nLutz Pfannenstiel (* 1973), brankář\n\nMichael Adam (* 1984), komunální politik\n\nJosef Wenzl (* 1984), závodní běžec na lyžích, vítěz světového poháru\n\nLukas Mühl (* 1997), fotbalista\n\nBruno Mauder (1877–1948), umělecký sklář a ředitel odborné sklářské školy ve Zwieselu\n\nPaul Friedl (1902–1989), spisovatel a vlastivědec\n\nSiegfried Schriml (* 1927), umělec\n\nWalter Demel (* 1935), běžkař\n\nHeinz Wittmann (* 1943), bývalý fotbalista Bundesligy a dvojnásobný německý mistr (svoji kariéru začal u SC Zwiesel)\n\nKlaus Fischer (* 1949), bývalý fotbalista národního týmu\n\nKarlheinz Meininger (* 1953), bývalý fotbalista Bundesligy (svoji kariéru začal u SC Zwiesel)\n\nJosef Weikl (* 1954), bývalý fotbalista a dvojnásobný vítěz DFP-Pokalu (svoji kariéru začal u SC Zwiesel)\n"}
{"id": "427180", "url": "https://cs.wikipedia.org/wiki?curid=427180", "title": "Thomas Schelling", "text": "Thomas Schelling\n\nThomas Crombie Schelling (14. dubna 1921, Oakland, Kalifornie, USA - 13. prosince 2016) byl americký ekonom a profesor zahraničních vztahů, národní bezpečnosti, jaderné strategie a kontroly zbraní na Škole veřejné politiky při University of Maryland. V roce 2005 mu byla udělena Nobelova cena za ekonomii (sdílí ji s Robertem Aumannem).\nKniha byla vydána roku 1960. Propagoval studium vyjednávání a strategické chování v situaci, kterou nazýval „konfliktní chování“. Kniha je považována za jednu ze sta nejvlivnějších na Západě od roku 1945. Kniha zkoumá případ slibů a hrozby, teorii her jako celek, studium vzájemné nedůvěry. Bývalý Schellingův student Michael Kinsley ve svém článku na oslavu Schellingovy Nobelovy ceny za ekonomii pro Washington Post shrnuje:\n\nSchellingovy teorie o válce byly rozšířeny v knize \"Zbraně a vliv\", která byla vydána roku 1966. Je psáno \"Navazující analýza která začala v dřívější knize \"\"Strategie konfliktu (1960)\"\" a \"\"Strategie a kontrola zbraní (1961)\"\" významně přispívá do literatury o moderní válce a diplomacii. Hlavními kapitolami jsou \"Diplomacie násilí, Diplomacie přežití, Dynamika vzájemného alarmu.\"\n\n"}
{"id": "427185", "url": "https://cs.wikipedia.org/wiki?curid=427185", "title": "Chlorbutanol", "text": "Chlorbutanol\n\nChlorbutanol (systematický název \"1,1,1-trichlor-2-methylpropan-2-ol\", sumární vzorec CHClO) je organická sloučenina (chlorovaný alkohol) používaná jako chemický konzervant, sedativní hypnotikum a slabé lokální anestetikum. Má podobné vlastnosti jako chloralhydrát. Užití jako sedativní hypnotikum je však zatíženo značnou hepatotoxicitou látky, proto v těchto aplikacích je plně vytěsněn chloralhydrátem a moderními benzodiazepiny, barbituráty a podobně. \n\nChlorbutanol vzniká jednoduchou nukleofilní adicí chloroformu a acetonu. Reakce probíhá v zásaditém prostředí, za přítomnosti hydroxidu draselného nebo sodného. Při syntéze se používá přebytek acetonu, ve kterém je produkt rozpuštěn a po odpaření nezreagované hmoty a zahřátí na teplotu tání chlorbutanolu je možno vykrystalizovat velice čistý produkt. Látka je těkavá, zadržuje vodu a má velice vysoký tlak par, proto je relativně náročné produkt plně vysušit bez značných ztrát. \n\n"}
{"id": "427190", "url": "https://cs.wikipedia.org/wiki?curid=427190", "title": "Gang", "text": "Gang\n\nGang [geng] (amer., z angl. \"to go\") znamená původně pojmenovanou mužskou skupinu, dnes téměř výlučně zločineckou. Její člen se nazývá gangster [genkstr].\n\nGangy jako organizované skupiny vznikly v USA ve druhé polovině 19. století, například jako odnože italské mafie, a velmi se rozmnožily v období prohibice (1919-1933), kdy nelegální prodej alkoholu sliboval obrovské zisky. K tomu se přidala i prostituce a později obchod s drogami. Původní gangy nebyly velké, operovaly na stálém místě a ze svých zisků velkoryse podplácely politiky, policisty a zejména městské úředníky. Jejich náčelníci („boss“) často vystupovali jako zámožní obchodníci a své spojení se zločinci dokonale maskovali. Jeden z nejslavnějších, Al Capone (1899-1947), mohl být nakonec odsouzen jen za daňové podvody, ačkoli měl na svědomí množství vražd a jiných zločinů.\n\nProtože se pohybovaly „mimo zákon“, dostávaly se gangy často do sporů, které nakonec řešily vraždami, jež vyvolávaly podobnou pomstu protivníků. Jakkoli veřejnost nelegální prodej alkoholu spíše vítala, tyto války gangů ji začaly znepokojovat a když došlo k masovým přestřelkám a vyvražďování protivníků, rostl také tlak na účinný boj proti nim. Důležitým rysem gangů je zvláštní symbolika, značky, gesta, odznaky nebo oblečení. Svými značkami si gangy navzájem dávají najevo svou přítomnost, případně terorizují obyvatele.\n\nV současnosti jsou gangy převážně tvořeny přistěhovalci, často stejného původu. Zabývají se prodejem drog, organizují prostituci, pašování a jiné výnosné a nezákonné činnosti. Podle odhadů z roku 2007 působí v USA asi 30 tisíc gangů s více než 800 tisíci členy, z toho asi 120 tisíc jen v Los Angeles. Členové gangů působí až 80 % násilných trestných činů a téměř 150 tisíc je ve vězeních.\n\nV Česku působí také mezinárodní a „etnické“ gangy, z domácích hlavně tzv. motocyklové gangy a gangy ve věznicích.\n\n\n"}
{"id": "427196", "url": "https://cs.wikipedia.org/wiki?curid=427196", "title": "Tenisový rozhodčí", "text": "Tenisový rozhodčí\n\nTenisový rozhodčí je jeden z účastníků tenisového utkání. Technickou funkcí rozhodčího je řízení soutěže, turnaje či daného zápasu. Jednání vychází z platných norem, pravidel tenisu, soutěžního řádu a rozpisu soutěže, které jednoznačně definují podmínky hry a její regulérní průběh. \n\nK výkonu tenisového rozhodčího je třeba získání licence. \n\nHlavní rozhodčí (angl. \"chair umpire\") řídí zápas, počítá stav, uděluje napomenutí hráčům a má právo měnit rozhodnutí rozhodčích nižší úrovně (čárových). Je konečnou autoritou v rozhodnutí o faktických otázkách. Hlavním cílem je plynulý průběh hry. Vede protokol o utkání. Sedí na vyvýšené stolici v češtině také nazývané „umpire“, ačkoli v angličtině slovo označuje jen „rozhodčího“. Stolice či židle rozhodčího se v angličtině nazývá „umpire’s chair“.\n\nČárový rozhodčí (angl. \"line umpire\") pomáhá hlavnímu při kontrole správnosti dopadu míče „do“ nebo „mimo“ tenisový dvorec. Stojí při okraji plochy tenisového dvorce ve směru probíhající čáry kurtu. Pro případ, že hlavní rozhodčí neslyší jeho výrok („aut“), gestikuluje pohyby ruky - připažení obou rukou směrem dolů je dobrý míč, upažení jedné ruky směrem ven z kurtu je míč mimo kurt. Čárový rozhodčí stojící na úrovni základní čáry dvorce kontroluje správné postavení tenisty při podání a signalizuje přešlap, tzv. chybu nohou. \n\nExistoval i síťový rozhodčí, který oznamoval dotyk míče sítě při podání. Jeho funkci nahradil elektronický snímač kontrolovaný hlavním rozhodčím.\n\nPro úplný stav je třeba dvorec obsadit 10 čárovými rozhodčími, 9 rozhoduje na čarách a 1 je síťový.\n\nVrchní rozhodčí (angl. \"referee\") má v gesci dodržování tenisových pravidel a soutěžního řádu dané soutěže (turnaje). Má právo rozhodnout všechny sporné momenty vyplývající z pravidel, rozhoduje o způsobilosti dvorce a míčů, o přerušení či ukončení zápasu pro tmu nebo z jiných důvodů.\n\n"}
{"id": "427197", "url": "https://cs.wikipedia.org/wiki?curid=427197", "title": "Státní poznávací značky v Německu", "text": "Státní poznávací značky v Německu\n\nRegistrační značky v Německu () informují o místě, kde je vůz, na němž je značka připevněna, registrován. Kdykoli vlastník vozu změní v rámci Německa bydliště anebo si pořídí nový automobil, musí si obstarat i novou značku. \n\nPro jejich popis bylo vyvinuto speciální písmo nazvané FE-Schrift, znemožňující jakékoliv dodatečné úpravy či přeměny, např nula za písmeno O, písmeno F za písmeno E a podobně. Značky si je možno nechat vyrobit v sítí soukromých registrovaných výrobců a použít libovolné kombinace čísel a písmen. První místa na značce jsou vždy poznávacím znakem obvodu, v němž je vůz registrován.\n\n"}
{"id": "427208", "url": "https://cs.wikipedia.org/wiki?curid=427208", "title": "Národní akademie věd Spojených států amerických", "text": "Národní akademie věd Spojených států amerických\n\nNárodní akademie Spojených států amerických (anglicky \"United States National Academy of Sciences, NAS\") je americká instituce, jejíž členové slouží \"pro bono\" jako národní poradci v oblasti vědy, techniky a medicíny. \n\nDůsledky americké občanské války vedly k potřebě vytvoření národní společnosti vědců, a tak americký prezident Abraham Lincoln (1809–1865) 3. března 1863 podepsal zákon ustavující Národní akademii věd a jmenoval jejích prvních padesát členů.\n\nV roce 1950 tehdejší ředitel akademie Lloyd V. Berkner dal popud k vzniku Mezinárodního geofyzikálního roku.\n\nK jaru roku 2009 měla Akademie 2100 členů a 380 zahraničních spolupracovníků. Téměř 200 jejích členů je nositeli Nobelovy ceny.\n\nPrezident akademie je volen na funkční období, které nesmí trvat více než šest let. Může být zvolen i na druhé funkční období. Současnou prezidentkou je geofyzička Marcia K. McNuttová, první žena, která tuto funkci zastává. Její funkční období vyprší 30. června 2022.\n\n"}
{"id": "427215", "url": "https://cs.wikipedia.org/wiki?curid=427215", "title": "Nový Dvůr (Zdíkov)", "text": "Nový Dvůr (Zdíkov)\n\nNový Dvůr je nejvýše položená vesnice spadající pod obec Zdíkov v okrese Prachatice, kraji Jihočeském. V roce 2011 zde trvale žilo 82 obyvatel.\n\nPrvní písemná zmínka o vesnici pochází z 18. století.\n\nDříve byla tato vesnice nazývána \"Horní Dvůr\", a spodní část, dnešní Baurův Dvůr jako \"Dolní Dvůr\". V minulosti byla obec známa především těžbou křemene pro šumavské sklárny. Tvrdilo se o něm, že to byl nejkvalitnější křemen na celé Šumavě, který se drtil v nedalekém Pucherském mlýně a následně byl dopravován i do hodně vzdálených skláren. Pozůstatkem těžby v lomu \"Nový Kýz\" je Jezírko u Kyzu, zatopená lomová jáma v lese asi 1,5 km jihozápadně od Nového Dvora.\n"}
{"id": "427225", "url": "https://cs.wikipedia.org/wiki?curid=427225", "title": "Mikul ze Zbraslavi", "text": "Mikul ze Zbraslavi\n\nMikul ze Zbraslavi byl moravský vladyka z rodu vladyků ze Zbraslavi. \n\nJeho otec byl Gerhard ze Zbraslavi, který odkázal Mikulovi jako druhorozenému synovi své rodné sídlo ve Zbraslavi. První písemná zmínka o Mikulovi pochází z 2. dubna 1233, kdy spolu se svým bratrem Bočkem svědčil na donační listině pro klášter v Louce u Znojma. Na listinách byl Mikul v dalších letech zmiňován vždy vedle svého staršího bratra. Naposledy se objevil v královské listině roku 1262 a krátce na to zřejmě zemřel. Zanechal po sobě syna Žibřida (Sifrida) ze Zbraslavi.\n\nMikul ze Zbraslavi se nijak politicky neangažoval. Do aktivního dění se zapojoval minimálně a neúčastnil se ani kolonizačního procesu, stejně jako jeho potomci. Rod vladyků ze Zbraslavi neměl ani svůj vlastní erb, pouze pečetidla. Příslušníci Mikulovy linie založili svou pasivitou úpadek rodu a dožili v bezvýznamnosti a chudobě na Račicích poblíž Hrotovic.\n"}
{"id": "427231", "url": "https://cs.wikipedia.org/wiki?curid=427231", "title": "Miroslav Šubrt", "text": "Miroslav Šubrt\n\nMiroslav Šubrt (16. července 1926, Vlčí u Loun, Československo – 6. dubna 2012) byl český hokejista a funkcionář.\n\nHokej hrál aktivně jen v nižších soutěžích. Od roku 1953 člen mezinárodní komise hokejové sekce, o tři roky později se stal členem předsednictva a delegátem na kongres IIHF. V mezinárodní komisi hokejového svazu působil až do roku 1990. V letech 1990 až 1991 byl předsedou Československého svazu ledního hokeje.\n\nV roce 1958 se stal členem direktoriátu IIHF, o dva roky později člen předsednictva a v roce 1969 místopředseda. Podílel se na vzniku mistrovství Evropy juniorů do 19 let, později do 18 let a mistrovství světa juniorů do 20 let. V radě IIHF byl do roku 2003. Tehdy byl zvolen čestným prezidentem Mezinárodní hokejové federace a zůstal jím až do své smrti.\n\n"}
{"id": "427233", "url": "https://cs.wikipedia.org/wiki?curid=427233", "title": "Garrett Reisman", "text": "Garrett Reisman\n\nGarrett Erin Reisman (* 10. února 1968 v Morristownu, New Jersey, USA) je inženýr, od června 1998 je americký astronaut, člen oddílu astronautů NASA. Má za sebou půlroční kosmický let (roku 2008) na Mezinárodní vesmírnou stanici (ISS) jako člen zprvu Expedice 16, později Expedice 17. \n\nGarrett Erin Reisman se narodil v Morristownu v New Jersey, dětství a mládí prožil v Parsippany v tomtéž státě. Získal roku 1991 bakalářský titul na University of Pennsylvania a o rok později magisterský na California Institute of Technology, následující čtyři roky se v témže institutu věnoval výzkumu v oblasti hydrodynamiky. V letech 1996 – 1998 pracoval v kosmické divizi firmy TRW na orientačním systému družice Aqua.\n\nV červnu 1998 byla v 17. náboru vybrán mezi astronauty NASA. Zahájil roční kosmonautický výcvik a v srpnu 1999 získal kvalifikaci „letový specialista“. Pracoval v oddělení robotiky (Office Robotics Branch), od roku 2001 v oddělení pokročilých kosmických prostředků (Advanced Vehicles Branch).\nV lednu 2006 se Romanem Romaněnkem a Michailem Kornijenkem účastnil dvoudenního testu přežití v případě přistání v neobydlené oblasti. Test proběhl v lesích u Moskvy. V únoru 2007 byl zařazen jako palubní inženýr do posádky Expedice 16. \n\nDo vesmíru odstartoval 11. března 2008 na palubě raketoplánu Endeavour (let STS-123). Na stanici ISS vystřídal Léopolda Eyhartse, aby se připojil k členům Expedice 16 (Peggy Whitsonová a Jurij Malenčenko), pracujícím na stanici už od října. V průběhu letu jednou vystoupil do otevřeného vesmíru. V dubnu 2008 Whitsonovou a Malenčenka nahradili Sergej Volkov a Oleg Kononěnko z Expedice 17. Reisman zůstal na stanici do června 2008, kdy ho odvezl raketoplán Discovery v letu STS-124. \n\n"}
{"id": "427235", "url": "https://cs.wikipedia.org/wiki?curid=427235", "title": "Boček I. z Jevišovic", "text": "Boček I. z Jevišovic\n\nBoček I. z Jevišovic (před 1252 − po 1314) byl moravský šlechtic z rodu pánů z Kunštátu a zakladatel jevišovické větve. \n\nNarodil se jako syn Kuny ze Zbraslavi a Kunštátu. První písemná zmínka o Bočkovi pochází z roku 1277. Od otce získal někdy před rokem 1289 hrad Jevišovice s přilehlým územím, po němž se od roku 1289 psal. Na počátku se o svůj úděl zřejmě dělil s bratrem Kunou z Kunštátu. To že Boček na otcovi vymohl rodový úděl nakonec způsobilo, že po jeho smrti roku 1295 už nezdědil žádný jiný majetek. V roce 1283 byl Boček přítomen u urovnání sporu mezi žďárským konventem a bratry Heimanem a Čeňkem z Přibyslavi. Z další listiny vydané roku 1314 vyplývá, že Boček zastával velmi významné funkce brněnského a znojemského komorníka. V tomto roce se však v pramenech uvádí naposledy. Zanechal po sobě dva syny, Sezemu I. z Jevišovic a Mikulu z Jevišovic, a jednu dceru Alžbětu.\n"}
{"id": "427236", "url": "https://cs.wikipedia.org/wiki?curid=427236", "title": "Americké psycho", "text": "Americké psycho\n\nAmerické psycho je film Mary Harronové z roku 2000. Jde o filmovou adaptaci kontroverzního románu \"Americké psycho\" Breta Eastona Ellise. Hrají zde filmové hvězdy Christian Bale jako Patrick Bateman, Jared Leto, Josh Lucas, Justin Theroux, Bill Sage, Chloë Sevigny, Reese Witherspoonová, Willem Dafoe a Samantha Mathisová. Jeho premiéra proběhla na Sundance Film Festivalu 14. dubna 2000.\n\nMary Harronová, která předtím režírovala \"Střelila jsem Andyho Warhola\" (založeném na příběhu Valerie Solanasové), režíruje psycho a podílí se na scénáři spolu s Guinevere Turnerovou. Tento scénář byl vybrán z dalších tří, mezi které patřil i scénář Ellise. Turnerová se liší od románu jen v Batemanově měsíční chůzi předtím než zabije Paula Allena. V románu jsou nejoblíbenější interpreti Patricka Batemana Genesis, Huey Lewis & The News a Whitney Houston. Prakticky každá scéna ve filmu je převzata z románu. Jednou ze změn byla jména postav, jež byla pro film pozměněna; jméno Paul Owen se změnilo na Paul Allen a Tim Price změnil na Tim Bryce. V interview, Mary Harronová popřela, že by měla obavy, když zjistila že Paul Allen je známá postava v počítačovém byznysu a prohlásila že tím nemyslela tím nic zlého proti němu.\n\nMnoho lidí z filmového průmyslu prohlásilo, že tento román je „nefilmovatelný“ kvůli znázornění násilí a sexuálnímu obsahu. Během přípravy filmu, bylo osloveno mnoho herců, režisérů a členů štábů pro účasti na filmové adaptaci. Harronová a Bale byli původně vybrání do filmu, ale Leonardo DiCaprio projevil zájem o hlavní roli. Produkční společnost Lions Gate Entertainment vydala prohlášení, že DiCaprio bude hvězda filmu, po kterém Harronová odešla z projektu a Oliver Stone následně projevil zájem režírovat film. Když DiCaprio a Stone odešli z projektu, Harronová a Bale se vrátili do filmu.\n\nChristian Bale několik měsíců na sobě pracoval, a tří hodiny denně strávil s trenérem v posilovně, a poté pracoval na své psychické stránce, aby se stal narcistickým Batemanem.\n\nFilm se odehrává v 80. letech v New Yorku. Patrick Bateman pracuje jako viceprezident finanční společnosti na Wall Street. Jeho hlavní zálibou je péče o svůj zevnějšek. Projeví se ale u něj sadistické sexuální sklony o kterých nemá ponětí ani jeho snoubenka (Reese Witherspoonová), milenka ba ani sekretářka. Postupně už jej neuspokojuje jen chození s kamarády po diskotékách a luxusních restaurací, ale začne se vyžívat v zabíjení. Kvůli vizitce je schopen zabít svého kamaráda, o prostitutkách a honičce s motorovou pilou nemluvě. Film nahlíží do nitra člověka, který má všechno a v životě mu chybí vzrušení. Ačkoliv pátrá (Willem Dafoe) po jeho kolegovi Paulu Allenovi (Jared Leto) a sekretářka (Chloë Sevigny) nalezne u něj ve stole diář s nákresy vražd, tak jej nikdo neobviní. Nakonec se se všemi vraždami přizná svému advokátovi, ale ten mu samozřejmě neuvěří.\n\nOriginální hudbu k filmu složil velšský hudebník John Cale, dále jsou zde zastoupení umělci jako David Bowie, The Cure a New Order. Píseň skupiny Huey Lewis & The News „Hip to be Square“, která se ve filmu také objevila, na oficiálním soundtracku z právních důvodů není.\n\n"}
{"id": "427238", "url": "https://cs.wikipedia.org/wiki?curid=427238", "title": "Robert Frank", "text": "Robert Frank\n\nRobert Frank (9. listopadu 1924, Curych, Švýcarsko – 9. září 2019, Inverness, Kanada) byl švýcarsko-americký fotograf, režisér a kameraman. Jeho nejpozoruhodnější dílo byla kniha z roku 1958 s názvem \"The Americans\", která poskytla čtenářům Frankův svěží a neutrální pohled na americkou společnost. Frank později expandoval do filmu a videa a experimentoval s fotografickou manipulací a fotomontáží. Vyučil se fotografem v Basileji a Curychu, kde pak také jako fotograf pracoval. Roku 1947 odjel do New Yorku, kde fotografoval pro módní časopis \"Harper's Bazaar\". Následující rok podnikl cestu po Peru a Bolívii, z níž vydal knihu spolu s Wernerem Bishofem. V letech 1950–1951 navštívil Evropu a pak tři roky fotografoval ve Spojených státech pro různé časopisy (\"Life\", \"Look\", \"McCall’s\"). V roce 1955 obdržel Guggenheimovo stipendium, díky kterému se dva roky věnoval fotografování v různých částech Spojených států a mohl později připravit knihu \"The Americans\" (nejprve však vyšla roku 1958 ve Francii pod názvem \"Les Americains\"). V roce 1959 se začal věnovat filmu. Celkem natočil 31 titulů. Je řazen k takzvané „Newyorské škole fotografie“, která s oblibou od 30. do 70. let dvacátého století využívala různé druhy neostrosti. \n\nNarodil se 9. listopadu 1924 v Curychu ve Švýcarsku do židovské rodiny jako syn Rosy (Zucker) a Hermanna Franka. Robert uvádí v dokumentu \"Leaving Home, Coming Home\" Geralda Foxe z roku 2005, že jeho matka Rosa (jiné zdroje uvádějí její jméno jako Regina) měla švýcarský pas, zatímco jeho otec Hermann pocházel z Frankfurtu nad Mohanem v Německu a zůstal bez státní příslušnosti poté, co jako Žid ztratil německé občanství. Pro Roberta a jeho staršího bratra Manfreda museli požádat o švýcarské občanství. Přestože Frank a jeho rodina zůstali ve Švýcarsku během druhé světové války v bezpečí, přesto hrozba nacismu ovlivnila jeho vnímání útlaku. Začal se věnovat fotografii, částečně jako prostředek úniku z domácích mantinelů a své rodiny orientované na podnikání a studoval u několika fotografů a grafických designérů, než v roce 1946 vytvořil svou první ručně vyrobenou knihu fotografií \"40 Foto\"s. Frank v roce 1947 emigroval do Spojených států a v New Yorku si sehnal práci módního fotografa pro \"Harper's Bazaar\".\n\nV roce 1949 publikoval Walter Laubli (1902–1991), nový editor časopisu \"Camera\", rozsáhlé portfolio obrázků Jakoba Tuggenera pořízených v zábavních zařízeních a továrnách, vedle práce 25letého Franka, který se po dvou letech v zahraničí právě vrátil do svého rodného Švýcarska. Časopis obsahoval stránky s některými z jeho prvních fotografií z New Yorku a propagoval autora jako zástupce „nové švýcarské fotografie“.\n\nTuggener byl vzorem pro mladšího umělce, kterého poprvé zmínil Frankův šéf a mentor, komerční fotograf z Curychu Michael Wolgensinger (1913–1990), a který pochopil, že Frank není vhodný pro žoldnéřské použití média. Tuggener jako seriózní umělec, který opustil komerční svět, byl „ten, kterého Frank opravdu miloval, nejvíce ze všech švýcarských fotografů“. Podle bývalého ředitele Kunsthaus v Curychu pana Guida Magnaguagna byla Tuggenerova kniha \"Fabrik\" Frankovým vzorem pro jeho \"Les Américains\" (\"The Americans\" - \"Američané\") publikovaná o deset let později v Paříži vydavatelem Delpire, v roce 1958.\n\nFrank brzy odcestoval na cestu do Jižní Ameriky a Evropy. Vytvořil další ručně vyráběnou knihu fotografií, které nafotografoval v Peru, a do USA se vrátil v roce 1950. Tento rok byl pro Franka významný, po setkání s Edwardem Steichenem se zúčastnil skupinové výstavy \"51 American Photographers (51 amerických fotografů\") v Muzeu moderního umění (MoMA) a také se oženil s kolegyní umělkyní Mary Frankovou rozenou Mary Lockspeiser, se kterou měl dvě děti, Andreje a Pabla.\n\nAčkoli byl zpočátku optimistický ohledně americké společnosti a kultury, Frankův pohled se rychle změnil, když čelil rychlému tempu amerického života a tomu, co viděl jako přílišný důraz na peníze. Později často viděl Ameriku jako chmurné a osamělé místo, což se ukázalo na jeho pozdějších fotografiích. Frankova vlastní nespokojenost s kontrolou, kterou editoři vykonávali nad jeho prací, také nepochybně ovlivnila jeho zkušenost. Pokračoval v cestování a na krátký čas se přestěhoval se svou rodinu do Paříže. V roce 1953 se vrátil do New Yorku a nadále pracoval jako fotoreportér na volné noze pro časopisy včetně \"McCall's\", \"Vogue\" a \"Fortune\". Spolupracoval s dalšími současnými fotografy, jako je Saul Leiter a Diane Arbus, a pomohl sformulovat to, co Jane Livingston nazvala New York School of Photographers, tedy Newyorská škola fotografie (nezaměňovat s New York School of Art - Newyorskou školou umění) během čtyřicátých a padesátých let. Tato škola s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898–1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Don Donaghy, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\nV roce 1955 obdržel Frank další uznání, Edward Steichen zařadil sedm jeho fotografií (mnohem více než většina ostatních přispěvatelů) do světové muzejní výstavy \"Lidská rodina\" v Muzeu moderního umění, kterou vidělo 9 milionů návštěvníků, včetně populárního katalogu, který je stále v tisku. Frankovy příspěvky byly přijaty ve Španělsku (žena líbající své rozcuchané dítě v náručí), klanící se staré ženy v Peru, revmatický horník ve Walesu, včetně dvou snímků (jeden atypicky rozostřený) jeho manželky v těhotenství a šesti smějících se žen v okně stánku White Tower Hamburger na čtrnácté ulici v New Yorku. Ta byla později zařazena do knížky \"The\" \"Americans\".\n\nInspirováno filmovou knihou Švýcara Jakuba Tuggenera z roku 1943 \"Fabrik,\" Bill Brandtova \"The English at Home\" (1936), a Walker Evansovy \"American Photographs\" (1938), a dále na doporučení Evanse, Alexeje Brodoviče, Alexandra Leibermana, Edwarda Steichena a Meyera Schapira, Frank v roce 1955 získal Guggenheimovo stipendium od John Simon Guggenheim Memorial Foundation aby cestoval po Spojených státy a fotografoval všechny vrstvy společnosti. Navštívil například následující města: Detroit a Dearborn v Michiganu; Savannah, Gruzie; Miami Beach a St. Petersburg, Florida; New Orleans, Louisiana; Houston, Texas; Los Angeles, Kalifornie; Reno, Nevada; Salt Lake City, Utah; Butte, Montana; a Chicago, Illinois. V průběhu dalších dvou let vzal s sebou svou rodinu na řadu výletů, během nichž pořídil 28 000 záběrů. Z toho 83 z nich bylo vybráno k publikování v \"The Americans\".\n\nFrankova cesta se neobešla bez incidentů. Vzpomínal na antisemitismus, kterému byl vystaven v malém městě v Arkansasu. „Pamatuji si, že mě jeden policista vzal na policejní stanici, tam se posadil a dal si nohy na stůl. Ukázalo se, že jsem Žid, protože jsem měl dopis od Guggenheimovy nadace. Opravdu byli primitivní.“ Šerif mu řekl: „No, musíme někoho, kdo mluví jidiš.“... \"Chtěli z toho něco udělat.\" To bylo jenom jednou, co se mi stalo na cestě. Dali mě do vězení. Bylo to strašidelné. Nikdo nevěděl, kde jsem.“ A kdesi v jednom městě na jihu mi nějaký šerif řekl, že mám „hodinu na odchod z města“. Tyto incidenty pravděpodobně přispěly k temnému pohledu na Ameriku, který je v práci obsažen.\n\nKrátce po návratu do New Yorku v roce 1957 se Frank setkal se spisovatelem Beatnické generace Jackem Kerouacem na chodníku před párty a ukázal mu fotografie ze svých cest. Kerouac okamžitě Frankovi řekl: „Určitě můžu o těchto obrázcích něco napsat.“ Nakonec do knihy přispěl svým úvodem. Frank se také stal celoživotním přítelem s Allenem Ginsbergem a byl jedním z hlavních vizuálních umělců, který dokumentoval subkulturu Beatníků, která pociťovala spřízněnost s Frankovým zájmem o dokumentování napětí mezi optimismem 50. let a realitou třídní a rasové odlišnosti. Ironie, kterou Frank našel v lesku americké kultury a bohatého majetku nad tímto napětím dala jeho fotografiím jasný kontrast k těm nejmodernějším americkým fotožurnalistům, stejně jako jeho využití neobvyklého zaostření, slabého osvětlení a ořezu, které se odlišovalo od běžně akceptovaných fotografických technik.\n\nTato odchylka od současných fotografických standardů způsobila Frankovi potíže při hledání amerického vydavatele. Proto byl \"Les Américains\" poprvé publikován v roce 1958 Robertem Delpireem v Paříži, jako součást série \"Encyclopédie Essentielle\", s texty Simone de Beauvoir, Erskine Caldwell, William Faulkner, Henry Miller a John Steinbeck, které Delpire umístil naproti Frankovým fotografiím. Kniha byla ve Spojených státech nakonec publikována v roce 1959 bez textů a zpočátku byla doprovázena značnou kritikou. Například magazín \"Popular Photography\" se vysmíval jeho fotografiím kvůli nesmyslnému rozostření, zrnu, zmatené expozici, opilým (padajícím) horizontům a obecné nedbalosti.” Ačkoli prodeje byly zpočátku také malé, skutečnost, že úvod napsal populární Kerouac, pomohl oslovit větší publikum. V průběhu času a prostřednictvím inspirace pozdějších umělců se kniha \"Američané\" stala klíčovým dílem americké fotografie a dějin umění a je to dílo, s nímž je Frank nejjasněji identifikován. Kritik Sean O'Hagan, píšící pro \"The Guardian\" v roce 2014 řekl: „Je nemožné si představit nedávnou minulost fotografie a drtivou matoucí přítomnost bez jeho přetrvávající a všudypřítomné přítomnosti.“ a že kniha \"Američané\" „změnila povahu fotografie, [...] zůstane snad nejvlivnější fotografickou knihou 20. století.“\n\nV roce 1961 Frank zrealizoval svou první samostatnou show s názvem \"Robert Frank: Photographer\" na Art Institute of Chicago. V roce 1962 se představil také v Muzeu moderního umění v New Yorku.\n\nU příležitosti padesátého výročí prvního \"vydání Američanů\" bylo 30. května 2008 celosvětově vydáno nové vydání. U této nové edice od Steidla je většina fotografií neoříznutá (na rozdíl od oříznutých verzí v předchozích vydáních) a dvě fotografie jsou nahrazeny fotografiemi stejného subjektu, ale z jiného pohledu.\n\nSlavnostní výstava \"The Americans\" s názvem \"Looking In: Robert Frank's The Americans\" byla uvedena v roce 2009 v Národní galerii umění ve Washingtonu, DC, v San Francisco Museum of Modern Art (SFMOMA) a v Metropolitním muzeu umění v New Yorku. Druhá část čtyřdílné výstavy SFMOMA, 2009, zobrazuje Frankovu původní přihlášku k Nadaci Johna Simona Guggenheima (která financovala primární práci na projektu \"Američané\"), spolu s archy historických kontaktů, dopisy fotografovi Walkeru Evansovi a spisovateli Jacku Kerouacovi, a dvě první rukopisné verze Kerouacova úvodu do knihy. Vystaveny byly také tři koláže (vyrobené z více než 115 originálních hrubých děl), které byly shromážděny pod Frankovým dohledem v letech 2007 a 2008, odhalující jeho zamýšlená témata i jeho první kola výběru obrázků. Byla vydána doprovodná kniha s názvem \"Looking In: Robert Frank's The Americans,\" velmi podrobná fotografická studie na 528 stránkách. Když pracoval jako strážce v Metropolitním muzeu umění, požádal Jason Eskenazi další známé fotografy, kteří navštívili výstavu \"Looking In,\" aby vybrali svůj oblíbený obrázek \"Američanů\" a vysvětlili svůj výběr, což vyústilo v knihu \"By the Glow of the Jukebox: The Americans List\".\n\nV roce 1959 se začal věnovat filmu. Celkem natočil 31 titulů.\n\nV době, kdy \"Američané\" vyšli ve Spojených státech, Frank odešel od fotografie a soustředil se na filmovou tvorbu. Mezi jeho filmy byl \"Pull My Daisy\" z roku 1959 \",\" který napsal a vyprávěl Kerouac a hráli v něm Ginsberg, Gregory Corso a další z okruhu Beatníků. Beatníci zdůrazňovali spontánnost a improvizaci. \"Pull My Daisy\" byl podle toho ceněn celá léta jako improvizační mistrovské dílo, dokud Frankův spolu-režisér Alfred Leslie neodhalil v novinách z 28. listopadu 1968 v \"Village Voice\", že film byl skutečně pečlivě naplánován, nacvičován, natáčen profesionální technikou a osvětlením a režírován jím a Frankem.\n\nFrankův dokument o Rolling Stones z roku 1972, \"Cocksucker Blues\", je patrně jeho nejznámějším filmem. Snímek ukazuje Stones na turné, dokumentuje těžké užívání drog a skupinový sex. Frank řekl o Stonech: \n\nMick Jagger Frankovi údajně řekl: „Je to zasraně dobrý film, Roberte, ale pokud se to ukáže v Americe, už nikdy nedostaneme v zemi povolení.“ Skupina se proto snažila u soudu domoci toho, aby film nebyl zveřejněn. Soud nakonec omezil promítání maximálně na pětkrát ročně, a to vždy za Frankovy přítomnosti. Frankova fotografie se objevila také na obálce alba \"Exile on Main St.\"\n\nMezi další Frankovy filmy patří \"Me and My Brother\", \"Keep Busy\" a \"Candy Mountain\", přičemž poslední z nich spolurežíroval s Rudym Wurlitzerem.\n\nPřestože se Frank i nadále zajímal o film a video, v 70. letech se k fotografiím vrátil a v roce 1972 vydal svou druhou fotografickou knihu \"The Lines of My Hand\". Tato práce byla uvedena jako „vizuální autobiografie“ a skládá se převážně z osobních fotografií. Z velké části se však vzdal „přímé“ fotografie, aby místo toho vytvořil vyprávění ze sestavených obrazů a koláží, včleňující slova a sérií více obrázků, které byly poškrábány a pokresleny přímo na negativech. Žádná z autorových pozdějších prací nedosáhla účinku srovnatelného s účinkem \"Američanů.\" Jak někteří kritici zdůraznili, je to pravděpodobně proto, že si Frank začal hrát s konstruovanými obrazy více než deset let poté, co Robert Rauschenberg představil své kompozity na sítotisku — na rozdíl od \"Američanů\" však Frankovy pozdější obrazy zkrátka nepřevyšovaly tehdejší banální akceptovanou technikou a praxi. \n\nFrank a Mary se rozvedli v roce 1969. Znovu se oženil se sochařkou June Leaf a v roce 1971 se přestěhoval do komunity Mabou v Novém Skotsku na ostrově Cape Breton v Kanadě. V roce 1974 jeho dcera Andrea zahynula při letecké havárii v Tikalu v Guatemale. Také v té době byl jeho syn Pablo poprvé hospitalizován a diagnostikován se schizofrenií. Velká část Frankovy následné práce se zabývala dopadem ztráty jeho dcery a následně i jeho syna, který zemřel v Allentownu v pennsylvánské nemocnici v roce 1994. V roce 1995 založil na památku své dcery Nadaci Andrey Frank, která poskytuje umělecké granty.\n\nPo svém přestěhování do kanadské Nového Skotska rozdělil Frank svůj čas mezi svůj domov v bývalé rybářské chatrči na pobřeží a podkroví Bleecker Street v New Yorku. Získal renomé samotáře za to, že (zejména od smrti Andrea) odmítal většinu rozhovorů a veřejná vystoupení. Pokračoval v přijímání eklektických úkolů, například fotografování Demokratické národní konvence z roku 1984 a režírování hudebních videí pro umělce, jako je New Order („Run“) a Patti Smith („Summer Cannibals“). Frank produkoval oba filmy i fotografie z natáčení a pomohl zorganizovat několik retrospektiv svých uměleckých děl. Jeho práce byla reprezentována v Pace / MacGill galerie v New Yorku od roku 1984. V roce 1994, Národní galerie umění ve Washingtonu, DC představila nejkomplexnější retrospektivu Frankovy práce k dnešnímu dni, nazvaný \"Moving Out\".\n\nRobert Frank zemřel 9. září 2019 ve věku 94 let ve svém domě v Novém Skotsku.\n\n\n\n\n\n\n\n\n\n"}
{"id": "427251", "url": "https://cs.wikipedia.org/wiki?curid=427251", "title": "Seznam libereckých škol", "text": "Seznam libereckých škol\n\nToto je seznam škol v krajském městě Liberci a stručná historie školství.\n\nV polovině 19. století se školství v Liberci vymaňuje z vlivu církve a výuka se čím dál tím více zaměřuje na spojení s rozvíjejícím se průmyslem, technikou a obchodem. Za katedrou se častěji místo duchovních objevovali odborně vzdělaní světští učitelé a úplný konec církevního dohledu nad výukou přinesl zákon o poměru školy a církve vydaný v roce 1868. Od této chvíle převzal zodpovědnost nad výukou stát. \n\nPodstatně se zlepšilo vzdělání učitelů, jejichž vzdělání bylo prodlouženo na 4 roky. Všeobecná povinná školní docházka se prodloužila na 8 let. Liberec se dočkal vlastního učitelského ústavu, ale až v roce 1892. Po sedmi letech se ústav přestěhoval do dnešní Šamánkovy ulice. Absolvování ústavu opravňovalo k prozatímnímu ustanovení za učitele a po 2 letech praxe a složení zkoušek došlo k definitivnímu jmenování. Těmito změnami nabralo školství dech a začaly jedna za druhou vznikat nové školy ve městě i jeho okolí. Ke dvěma školám, které v té době Liberec měl, přibyli další: v Oblačné ulici (1869 – 70), v Orlí, 5. května, česká matiční škola Na Svahu, škola U Soudu a Na Jeřábu (1914 – 16). Dále během sedmdesátých a osmdesátých let vznikl kolem Masarykovy ulice celý školský areál. V roce 1880 bylo v Liberci jen 14 škol, ale během dvaceti let se jejich počet zvýšil na 53. Týkalo se to však především škol německých. České školy tu byly stejně jako v celém pohraničí popelkou. Právě oblast školství tu představuje jednu z nejkonfliktnějších stránek vzájemného soužití.\n\nDnes je v Liberci 60 škol a to:\n\n\n\n\n\n\n"}
{"id": "427256", "url": "https://cs.wikipedia.org/wiki?curid=427256", "title": "Jozef Ondzik", "text": "Jozef Ondzik\n\nJozef Ondzik (* 22. července 1964, Humenné) je slovenský lékař a dokumentární fotograf. Je držitelem řady významných ocenění, mj. titulu Slovenský fotograf roku 2010.\n\nVyrůstal ve východoslovenském Humenném v rodině gymnaziálního učitele a úřednice. Po absolvování Univerzity Pavla Jozefa Šafárika v Košicích nastoupil na pozici anesteziologa v nemocnici v Dolním Kubíně na Oravě. Na konci devadesátých letech studoval na Institutu tvůrčí fotografie Slezské univerzity v Opavě. V roce 2000 se přestěhoval do Bratislavy, kde až do roku 2009 pracoval na plný úvazek v Ústavu srdečních a cévních chorob. \n\nOndzik fotografuje od svých 12 let. S prací ve fotokomoře jej seznámil jeho přítel Tomáš Leňo, se kterým spolupracuje dodnes. Zlomovým momentem v jeho tvůrčím vývoji bylo přistoupení ke kolektivnímu projektu, v rámci kterého dokumentoval zánik tradičních rusínských obcí a přestěhování původních obyvatel do paneláků v Humenném v důsledku výstavby přehrady Starina. Je autorem Zprávy o stavu země z roku 2002, která kladla do kontrastu život v městě a na vesnici. V roce 2010 vydal knihu ilustrující předvolební boj politických stran na Slovensku, v roce 2011 připravuje publikaci o východoslovenských Rusínech.\n\n"}
{"id": "427261", "url": "https://cs.wikipedia.org/wiki?curid=427261", "title": "Ruth Beitiaová", "text": "Ruth Beitiaová\n\nRuth Beitiaová (* 1. dubna 1979 v Santanderu) celým jménem Ruth Beitia Vila je bývalá španělská atletka, výškařka s osobním maximem 202 cm a příležitostná dálkařka.\n\nJedná se o olympiíjskou vítězku z roku 2016 a trojnásobnou mistryni Evropy. Byla též halovou vicemistryni Evropy z roků 2005, 2009 a 2011 a bronzovou medailistku z halového ME 2007 a halového MS 2006. Zlatou medaili vybojovala na ME do 23 let v roce 2001.\n\nJe juniorskou mistryní Španělska (1997, 1998) v hale a na dráze. V letech 2002 – 2006 se stala několikanásobnou halovou mistryní. Španělská výškařka závodí za klub C.A.Valencia Terra i Mar pod vedením trenéra Ramóna Torralba a jedná se o jedinou Španělku, která pokořila hranici dvou metrů. Přes dva metry se poprvé přenesla 26. července 2003 v Avilés, v hale poté 21. února 2004 ve Valencii.\n\nNa olympijských hrách v Athénách skončila v kvalifikaci, v Pekingu již skončila společně s Němkou Ariane Friedrichovou na sedmém místě. V roce 2008 pořádalo HMS Španělsko, na domácí půdě ve Valencii však skončila těsně pod stupni vítězů, na 4. místě.\n\nJeště dříve na halovém ME 2007 v Birminghamu skončila španělská atletka rovněž na čtvrtém místě. Později vyšlo najevo, že třetí z mistrovství Bulharka Venelina Venevová měla v lednu 2007 pozitivní dopingový nález na testosteron a bronzová medaili ji byla odebrána a dodatečně přidělena Beitiaové.\n\nV roce 2009 zvítězila výkonem 196 cm na tradičním halovém mítinku Brněnská laťka a později také na prvním ročníku mítinku světových rekordmanů, který byl pořádán 26. února v pražské O aréně. O vítězství se přetahovala s českou výškařkou Ivou Strakovou, v rozeskakování však uspěla na výšce 198 cm právě Španělka. Týden na to získala stříbro na halovém ME v Turíně. Na MS v atletice 2009 v Berlíně skončila na 5. místě.\n\nV letech 2012, 2014 a 2016 zvítězila v soutěži výškařek na mistrovství Evropy.\n\nNejvětšího úspěchu dosáhla v závěru své výškařské kariéry. Na olympiádě v Rio de Janeiro v roce 2016 v soutěži výškařek zvítězila a stala se olympijskou vítězkou. O rok později startovala na světovém šampionátu v Londýně. Z kvalifikace postoupila do finále, zde však obsadil dvanácté místo. Krátce po mistrovství světa ukončila svoji sportovní kariéru.\n\n"}
{"id": "427270", "url": "https://cs.wikipedia.org/wiki?curid=427270", "title": "Bělení zubů", "text": "Bělení zubů\n\nBělení zubů označuje metody, kterými se z estetických důvodů upravují zuby tak, aby jejich barva byla bělejší. \n\nJiž staří Římané dbali na zabarvení svých zubů. Zuby se dříve snažili brousit například popelem. V dnešní době se používá najemno rozemletý perlit nebo vápenec, který se přidává do bělících zubních past. Tato metoda ovšem zuby nebělí, protože neodbarvuje pigmenty v zubu usazené, ale pouze mechanicky obrušuje zubní usazeniny na povrchu zubu. Dokáže navrátit přirozenou barvu zubu, avšak řada lidí tento efekt nepovažuje za dostatečný. \n\nZubní sklovina je přirozeně bílá. Bezprostředně pod sklovinou je další část zubu – zubovina. Zubovina je za normálních okolností žlutá, ale její struktura je pórovitá a hmota nervu ji může, v průběhu přibývajících let, zabarvovat do žlutohněda. Barva kterou vidíme při pohledu na zub v ústech je kombinací barev skloviny, která se může trvale zbarvit (vlivem stárnutí, kouření, pití červeného vína atd.) a vespod ležící zubovinou, která tmavne během let z mnoha důvodů, např. blízkosti k nervu. Z tohoto důvodu nemůže pouhé čistění zubů ochránit zuby před pigmentováním anebo zvrátit zabarvení zubu.\n\nBělení zubů se dělí na dvě základní skupiny: kosmetické bělení a zdravotnické bělení. Dle vyhlášky 244/2012 Sb. z 27.6.2012, která je přesným zněním Directive 2011/84/EC dělíme na \n\n\nPro domácí bělení zubů se používá známá látka karbamid peroxid. Podle směrnice 2011/84/EU a vyhlášky 244/2012 Sb je v současnosti možné pro domácí bělení použít pouze gely o maximální koncentraci 16% karbamid peroxidu.  \n\nNosiče se plní tenkou vrstvou bělícího gelu, pouze na výklenky zubů, aby se zabránilo poleptání dásní gelem. Následně se nosiče nechávají v ústech 4 – 8 hodin po dobu 5 až 14 dnů. To závisí od zabarvení zubů. První ošetření by mělo probíhat pod dohledem zubního lékaře, v dalších ošetřeních pak pacient pokračuje sám doma. Protože je domácí bělení zásahem do zubní skloviny, mohou zuby vykazovat známky citlivosti. Proto je často potřeba používat po bělení přípravky a zubní pasty snižující citlivost zubů. Nedílnou součástí péče o zuby bělem bělení a po bělení je dodržování tzv. bílé diety.\n\nJedná se o proceduru, která se provádí ve zdravotnickém zařízení - zubní ordinaci, proto je často používán název ordinační bělení zubů.\n\nOrdinační bělení zubů zaujímá významné místo v estetickém zubním lékařství. Jedná se o proceduru, která účinně zesvětluje zubní sklovinu a navrací zubům jejich geneticky danou světlou barvu. V průběhu času se sklovina zabarvuje a tmavne v důsledku několika faktorů, jako je např. změna minerální struktury zubů, konzumace nevhodných potravin a nápojů, kouření apod. Mezi nejčastější činitele zabarvující zubní sklovinu se řadí čaj, káva, kolové nápoje, červené víno, cigarety a tabák. K dalším faktorům patří také věk, protože zubní sklovina s přibývajícími léty slábne a začíná být průsvitná. Zubní dentin, který začíná být přes průsvitnou sklovinu vidět způsobuje, že sama sklovina působí tmavším dojmem. Přirozenou bělost zubní skloviny mohou negativně ovlivnit i některé léky. Přes veškeré výše uvedené negativní faktory je možné díky ordinačnímu bělení zubů navrátit zubům jejich přirozenou bílou barvu. Při proceduře bělení se usazené pigmenty neutralizují. Částečně také dojde k zneprůhlednění skloviny, čímž dochází k výraznému zesvětlení zubů. \n\nNa trhu nadále existují bělící přípravky s koncentrací peroxidů vodíku vyšší než 6%, které mají platnou registraci jako zdravotnický prostředek. \n\nBělení zubů pomocí světla určité vlnové délky je metoda, která nabízí okamžité výsledky. Tato metoda používá elektromagnetické záření, které zvyšuje účinnost bělicího gelu. Bělení zubů touto metodou je nejrychlejší cestou k získání světlejších zubů. Tato metoda nemá žádné vedlejší účinky a je naprosto bezpečná za předpokladu, že ji provádí zubní lékař nebo zaškolená dentální hygienistka.\n\nVýhody této metody bělení zubů jsou především v rychlosti, bezpečnosti a dobrých výsledcích.\n\n\n\nV posledních letech tento postup získává na oblibě, tudíž licenci na poskytování této metody vlastní již velký počet zubních ordinací. Jedná se o poměrně bezbolestný zákrok s účinkem, který je ve srovnání s jinými metodami trvalejší.\n\nModerní princip bělení zubů používá účinnou látku karbamid peroxid. Tato látka se stala klinicky ověřenou látkou, která zuby prokazatelně bělí, aniž by je poškozovala. Látka prostupuje do struktury zubu a odbarvuje pigmenty v ní usazené. Zubní sklovina zůstává nepoškozena. Koncentrace látky karbamid peroxid se liší dle způsobu použití. V případě domácího bělení se používá koncentrace 10%, tato koncentrace však roste v případě ordinačního bělení , kde je zapotřebí dosáhnout výsledků v kratším čase a to až na koncentraci 35%.\n\nBělení zubů může někdy způsobit dočasné zvýšení citlivosti zubů. Citlivost zubů mizí během několika dnů po přerušení bělení, nebo v případě ukončení kůry, po dokončení. V žádném případě nedochází k poškození zubního nervu. \n\nNelze vybělit černé, hnědé nebo bílé změny v barvě zubu v případě zubního kažení, tlení apod. Nevybělí ani nepoškodí amalgamové výplně zubu, korunky, protézy. Bělení není příliš efektivní v případě zmírňování šedých vodorovných čar u pacientů se skvrnami způsobených dlouhodobým užíváním tetracyklinových antibiotik. Další nepříjemnost mohou způsobovat skvrny na zubech vyvolané nepřiměřeným příjmem fluoridů .\n\nMěly by se bělit pouze zuby zdravé, bez zubních kazů a jiných problémů (krvácení dásní atd.). \n\nÚčinek ordinačního bělení zubů protrvává v závislosti od další péče a dodržování pokynů odborníků, běžně však několik měsíců až let. \n"}
{"id": "427273", "url": "https://cs.wikipedia.org/wiki?curid=427273", "title": "Anna Lucemburská (1323–1338)", "text": "Anna Lucemburská (1323–1338)\n\nAnna Lucemburská (27. března 1323, Kouba – 3. září 1338, Neuberg an der Mürz) byla rakouská, štýrská a korutanská vévodkyně.\n\nAnna se narodila jako jedno ze dvou posledních dětí Jana Lucemburského a Elišky Přemyslovny během královnina exilu v Bavorsku. Annino dvojče Eliška, zaslíbená klášternímu ústraní, zemřela v dětství.\n\nDne 13. února 1327 dojednal Jan Lucemburský Annino zasnoubení s Ladislavem, nejstarším synem uherského krále Karla Roberta. Zasnoubení však skončilo již po na jaře 1329 nečekanou smrtí pětiletého snoubence. Dalším snoubencem se měl po obdržení papežského dispenzu stát Ludvík Říman, syn císaře Ludvíka z druhého manželství. Případnému sňatku však bránila exkomunikace ženichova otce Ludvíka Bavora.\n\nJan Lucemburský, mistr sňatkové politiky, nakonec Anně vybral manžela z řad rakouských Habsburků, s nimiž potřeboval navázat těsnější spojenectví. Již roku 1330 při uzavírání spojenecké smlouvy nabídl Annu za manželku Otovi Habsburskému, tehdy se však pro plánované manželské spojení nepodařilo získat potřebné papežské požehnání. Po mezihře se synem Ludvíka Bavora se Janovi 9. ledna 1335 podařilo pro Annu a Otu Habsburského od papeže Benedikta XII. dispens získat. Habsburkové obdrželi kromě nevěsty také dolnorakouská města Vitoraz, Lávu nad Dyjí a Rabensburg.\n\nJiž 2. února 1335 Anna přijela do Prahy. Do té doby pravděpodobně byla hostem pařížského dvora, kde setrvávala jako společnice své starší sestry Bony. Svatba dvanáctileté Anny a o dvacet let staršího vdovce Oty se slavila 15. či 16. února 1335 ve Znojmě zároveň se svatbou Anny, dcery Mikuláše Opavského a dolnorakouského hraběte Burcharda I. z Hardeggu.\n\nMladičká Anna zemřela ve věku patnácti let, manžel Ota ji do hrobu následoval o půl roku později. Manželství bylo bezdětné. Oba jsou pohřbeni společně s Otovou první chotí v cisterciáckém klášteře Neuberg.\n\n"}
{"id": "427274", "url": "https://cs.wikipedia.org/wiki?curid=427274", "title": "Egypt v osmanském období", "text": "Egypt v osmanském období\n\nEgypt byl dobyt Osmanskou říší v roce 1517. Egypt byl vždy obtížnou provincií pro kontrolu Osmanských sultánů. I nadále zde zůstali dominantní polo-autonomní mamlúci a to až do dobytí Egypta Francií v 1798. Poté, co byli Francouzi vyhnáni, byl pod kontrolou albánského Muhammada Aliho a jeho potomků, kteří dostali Egypt z osmanské moci. To trvalo do roku 1882, kdy došlo k britské invazi a Egypt se stal de facto protektorátem Velké Británie.\n\nPo dobytí Egypta sultánem Selimem I., byla země považována nikoliv za provincii Osmanské říše, ale za vazalský stát. Celé toto raně turecké období v Egyptě se pak neslo ve znamení boje o moc mezi mamlúky a zástupci Osmanské říše. Velká část země byla lénem mamlúků a i po administrativních změnách jim zůstala, což umožnilo mamlúkům rychle se vrátit na vlivná místa. Mamlúčtí emírové byli i hlavami dvanácti sandžaků, na které byl Egypt rozdělen. Další osmanský sultán, Sulejman I., zřídil dvě komory nazývané Velký Divan a Malý Divan (říšská rada), v nichž byly zastoupeny armádní a církevní autority, které měly pomáhat a podporovat pašu v jeho jednáních. Šest pluků, které zřídil už sultán Selim pro udržení moci a pořádku v zemi, navíc Suleiman ještě o jeden rozšířil. Nejvlivnější byl pluk egyptských mamlúků.\n\nV roce 1527 došlo k prvnímu průzkumu Egypta pod Osmany, oficiální kopie ale byly zničeny při požáru. Nový průzkum přišel až v roce 1605. Tehdy byla egyptská půda rozdělena do čtyř tříd: sultánovo území, léna, půda pro armádu a pozemky pro církev. Praxí divanu, tzv.Vznešené Porty, bylo měnit egyptské místodržící s hodností paši ve velmi krátkých intervalech, po roce nebo několika měsících. Tyto neustálé změny ve vládě zřejmě způsobily, že se v raném období osmanské okupace dostala mimo kontrolu armáda, což vedlo na začátku 17. století k častým vzpourám. Dalším důvodem těchto vzpour byl pokus zastavit vydírání, tedy vynucené platby vymáhané vojsky od obyvatel Egypta na smyšlené dluhy.\n\nRoku 1609 vypukla mezi armádou a pašou, který měl na své straně některé loajální pluky a beduíny, válka. Armáda byla poražena egyptským místodržícím – Muhamedem Pašou, který 5. února 1610 vstoupil do Káhiry, popravil osnovatele vzpoury a mnoho dalších vyhnal do Jemenu. O této události se hovoří jako o druhém dobytí Egypta Osmany. Muhamed zároveň provedl velkou finanční reformu.\n\nI poté ale docházelo k časté výměně místodržících, což vedlo ke ztrátě respektu Egypťanů. V červenci 1623 přišel rozkaz, že tehdejší místodržící Mustafa Paša má být nahrazen Alim. Místní důstojníci požadovali pro nového místodržícího přímého zástupce, byli odmítnuti a proto se postavili na stranu odvolaného Mustafy. Po incidentu, kdy byl Ali Paša po svém příjezdu do Alexandrie zatčen a uvězněn, posléze zachráněn a přinucen odjet, přišel z Istanbulu vzkaz potvrzující Mustafu místodržícím. Nejvíce v tomto období ale Egypt utrpěl hladomorem a morem. Na jaře 1619 zemřelo na 635 000 osob, v roce 1643 bylo zcela zpustošeno 230 vesnic.\n\nKáhira byla v té době důležitým městem, protože zde byla pšenice pro lidi z Istanbulu. Uvnitř citadely v Káhiře soupeřili různé skupiny mamlúků, hlavně azabové a janičáři.\n\nDo 18. století byla důležitost pašů nahrazena mamluckými beji a dvěma úřady – Šejk al-Balad a Emír al-Hajj – jež byly v držení těch osob, které představovaly skutečné vedení obce. Proces, kdy tento stav vznikl, je poněkud nejasný. Roku 1707 se Šejk al-Balad – Qasim Iywaz – nachází v čele jedné ze dvou frakcí mamlúků – Kasemité a Fikarité – mezi nimiž panovalo již dlouho nepřátelství. Mezi těmito frakcemi proběhl boj, trvající 80 dní. Na jeho konci byl Qasim Iywaz zabit a úřad, který měl v držení převzal jeho syn Ismail. Ten jej vykonával 16 let. Zatímco ve funkci paši neustále docházelo ke změnám, Ismail dokázal usmířit obě frakce mamlúků.\n\nV roce 1724 byl díky intrikám paši zavražděn a Shirkas Bej, z opoziční frakce, povýšen do úřadu Šejk al-Balad na jeho místo. Brzy byl ale sesazen osobou ze své vlastní strany a utekl do Horního Egypta. Později se vrátil v čele armády, ale nakonec zemřel. Jeho protivník byl zavražděn krátce nato (1730) a do úřadu nastoupil Othman Bej.\nRoku 1743 byl Othman Bej nucen odletět z Egypta, kvůli intrikám dvou osob – Ibrahima a Ridwana Beje, jež začali s masakrem bejů a dalších lidí, které považovali za své odpůrce. Společně pak vládli v obou výše zmíněných úřadech. Pokus jednoho z pašů sesadit je pomocí puče selhal, díky zradě jeho podporovatelů, kteří nakonec propustili Ibrahima i Ridwana z vězení a paša byl nucen prchnout do Istanbulu. Pokus dalšího paši, který již jednal se souhlasem Istanbulu už byl úspěšný, ale po čase se situace opět obrátila. Nakonec byl Ibrahim zavražděn a na jeho místo do úřadu beje dosazen Ali Bej. Vražda Ibrahima se stala v roce 1775, jeho kolega Ridwan zahynul při následných sporech.\n\nAli Bej si stanovil za úkol pomstít smrt Ibrahima, svého dřívějšího velitele. Již dříve (1750) se s pomocí svých přívrženců dokázal zbavit beje ve funkci Šejk al-Balad, kterého nechal uškrtit a tím získal jeho úřad. Poprava vraha jeho bývalého velitele Ibrahima vyvolala mezi ostatními beji odpor a Ali musel opustit svůj post a prchnout do Sýrie, kde získal přátelství místodržícího Akry, Dahera El-Omara, který se za něj přimluvil u Porty a byla tak obnovena jeho funkce Šejk al-Balad.\nV roce 1766 musel Ali opět odejít z Egypta, ale o rok později posílila jeho strana v Káhiře a mohl se vrátit. Při obnovení svého úřadu povýšil 18 svých přátel do hodnosti bej, mezi nimi i Ibrahima, Murada a Muhameda Abu-’l-Dhahaba, kteří byli později v čele všech věcí. Udělal maximum, aby dal záležitosti v Egyptě do pořádku a zavedl velmi důležitá opatření na potlačení loupení beduínů z Dolního Egypta. Chtěl založit nezávislou monarchii a za tím účelem se snažil rozpustit všechny síly s výjimkou těch, které byly výhradně pod jeho kontrolou. To vyvrcholilo Aliho výzvou pro všechny beje bojovat o své životy. Jeho návrhy byly přijaty s nadšením, poté byl Egypt prohlášen nezávislým a paša musel do 48 hodin opustit zemi. Pomoc Alimu poslal i paša z Akry.\n\nV Portě nebyli schopni přijmou účinné opatření k potlačení Aliho, později se snažili upevnit své panství zasláním výpravy proti loupežným kmenům v severním a jižním Egyptě, reformou financí a zlepšením správy spravedlnosti. \n\nAli chtěl rozšířit své impérium. Jeho zeť Abu-’l-Dhahab byl poslán podmanit si Hawwarah a Jemen. Důstojník Ismail Bej byl poslán s 8000 muži získat východní pobřeží Rudého moře a Ilasan Bej obsadit Džiddu. Po šesti měsících patřila větší část Arabského poloostrova Alimu. Když však byl Abu-’l-Dhahab vyslán dobýt Sýrii, zapojil se do tajných jednání s Portou a zavázal se obnovit v Egyptě osmanskou nadvládu. Při zpáteční cestě získal ještě další vojáky, převážně beduíny, a navíc se k němu přidal Ismail Bej. Ali před nimi nakonec 8. dubna 1772 uprchl do Sýrie.\nV roce 1773 se Abu-’l-Dhahab učinil sám Šejkem al-Balad a v této funkci začal praktikovat neslýchané vykořisťování Egypta, které mělo za následek, že lid jednoznačně vyzval k návratu Aliho Beje. Ali se vrátil v čele armády bojovat proti Dhahabovi, ale byl poražen a později zemřel.\n\nPo jeho smrti se tak Egypt stal opět závislým na Osmanské říši, řízen Abu-’l-Dhahabem jako Šejkem al-Balad, s titulem paša. Ten krátce nato dostal povolení od Porty k invazi do Sýrie, s cílem potrestat přítele Aliho Dahera El-Omara a zanechal v Káhiře svoje zástupce, Ismaila Beje a Ibrahima Beje, kteří zradili Aliho v bitvě s Dhahabem. Po dobytí mnoha měst v Palestině Dhahab zemřel a Murad Bej (další ze zběhů), přenesl své síly zpět do Egypta (1775).\n\nIsmail nyní získal titul Šejk al-Balad, ale brzy byl zapojen do sporu s Ibrahimem a Muradem, kteří nakonec Ismaila vyhnali z Egypta a vytvořili společnou vládu (jako Šejk al-Balad a Emír al-Hajj). I přes konflikty tato vláda vydržela až do roku 1786, kdy byla Portou vyslána výprava na obnovení osmanské nadvlády. Murad byl poražen a Ibrahim se rozhodl vyčkávat. K moci se dostal opět Ismail, ale při řádění epidemie v roce 1791 zemřel on i většina jeho rodiny. Vzhledem k potřebě vládce byly opět povolání Murad s Ibrahimem a jejich duální vláda pokračovala až do roku 1798, kdy Bonaparte vstoupil do Egypta.\nV této době byla situace v Egyptě velmi špatná. Dělnický plat byl asi 1/7 piastru denně, což bylo asi 50 piastrů ročně. Naproti tomu Murad Bej si bral 1500 piastrů denně pro své potřeby. Koptské vesnice v Horním Egyptě nakonec odmítly platit daně.\n\nV červenci 1798 byl Egypt napaden francouzským vojskem. Proklamovaným cílem francouzské výpravy do Egypta bylo potlačení mamlúků a znovu nabytí moci Vznešené Porty. Hlavním cílem Francouzů ale bylo získání přímé cesty do Indie, pro rozvoj obchodu, ale i pro válku s Anglií. \nPři tzv. Bitvě o pyramidy byli egyptští mamlúci jasně poraženi. U Egypťanů zprvu převládala přátelská atmosféra a dík Francouzům, že je vysvobodili od vlády mamlúků.\n\nZničení francouzské flotily v bitvě u Abukiru a selhání francouzských sil v Horním Egyptě, otřáslo vírou Egypťanů v jejich nepřemožitelnost. V důsledku řady nežádoucích novinek byly vztahy mezi Egypťany a dobyvateli z Francie stále více napjaté až nakonec, při příležitosti zavedení domovní daně, vypuklo v Káhiře 22. října 1798 povstání. Nadporučík a místodržící Dupuy byl zabit, místo něj byl povolán generál Jean-Baptiste Kléber, aby vzpoury potlačil, ale když došlo k ustájení francouzského jezdectva v mešitě, což byla pro Egypťany velká urážka, vyvolalo to další vlnu nevole. Francouzi poté vydali nové prohlášení o obnovení dvou divanů, které byly vytvořeny Turky. Speciální rada – divan se skládala ze čtrnácti osob vybraných losem z šedesáti vládních kandidátů a scházel se denně. Hlavní divan se skládal z funkcionářů a scházel se při výjimečných událostech. \n\nV roce 1799 vyhlásila Porta invazi do Egypta s cílem navrátit jej zpět, ale i přes pomoc britské flotily se plán nezdařil. \nPrvní týden v březnu 1801 Anglie, vedena Sirem Ralphem Abercrombym, uskutečnila přistání v Abukiru a přikročila k obléhání Alexandrie. Francouzi byli zahnáni, ale anglický velitel byl smrtelně zraněn. Poté byli povolány posily vedené Husainem, kapitánem pašů. Kombinace anglických a tureckých sil měla získat přístav Rosetta. Dne 30. května, byl velitel A.D. Belhiard, který měl na starost Káhiru, napaden britskými jednotkami pod vedením generála Johna Hely Hutchinsona a Turky, jež vedl Ytisuf Paša. Po vyjednávání Belhiard souhlasil s odchodem z Káhiry a s odplutím vojsk do Francie. V září došlo ke konečné kapitulaci Francie a k ukončení okupace Egypta.\n\nNapoleonova výprava měla pro Egypt i velký význam. Součástí Napoleonovy armády byla i komise 167 učenců a umělců, mezi nimiž byli zastoupeni kartografové, zeměměřiči, stavitelé, technici, přírodovědci a archeologové, jež ztělesňovali špičku tehdejšího evropského vědění. Komise složená z těchto lidí pořizovala v Egyptě úplnou dokumentaci a vytvořily velkolepé dílo \"Popis Egypta\". Napoleonova výprava také přinesla Egyptu značný hospodářský, vědecký a kulturní pokrok. V Káhiře byl rovněž zřízen vědecký ústav (Egyptský institut, jehož posláním je všestranné studium Egypta) a začal zde vycházet periodický tisk.\n\nBrzy po odchodu Francouzů z Egypta se země stala dějištěm mnohem závažnějších potíží, v důsledku snahy Turků zničil moc mamlúků. Mahomed Khorsev byl první turecký místodržící Egypta po vyhnání Francouzů. Paša a skrze něj sultán se snažili polapit nebo různě oklamat mamlúky, ale toto jejich úsilí selhávalo. Khorsev byl proto poslán do bojů proti mamlúkům do Damanhuru v Dolním Egyptě. Zde byl poražen malou silou al-Alfiho. Střelivo a zbraně padly do rukou mamlúků. To vedlo k dlouhé občanské válce mezi Albánci, mamlúky a Turky.\n\nBěhem tří občanských válek (1803–1807) mezi Albánci, Turky a mamlúky převzal kontrolu nad Egyptem Albánec Muhammad Alí, jenž se narodil v Kauvalle v roce 1769. Roku 1805 uznal jeho postavení osmanský sultán a v roce 1806 jej jmenoval egyptským místodržícím. Alího nepřítelem se okamžitě stali Angličané a mamlúčtí bejové. S beji se však rázně vypořádal 1. března 1811, kdy jich na 300 vlákal do káhirské citadely a tam je nechal postřílet. Ostatní bejové a jejich stoupenci byli povražděni vzápětí.\n\nJiž v roce 1808 začal s reformami, mezi které patřilo i znárodnění půdy.Muhammad Alí přesně stanovil druh a množství pěstovaných plodin, určil státní výkupní ceny, upravil rozpis daní a zavedl všeobecnou pracovní povinnost v zemědělství, řemeslnických dílnách, vojsku a státní správě. Pokusil se reorganizovat své vojsko, což vyvolalo vzpouru a tak byl projekt odložen. I přesto ale dokázal vybudovat jednu z nejvyspělejších armád na celém Blízkém východě, čítající čtvrt milionu mužů vyzbrojených a vycvičených podle evropského způsobu. Silné bylo rovněž válečné loďstvo.Jeho úspěchy pozoroval i osmanský sultán, ale Muhammad Alí ho plně respektoval a svou oddanost mu projevil za řeckého povstání v roce 1821, tudíž sultán neměl žádný důvod proti němu zakročit. Alí také věnoval pozornost posílení egyptské ekonomiky. Vytvořil státní monopoly na hlavní produkty země. Také vznikla celá řada továren a, kromě jiného, Alí zavedl pěstování bavlny ve velkém. Také výrazně vzrostla produkce cukru, rýže, hedvábí a indiga. Naopak, Egypt přestal být středomořskou obilnicí a obilí začal dovážet. I tak se z Egypta stal prosperující zemědělský stát.\n\nV letech 1820–1822 provedl Muhammad Alí invazi do Libye a východního Súdánu, obě byly úspěšné. V roce 1824 došlo ke vzpouře v Horním Egyptě. Bouřili se převážně rolníci a to kvůli Alího reformám, zejména proti zavedení brané povinnosti a zvýšení daní. Jejich porážka připomínala masakr a tato vzpoura byla posledním pokusem zničit pašu.\nV roce 1831 vtrhla egyptská armáda do Sýrie. Jako záminku Muhammad Alí uvedl, že mu Abdulláh Paša v Akře odmítl vydat egyptské uprchlíky. Při dobývání padla nejen Akra, ale i Damašek a další syrská města. Alímu také pomáhala skutečnost, že syrští Arabové jej vítali jako osvoboditele od turecké nadvlády. Egyptská vojska prošla celkem bez potíží celou Anatolií až ke Konyi, kde v prosinci 1832 došlo k velké bitvě. Velkovezír Rezid Paša byl poražen a zajat. Nyní měl Muhammad Alí možnost dobýt Istanbul, ale nakonec se neodvážil porazit osmanskou dynastii. \nDůvodem bylo i to, že ve prospěch sultánovy vlády zasáhlo Rusko (posléze i Francie a Anglie). Tyto velmoci donutily Alího zastavit svůj postup, zároveň však byl sultán nucen přistoupit na různé ústupky (květen 1833) – Muhammad Alí si ponechal ve správě Egypt a Sýrii, jeho syn Ibrahim dostal sandžak Adana. Muhammed Alí byl nucen i nadále nad sebou uznávat sultánovu vládu. \n\nV roce 1839 došlo k dalšímu střetu sultánovy vlády a Alího. Navíc se přidávaly nepokoje v Sýrii, kvůli nespokojenosti s Egyptskou okupací a tím, že Ibrahim Paša zrovnoprávnil křesťany. Toho chtěla využít Porta, ale sultánská vojska byla opět poražena. Zároveň celé osmanské válečné loďstvo přešlo na stranu Alího, který tak měl možnost stát se vládcem celé říše. Toho se zalekly evropské velmoci a podnikly patřičné kroky. \nKdyž Muhammad Alí odmítl evakuovat Sýrii, zasáhly anglické a francouzské lodě a bombardovaly syrské přístavy, Bejrút a ohrozily i Alexandrii. Muahammad Alí nakonec kapituloval; jeho rodině zůstala dědičná vláda na Egyptem a Súdánem, ostatní území ztratil, loďstvo muselo být vráceno zpět Portě a Egypt musel zničit své loděnice, snížit stav armády na 18 000 mužů a uznat anglo-tureckou obchodní dohodu, která otevřela Anglii cestu k ekonomickému pronikání do země. \n\nPo smrti Muhammada Alího začal vládnout Abbás I.. Ten podlehl britskému tlaku a udělil britským společnostem koncese na stavbu důležitých silnic a železnic, čímž si Anglie zajistila kontrolu nad pozemními komunikacemi. Po vraždě Abbáse v roce 1854 se ujal vlády Saíd, který byl velice vzdělaný, osvícený a oblíbený. Zavedl arabštinu jako úřední jazyk, jmenoval úředníky a důstojníky z řad Egypťanů, snížil daně a zrušil vnitřní cla. Roku 1854 také udělil koncesi na stavbu Suezského průplavu Francií. Výdělky z něj ale nakonec neplynuly Egyptu, jak Saíd předpokládal, ale Francii a Velké Británii, která včas nakoupila akcie. Při slavnostním otevření už v Egyptě vládl Ismáíl, jenž se honosil titulem chedíva, který mu udělil sultán.Za jeho vlády došlo k hospodářskému povznesení Egypta – budovaly se hráze a zavlažovací zařízení, silnice a železnice, přístavy, byl zaveden plyn apod. Na druhé straně rozmařilost chedíva a prohraná válka s Etiopií (1875-1877) přivedly zemi do finančních potíží. \n\nV červnu 1879 přebírá vládu Ismáílův syn Taufík a v Egyptě dochází k rozmachu národního hnutí. Jelikož byl Taufík v roce 1882 nucen přijmout ústavu, jež poskytovala Národnímu shromáždění značné pravomoci a kontrolu nad financemi, došlo k zásahu evropských velmocí. V červenci 1882 se udála krvavá bitva, jež skončila anglickým obsazením Alexandrie. Egyptské nacionalistické hnutí v čele s Ahmedem Arábím bylo poraženo a Egypt se tak vlastně stal součástí britské říše.\n\n\n\n"}
{"id": "427276", "url": "https://cs.wikipedia.org/wiki?curid=427276", "title": "Stein Rokkan", "text": "Stein Rokkan\n\nStein Rokkan (4. července 1921, Vågan – 22. července 1979, Bergen) byl norský politolog a sociolog. Byl profesorem srovnávací politologie na University of Bergen.\n\nSvou kariéru začínal jako asistent Arne Næsse,  který poskytl Rokkanovi filosofický základ, který zúročil později ve svých vlastních pracích. Později působil na Charles Michelsen Institute (CMI), kde se setkával s uznávaným politickým ekonomem Justem Faalandem, se kterým se pokoušeli o obnovu politických věd na CMI. Jejich snahy zahrnovaly například různé výzkumné programy, dodatečné finanční zdroje, atd.\n\nOd roku 1966 přednášel Stein Rokkan na univerzitě v Bergenu komparativní politologii, přičemž právě v době jeho působení zde na univerzitě vznikly jeho nejvýznamnější díla - Teorie Centra a periferie v Evropě, Teorém zmražení nebo Koncept konfliktních linií.\n\nProfesor Rokkan nezůstal pouze u přednášení, v letech 1970 – 1973 zastával funkci prezidenta Mezinárodní politologické asociace.\n\nDíky svým zásluhám na poli sociologie byl zvolen viceprezidentem Mezinárodní sociologické asociace, v níž působil v letech 1966 - 1970, a prezidentem Mezinárodní rady sociálních věd, organizace spojené s UNESCO, v letech 1973-1977.\n\nSám založil Norskou asociaci pro politologii, jíž předsedal v letech 1975 a 1976. Působil také ve funkci vedoucího Norské datové služby pro sociální vědy (1975-79). Kromě toho byl organizátorem mnohých mezinárodních konferencí a je jedním ze zakladatelů současných informačních a statistických služeb v oblasti sociálních věd. Rokkan je také znám jako průkopník využívání počítačových technologií v sociálních vědách.\n\nRok po jeho smrti (1980) byla Universität in Bergen (UiB) založena katedra komparativní politiky. Od roku 1981 se na katedře politologie pořádá každoročně přednáška k uctění památky Steina Rokkana\n\n\nNa počest Steina Rokkana bylo 1. ledna 2002 otevřeno Výzkumné centrum v Bergenu. Toto výzkumné centrum vzniklo sloučením Výzkumného centra pro sociální vědy (SEFOS) a Norského centra pro výzkum organizací a managementu (The LOS Centre). Centrum je pod správou Univerzity v Bergenu a zabývá širokou škálou sociálních a kulturních přístupů. \n\nZa konfliktní linii je považován výsledek jakéhokoliv střetu v politickém měřítku. Jednoduše řečeno, můžeme říci, že konfliktní linie nám od sebe odděluje příznivce a odpůrce dané politické otázky či určité ideologie. Rozdělení do skupin poté úzce souvisí s výběrem a podporou politických stran.\n\nSpolečně s americkým sociologem Seymourem Martinem Lipsetem uveřejnil Rokkan přelomovou studii této problematiky. Propojením sociologických přístupů se zohledněním historického vývoje ve zkoumaných západních společnostech vznikla tzv. vývojová komparace (developmental comparison[i1] ). Ta zkoumala spojení mezi sektory voličů a stranami. Stranický systém je tedy založen na dlouhodobě trvajících konfliktech ve společnosti a z toho vyplývajících vztahů mezi voliči a stranami.\n\nStruktury konfliktních linií se dělí podle dimenze svého vývoje a to na teritoriální a funkcionální, přičemž vychází ze dvou podkladů - národní  a průmyslové revoluce, které byly příčinami mnoha sociálních změn a rozvrstvení společnosti.\n\nV rámci národní revoluce můžeme pozorovat vývoj státních center, vůči kterým se začaly vymezovat přilehlé regiony (konfliktní linie centrum-periferie). Dále tu máme čím dál větší snahu silněji postaveného státu řídit a kontrolovat do té doby nezávislé církevní struktury (konfliktní linie církev-stát).\n\nPrůmyslová revoluce úzce souvisí s procesem industrializace a posílením významu měst vůči venkovu (konfliktní linie město-venkov). Nově vznikající sociální struktury také zapříčinily mnohé společenské konflikty a rozdělení obyvatel (konfliktní linie vlastníci-pracující).\n\nTyto struktury byly poté přeneseny do struktur politických stran. \n\nJedním z hlavních problémů, kterými se Rokkan za svůj život zabýval, je otázka diferenciace Evropy a jejích regionů na centra a periferie. S diferenciací starého kontinentu souvisí i otázka následných politických a společenských důsledků. Příkladem může být vývoj politických systémů.\n\nPodle Rokkana je v souvislosti s tématem důležité si uvědomit význam území, územní struktury a vzniku odlišných typů hranic, které oddělují jednotlivá teritoria. Stejně důležitá je potom otázka překračování těchto hranic. Každé teritorium je určeno jak z pohledu geografického, tak z pohledu společenského.\n\nLze je obecně definovat jako privilegovaná místa, které jsou střediskem politického systému a de facto reprezentují stát jako takový. Nachází se zde také prostor pro uzavírání a podepisování smluv a pro ceremoniály demonstrující národní identitu.\n\n\n\nPeriferiemi jsou nazývány oblasti podřízené autoritě a kontrole centra. U periferií rozlišujeme horizontální rozměr periferiality a vertikální rozměr periferiality. Horizontální rozměr periferiality se zabývá pouze geografickým aspektem periferie, kdežto vertikální rozměr periferiality sleduje sociálně-ekonomické charakteristiky populace periferie. Povahu periferie definují tři základní charakteristiky: vzdálenost, odlišnost a závislost na centru/centrech.\n\n\n"}
{"id": "427277", "url": "https://cs.wikipedia.org/wiki?curid=427277", "title": "Predator: Concrete Jungle", "text": "Predator: Concrete Jungle\n\nPredator: Concrete Jungle ( ) je akční adventura typu TPS, která vyšla roku 2005 pro PlayStation 2 a Xbox. Ve hře je hlavní postavou Predátor, který se snaží získat zpět svou hrdost zabíjením lidí ve snaze získat zpět svou technologii.\n\nHra nese jméno podle původního komiksu společnosti Dark Horse Comics, na jejichž základě vyšla i stejnojmenná kniha .\n\nDěj začíná ve fiktivním velkoměstě zvaném \"New Way-City\" v roce 1930. Z okna jednoho kostela vyběhne prchající Predátor, který je neznámo proč raněn, o oko chudší a je pronásledován místními gangstery. Jeho úkolem je dostat se do kanálů, ke své kosmické lodi aby mohl ze Země utéct. Masakruje každého kdo mu skříží cestu včetně policie, mafie i místních buranů. Na konec když je skoro u cíle, je téměř odpraven explozí, která poškodí jeho loď a jeho zraní natolik, že nemůže dále pokračovat. V zoufalství odstartuje svoji sebedestrukci. Ta sice srovná se zemí část města (cca 300 bloků), ale on ze spálených trosek stejně vyleze. Je vyzvednut kosmickou lodí svích druhů. Ti ho za trapnou porážku odsuzují k vyhnanství na planetě osídlené hmizovitým plemenem vetřelců (k čemuž zřejmé došlo, když facehuggerry oplodnili tamní obří hmyz). Predátor se však jen tak nevzdává a bojuje.\n\nZa 100 let se predátoři na planetu vrátí a najdou svého bratra, stojícího na kupě mrtvích vetřelců. Za svoji vúli přežít je mu udělena druhá šance na vykoupení. Na Zemi se nyní píše rok 2030 a probíhá globální technologická revoluce, kterou má na svědomí mafie, jenž nechává Predátory chytat a pak je, i jejich technologi odevzdává neznámé firmě, která je zkoumá a přetváří pro veřejnost. Tudíž tedy na Zemi platí, paprskové zbraně, inteligentní stroje, létající auta, apod. Predátorovým úkolem je zastavit řádění, zničit gang, který je za něj zodpovědný a zjistit kdo je distributorem mimozemské technologie. Jelikož, ale neví, který z gangů loví jeho druhy, musí svůj lov vzít systematicky, jedena banda po druhé).\n\nV \"Neonopolis- městě světel\" (novém New Way-City) se ve zprávách objeví tajemné vraždy. Šílený boss místního Voodoo-gangu, \"Temný Loa\" ví kdo za nimi stojí. Jeho bájný \"Škorpioní bůh\", proto nabádá svoje lidi k lovu na nebezpečného zabijáka. Predátor musí gang vyvraždit, poté odrazit útok policie a jejích bitevních robotů a pak bojovat proti Temnému Loaovi. Po stažení (z kůže) první mafie se přesune k dalšímu cíli. Na druhém konci města oceánské čtvrti, kde nyní nevládnou žádná pravidla, musí vraždit členy drogového kartelu, zlikvidovat jejich dílery a následně i jejich nejlepší bojovníky. Po stažení dalšího gangu se musí přesunout na jednu biosférní kupoli uprostřed oceánu, kde na ostrově žije bohatý, ale velmi starý mafiánský boss Don Giovan'ni. Ten má ale své vlastní nepřátele v podobě svojí šílené vnučky, která se v bitevním robotovi rozhodla probojovat skrze jeho ochranku a zdědit jeho majetek po svém. Predátor se musí dostat přes zabezpečenou zónu s laserovými gatlingy a EMP minami, pak zlikvidovat gang včetně Dona a vyzvednout si trofej v podobě uloupeného predátořího kopí.\n\nV centru města vyhledá poslední gang. Zápasníky \"Los Matadores\", pod vedením patetika El Munga, který oslavuje úmrtí svích soků. Když je však, několik z jeho mužů staženo z kůže, dostane strach a vyhlásí hon na jejich vraha. Poté, co Predátor vyvraždí celý gang, se Mongo spojí s jistou slečnou Lucretií, která by mohla být odebíratelem technologií, a chce pomoc. Ta mu sice vynadá, ale pak za ním pošle svého drahého Viktora a jeho jednotku \"Machine men\". I tu musí Predátor pobít. Lucretie pošle Monga do tábora v docích, kde jej uvítají striptérky, které tábor střeží pod velením \"Baby Blew\", jež se Mongovi \"věnuje\" než dorazí Predátor. Ten zničí generátor a odmaskuje striptérky, které se ukáží být nájemným komandem. Predátor zničí jejich transport, vyzabíjí komando a na konec stáhne i samotného Monga.\n\nPak naskočí na kamion, který jej doveze do neznámého pracoviska, kde se ukáže jak před 100 lety přišel Predátor v New Way-City o oko. Zabil totiž mafiánského krále Bruna Borgiu, když chtěl zabít i jeho ženu a novorozence Huntera, ona mu to oko vystřelila. Muž, který spolupracuje s Lucretií je právě Hunter Borgia. Predátor zjistí, že Lucretia pracuje pro společnost Weyland-Yutani (která hraje v AVP univerzu hlavní antagonickou roli a na počátku 21. století se teprve stává impériem), která stojí za honem na predátory i za technologickou revolucí. Predátor se musí probojovat skrze bitevní roboty, ochranku i droidí zabijáky aby se dostal k rafinerii modré elektromagnetické horniny, kterou společnost těží a zničit ji. Při útěku vidí zvláštní gangstry podobné bojovníkům Jakuzy jak s Lucretií utíkají transportérem. Naskočí ovšem taky.\n\nDoletí do výskumné zóny, kde jej překvapí celé vojsko bojových androidů. Ti jej zraní a zajmou. Při převozu do laboratoří se probudí a slyší rozhovor Lucretie a Huntera. Ukáže se, že Lucretie je Hunterova dcera a Brunova vnučka. Predátor je vězněn v laborce, odkud samozřejmě unikne a začne se znovuzískáváním svého vybavení. Přijde na to, že společnost zde podniká odporné experimenty na lidech i na unesených predátorech. Obě skupiny nakonec uvolní. Lidští mutanti jsou, ale pobiti androidy a predátoři jsou již moc divocí aby byli schopni komunikace. Venku se střetne se zmutovaným Bio-Lovcem predátorem a s několika jakuzáky. Lucretie mluví se zvláštní bytostí v ochranném obleku a v kyslíkové akvární komoře, které říká \"MATKA\". Ukáže se, že Matka je Borgiova žena, která na začátku skoro zabila predátora. Jeho zelená krev jí před 100 lety dala dlouhověkost a Huntera geneticky \"pozměnila\". Objeví se Predátor, Lucretia uteče, zatímco Matka se snaží se \"Scarfacem\", jak jej nazvala, konverzovat. Matka povolá další bod programu výskumu, Scarfacovy staré přátele, Vetřelce (jenž byli od začátku cílem Weyland-Yutani). I když jej pronásledují vetřelci, musí se Predátor proplazit šachtami a zničit energetické generátory a pak porazit vetřelce, přičemž je zase napaden dalším, ještě větším Bio-Predátorem. Na konec dojde až k Matce, kterou po marném smlouvání probodne. Lucretie hledá otce, který zatím v generátoru DNA dokončil svoji proměnu. Před 100 lety totiž predátorova krev změnila Huntera v hybrida. Nyní je z něj Predhuman, napůl člověk, napůl predátor. Neovládá se a svou dceru zabije. Poté se na obří soše Abrahama Lincolna, Predátor utká s Predhumanem. Jeho úkol je po hybridově smrti dokončen. Pak už jen namaluje jeho zelenou krví na tvář sochy, runu kolonizace a odletí.\n\nNa konci se při rokování vědců ukáže že technologie Prometheus postoupila na další stupeň. Lucretiino tělo bylo vzato a oživeno. Pak je zachycen záběr jak jsou na staveništi vyráběny první lidské kosmické lodě.\n"}
{"id": "427278", "url": "https://cs.wikipedia.org/wiki?curid=427278", "title": "Diskografie Michala Tučného", "text": "Diskografie Michala Tučného\n\nToto je neúplná diskografie Michala Tučného.\n\n\n\n\n\n\n\nPoslední kovboj je hudební album Michala Tučného. Album vydal Supraphon v roce 1982 na LP.\n\n\nPoslední kovboj- Michal Tučný & Rattlesnake Annie je album Michala Tučného. Album vydal Supraphon v roce 1983 na LP.\n\n\nStodola Michala Tučného je album Michala Tučného. Album vydal Supraphon v roce 1983 na LP.\n\n\nJak chcete žít bez koní je album Michala Tučného. Album vydal Supraphon 1113 3759 H v roce 1985 na LP.\n\n\nJak to doopravdy bylo s Babinským je album Michala Tučného. Album vydal Supraphon v roce 1986 na LP.\n\n\nStarého psa novým kouskům nenaučíš je album Michala Tučného. Album vyšlo v roce 1987 na CD.\n\nBONUS: (CD 1997)\n\nMedicinman je album Michala Tučného. Album vyšlo v roce 1990 na LP.\n\n\nOdjíždím v dál - Písně z let 1969-1974 je album písní Michala Tučného z dob vystupování se skupinou Greenhorns. Album vyšlo v roce 1991 na LP a CD.\n\n\nVe valdickém lapáku je album Michala Tučného. Album vydal Supraphon 11 1655-2, CD EAN: 8596911 165522 v roce 1991 na LP a CD. \n\n\nSnídaně v trávě je album Michala Tučného. Album vydal Supraphon EAN: 8596911 175422 v roce 1993 na CD.\n\n\nŠťastné staré slunce je album Michala Tučného. Album vydal Elton Music EM 060-4, EAN: 8595031 402623 v roce 1994 na CD.\n\n\n\nJižanský rok je album Michala Tučného. Album vyšlo v roce 1994 na CD.\n\n\nPo cestách toulavých – The Best Of je album Michala Tučného. Album vyšlo v roce 1995 na CD.\n\n\nCountry Minstrels je album Michala Tučného. Album vydal Vaško Music EAN: 8596941 010427 v roce 1995 na CD.\n\n\nKosmickej vandr je album Michala Tučného. Album vydal Venkow Records EAN: 7 31453 73762 4 v roce 1997 na CD.\n\n\nKdyby tady byla… je album Michala Tučného. Album vyšlo v roce 1998 na CD.\n\n\n\nTam u nebeských bran je album Michala Tučného. Album vydal Venkow Records EAN: 7 31455 99762 0 v roce 1999 na CD.\n\n\nRád se brouzdám rosou je album Michala Tučného. Album vydal Bonton Music EAN: 5 0099749 316027 v roce 1999 na CD.\n\n\n\nMaster serie je album Michala Tučného. Album vydal Venkow Records EAN: 6 01215 37012 6 v roce 2000 na CD.\n\n\nJak to doopravdy bylo… je album Michala Tučného. Album vydal Venkow Records EAN: 7 31454 78142 8 v roce 2001 na MC a CD. Live album z koncertu Michala Tučného a Rattlesnake Annie v roce 1982.\n\n\nNo.55 je album Michala Tučného. Album vydal Sony Music/Bonton a Universal Muisc EAN 0 44001 72162 5 v roce 2002 na 2CD.\n\nCD1\n\nCD2\n\nTo byl Michal Tučný je album Michala Tučného. Album vydal Reader´s digest RDCZ 028-ICB, EAN 8594041 121289 v roce 2005 na 4CD.\n\nAlbum vyšlo v roce 2003 na 4 CD.\n\nCD1 - Písničky toulavých cest\n\n\n\n\nMichal Tučný a přátelé je album Michala Tučného. Album vydal Supraphon EAN 0099925562823 v roce 2005 na CD.\n\n\nBáječnej chlap je album Michala Tučného. Album vydal Supraphon SU 7056-9 3, EAN: 099925705695 v roce 2005 na DVD.\n\n\nBest Of - 46 zlatých hitů je album Michala Tučného. Album vydal Supraphon SU 5696-2 EAN 099925 569624 v roce 2006 na 2CD.\n\nCD1 - celkový čas - 78:29\n\nCD2 - celkový čas - 78:08\n\nBalady a písně je album Michala Tučného. Album vydal Universal Music EAN 6 02517 13863 6 v roce 2006 na CD.\n\nCD1\n\nCD2\n\nBest Of 2 je album Michala Tučného. Album vydal Supraphon SU 5790-2, EAN 0 099925 57902 9 v roce 2007 na 2CD.\n\nCD1- celkový čas - 78:07\n\nCD2 - celkový čas - 77:52\n\nPod Kašperkem je album Michala Tučného. Album vydal Universal Music EAN 6 02517 46238 0 v roce 2007 na CD.\n\n\n\nPoslední album posledního kovboje je album Michala Tučného. Album vydal Universal Music EAN 6 02517 92303 4 v roce 2008 na CD.\n\n\n\nFidlej a hraj je album Michala Tučného. Album vydal Supraphon SU 7090-9 311, EAN: 099925709099 v roce 2008 na DVD.\n\n\n"}
{"id": "427280", "url": "https://cs.wikipedia.org/wiki?curid=427280", "title": "Tiebreak (tenis)", "text": "Tiebreak (tenis)\n\nTiebreak [\"tajbrejk\"] (angl.) neboli zkrácená hra je hra na konci setu tenisového zápasu, pokud oba hráči (obě strany ve čtyřhře) dosáhnou šesti her (gamů), tedy za stavu 6–6. Tento systém byl zaveden na počátku 70. let 20. století, aby se zkrátily vyrovnané zápasy. \n\nV tiebreaku se každý míč počítá jako jeden bod. Hráč, který jako první dosáhl sedmi bodů a má navíc nejméně dvoubodový náskok vůči soupeři (7–5), získává tuto zkrácenou hru a tím i celý set v poměru 7–6. Je-li bodový rozdíl mezi oběma menší, tiebreak pokračuje do chvíle, než jeden z hráčů dosáhne dvoubodového rozdílu. \n\nPo stavu 6–6 na hry v setu podává jeden (první) bod hráč, na němž je řada, pak se servis hráčů střídá po každých dalších dvou bodech. Po každých šesti bodech dochází k výměně stran kurtu (6, 12, případně 18...). Hráč, který podával při prvním míči tiebreaku je přijímajícím v následné první hře dalšího setu. \n\nNe vždy se ovšem hraje na konci setu za stavu 6–6 na hry zkrácená hra. To je upraveno soutěžním řádem turnaje. Zpravidla na některých grandslamových turnajích (rovněž tak ve Fed Cupu a Davis Cupu) se v rozhodujícím setu (5. ve dvouhře a čtyřhře mužů, 3. ve dvouhře a čtyřhře žen) tiebreak nehraje a pokračuje se standardním způsobem. Rekordním nejdelším zápasem, který obsahoval i nejdelší set v poměru her 70–68, bylo utkání 1. kola ve Wimbledonu 2010 mezi Mahutem a Isnerem.\n\nTradičně ve čtyřhře je hrán místo rozhodujícího setu často tzv. super tiebreak. Pokud je počet setů vyrovnán, pak namísto rozhodujícího setu následuje zkrácená hra, jejímž vítězem se stane ten, který jako první dosáhne deseti bodů. Své vítězství však musí stvrdit dvoubodovým rozdílem. Takže výsledný zápis má vzhled například:\n\n\nAustralian Open 2019 se stal prvním grandslamem v historii, na němž se hrál 10bodový supertiebreak v závěru rozhodujících setů všech soutěží, včetně dvouher.\n\nVe verzi tzv. Fast4 tenisu, tj. zrychleném formátu tenisových utkání o setech do čtyř gamů, je hrán 9bodový tiebreak do 5 bodů bez nutnosti dvoubodového rozdílu.\n"}
{"id": "427283", "url": "https://cs.wikipedia.org/wiki?curid=427283", "title": "Seznam registračních značek v Německu", "text": "Seznam registračních značek v Německu\n\n\"Toto je přehled kódů registračních značek používaných v Německu. Jejich systém je popsán v článku registrační značky v Německu.\"\n\n"}
{"id": "427290", "url": "https://cs.wikipedia.org/wiki?curid=427290", "title": "Bečkovský vodopád", "text": "Bečkovský vodopád\n\nBečkovský vodopád je vodopád ve Vraních horách, na jižním úbočí Bečkovského kopce asi 1 km od osady Bečkov u Bernartic, v těsné blízkosti státní hranice. Je vysoký asi 3 m.\n\nVodopád se nachází na bezejmenném levostranném přítoku Bečkovského potoka v nadmořské výšce 570 m. Pár desítek metrů proti proudu od vodopádu vyvěrá tento potok ze skály. Má malý průtok, v průměru 5 l/s. Podkladovou horninou je permský ryolit. Vodopád je nepravý (hrazený), což znamená, že vznikl sesuvem kamenného bloku, který přehradil původní koryto potoka.\n\nK vodopádu je možné se dostat z osady Bečkov po neznačené polní cestě východním směrem. Asi pěti stech metrech cesta zachází do lesa, pokračuje zhruba po vrstevnici a po dalším půl kilometru končí nad vodopádem. Samotný vodopád se nachází asi 150 metrů od státní hranice s Polskem, ale z cesty vedoucí po hranici (zelená turistická značka) je kvůli hustému porostu obtížně přístupný. Vzhledem k malému průtoku se vyplatí vodopád navštívit hlavně po vydatných deštích.\n\n"}
{"id": "427292", "url": "https://cs.wikipedia.org/wiki?curid=427292", "title": "Stupně výstrahy před pandemií", "text": "Stupně výstrahy před pandemií\n\nStupně výstrahy před pandemií podle WHO\n\nStupeň 1 - U zvířat se nevyskytují žádné viry, které by byly přenosné na člověka.\n\nStupeň 2 - Mezi zvířaty se vyskytují chřipkové viry, které by potenciálně mohly nakazit člověka, žádný případ ale není zaznamenán.\n\nStupeň 3 - Viry, které se vyskytují mezi zvířaty, se ojediněle přenesou na člověka. Vzácně se může vyskytnou i přenos z člověka na člověka.\n\nStupeň 4 - Jsou potvrzeny přenosy viru z člověka na člověka a nákaza se na některých místech může výrazněji rozšířit. Existuje riziko pandemie, neznamená to ale, že se vir zásadně rozšíří.\n\nStupeň 5 - Je prokázáno šíření viru z člověka na člověka nejméně ve dvou zemích v jedné z několika vymezených oblastí WHO, většina zemí ale zasažena není. V této fázi je velké riziko, že se z viru stane pandemie.\n\nStupeň 6 - Virus se mezi lidmi šíří v nejméně dvou zeměpisných oblastech, které vymezuje WHO, jedná se o samotnou pandemii.\n\n"}
{"id": "427293", "url": "https://cs.wikipedia.org/wiki?curid=427293", "title": "Psychické trauma", "text": "Psychické trauma\n\nPsychické (nebo též duševní) trauma je psychické zranění, duševní stav člověka, ke kterému dochází v důsledku traumatické (traumatizující) události, jakou může být těžký úraz, úmrtí v rodině, znásilnění, šikana apod. \n\nTraumatem se rozumí zážitek, který ve velké míře porušuje duševní rovnováhu. Traumatizujícími zážitky mohou být např. těžké nehody, znásilnění, přepadení, ztráta blízkého člověka. Třebaže se podvědomí brání tím, že potlačuje vzpomínky na takový bolestivý zážitek, trauma ovlivňuje život v podobě neuróz a psychóz.\n\nTrauma vzniká tehdy, je-li člověk vystaven extrémní hrůze, kde nemůže nic udělat, cítí se sám, přemožen, bezmocný a zranitelný.\nMožných příčin psychického traumatu je mnoho. Může se jednat o přírodní jevy (zemětřesení, požár) nebo o jev způsobený člověkem (týrání, vězení). Některé události, které mohou u někoho vyvolat trauma, se někomu můžou zdát nesmyslné, protože každý má svůj úhel pohledu na to, co je traumatizující a co ne. To je způsobeno osobními a sociálními faktory.\n\nPřírodní katastrofy, které člověk nemůže ovlivnit.\n\nČlověka nejvíce zasáhne událost, kterou záměrně způsobí jiný člověk. Trauma může vyvolat už jen to, že je něčeho takového svědkem.\n\n\n\n\n\nI potom, co příznaky odezní, je můžou vyvolat věci, které připomínají nepříjemnou situaci. Může se jednat o vůni, pach či obrázek.\n\n\n"}
{"id": "427294", "url": "https://cs.wikipedia.org/wiki?curid=427294", "title": "Trauma", "text": "Trauma\n\nTrauma (řec. zranění) může být:\n\n"}
{"id": "427297", "url": "https://cs.wikipedia.org/wiki?curid=427297", "title": "Guvernantka", "text": "Guvernantka\n\nGuvernantka, zastarale guvernanta, dříve \"gouvernante\" [guvernant] (z lat. \"gubernare\" = vést, řídit, srovnej gubernátor, guvernér) byla vychovatelka dětí v bohatších rodinách.\n\n\nPostavy guvernantek v literárních dílech (v závorce uveden(a) autor(ka)):\n\n"}
{"id": "427299", "url": "https://cs.wikipedia.org/wiki?curid=427299", "title": "Osmiridium", "text": "Osmiridium\n\nOsmiridium (někdy též \"iridosmium\", zastarale \"něvjanskit \") je velmi vzácná přírodní, korozi odolná, slitina osmia a iridia se stopami dalších kovových prvků platinové skupiny, kterou tvoří prvky ruthenium, rhodium, palladium, osmium, iridium a platina, jež jsou buď přirozené, či uměle vyrobené. Jedná se o slitinu s nejvyšší hustotou. \n\nOsmiridium bylo poprvé rozpoznáno v roce 1880 coby nežádoucí příměs ve zlatonosných půdách v západní Tasmánii. \nOsmium a iridium jsou velmi tvrdé kovy a zároveň dva prvky s největší hustotou na Zemi. Osmiridium obsahuje asi 50 % iridia, zatímco iridosmium ho obsahuje asi 70 %.\n\nOsmiridium je velmi vzácné, lze je však najít v dolech, kde se těží jiné kovy platinové skupiny. Dá se izolovat pomocí lučavky královské, která rozpouští zlato a platinu, ale nikoli osmiridium. Přirozeně se vyskytuje v podobě malých, nesmírně tvrdých kovových zrn, jež mají šesterečnou krystalovou strukturu.\n\n\n\n \n"}
{"id": "427310", "url": "https://cs.wikipedia.org/wiki?curid=427310", "title": "Warren Buffett", "text": "Warren Buffett\n\nWarren Edward Buffett, \"přezdíván jako\" Věštec z Omahy či Zázrak z Omahy (*30. srpna 1930, Omaha, Nebraska) je americký miliardář, investor, obchodník a filantrop. V roce 2007 jej časopis Time uvedl na seznamu 100 nejvlivnějších lidí světa. V roce 2008 byl podle žebříčku, který sestavuje časopis Forbes, nejbohatším člověkem na světě. V roce 2014 mu jeho majetek zajistil 2. místo mezi nejbohatšími lidmi světa. Převážnou část svého jmění získal z investic, které uskutečnil prostřednictvím holdingové společnosti Berkshire Hathaway, ve které je největší akcionář a CEO. Jeho současný majetek je odhadován kolem 85 miliard dolarů a dělá ho 3. nejbohatším člověkem na světě.\n\nNarodil se 30. srpna 1930 v americkém státě Nebraska, je znám pod přezdívkou \"Věštec z Omahy\", podle města svého původu. Věštec proto, že ve svých investičních a obchodních aktivitách byl přesný, často dokázal předpovídat směr trhu i nové trendy a také proto, že se snad za celý jeho život nenašlo žádné obvinění ze zpronevěry, insider tradingu a podobných nekalých praktik. V roce 2013 ovládá více než 62 miliard dolarů pomocí své investiční firmy Berkshire Hathaway, přesto žije velmi střídmým životem.\n\nS obchodem začal na konci 30. let 20. století, když se americká ekonomika začala dostávat z Velké hospodářské krize. Jako syn burzovního makléře a později dokonce amerického kongresmana, měl již od útlého dětství obchodní nadání. Ve věku šesti let začal prodávat plechovky s Coca Colou. Ve městě nakoupil balení šesti plechovek za 25 centů a pak je rozvážel po okolí a prodával každou plechovku za 5 centů za kus, zisk tedy téměř 20 %. Tento obchodní model pak aplikoval ve velkém světě financí, když mu bylo 11 let a koupil si své první tři akcie. Tenkrát šlo o společnost Cities Services, jejíž akcie se obchodovaly za 38 dolarů. Akcie nejdříve klesly, ale poté je prodal, když vystoupaly na 40 dolarů. Dostal tak svou první tvrdou lekci, protože akcie hned poté raketově vylétly na 200 dolarů. Zjistil, že hodnota akcie nemusí reflektovat pravou cenu společnosti. K obchodnímu nadání mu také dopomohl Benjamin Graham, autor nadčasové knihy \"Inteligentní investor\", který tehdy ve Washingtonu pořádal investiční semináře.\n\nVe svých 14 letech objevil obchod s nemovitostmi, když si za více než tisíc dolarů koupil několik hektarů zemědělské půdy v rodné Nebrasce, aby ji následně pronajal místním farmářům. Začal s roznáškou novin, kde měl brzy na povel přes 50 pracovníků. Se svým kamarádem umisťovali herní automaty po barech a hernách, na což si už založili vlastní firmu. V 17 letech se dostal na univerzitu v Pensylvánii, potom přestoupil na Nebraskou univerzitu. Ani tu však nedokončil, zato nástup do Columbia Business School v New Yorku pro něj znamenal obrat v chápání burzy a investování do akcií. Oboje totiž vyučoval Benjamin Graham, tehdejší velmi úspěšný manažer akciového fondu. Naučil ho oceňovat majetek, akcie a především hledat podhodnocené firmy, které mají velký potenciál k růstu. Následně tyto teorie začal převádět do praxe, když pro Grahama pracoval jako analytik.\n\nSvoji vlastní investiční kariéru nastartoval se založením firmy Buffett Partnership. Na rozdíl od všech jiných brokerů fungoval tak, že si provize nebral z objemu zobchodovaných akcií, ale pouze ze zisku. Zisk vykazoval téměř stále. Dokázal odhadnout budoucí vývoj trhu a nacházet podhodnocené firmy s velkým potenciálem. Příkladem jeho strategie je společnost American Express, která podle Wall Streetu měla jít ke dnu. Všiml si ale, že lidé stále platí kreditními kartami této firmy, bez ohledu na pokles hodnoty akcií. Nakoupil proto 5% akcií, které se mu v následujících letech zhodnotily téměř o 400 procent. Jeho cílem bylo vždy o 10 % vyšší zhodnocení, než jaké udělal Dow Jonesův index, průměrně však dosahoval trojnásobku tohoto cíle.\n\nZlomový rok byl 1962, kdy začal investovat do tehdejší textilní firmy Berkshire Hathaway. Následně nad ní v roce 1965 převzal kontrolu a přebudoval k obrazu svému. Vytvořil z ní investiční kapitálovou společnost, jejíž akcie od té doby vystoupaly z nuly až na 150 tisíc dolarů za jedinou akcii! V době největší proslulosti se akcie této společnosti kupovaly jen jako exkluzivní vstupenka na Valnou hromadu akcionářů, kde každoročně přednášel svou řeč a představoval hospodářské výsledky firmy. Na těchto veřejných hospodářských výsledcích před investory i ostatními nic netají. Řekne, co udělal, jak to udělal, kolik na tom vydělal a to vše prokládá suchým humorem a citacemi z Bible na cca 50-70 stranách.\n\nI přes své velké bohatství je známý neokázalým a střídmým životním stylem. Je ženatý, má tři děti (Howard, Peter a Susan) a jeho největší radost je filantropie - většina jeho majetku je určena pro Nadaci Billa a Melindy Gatesových, kterou spravuje Bill Gates se svou ženou a která bojuje s AIDS i dalšími nemocemi, a jeho vlastní dobročinnou organizaci Buffett Foundation. Na večeře chodí do restaurace ve své ulici. Jeho oblíbené pití je Coca Cola s příchutí Cherry. Bydlí stále v témže domě v Nebrasce za 30 tisíc dolarů. Více, než jeho investice, ho proslavily jeho motta, jako jsou: \"\"Warren Buffett čte názory analytiků, jenom když v novinách nejsou žádné jiné vtipy\"\", nebo \"\"Můžu mít všechno, co chci, ale nemusím to mít dvakrát, nemusím to mít dvakrát větší a nemusím to mít dvakrát dražší, než je nutné\"\".\n\n"}
{"id": "427314", "url": "https://cs.wikipedia.org/wiki?curid=427314", "title": "Kolektivizace", "text": "Kolektivizace\n\nKolektivizace je označení procesu přeměny individuálního soukromého zemědělství na kolektivní, zpravidla v souladu s myšlenkami marxismu a jeho ideou společného vlastnictví. Pro kolektivizaci zemědělství neměli komunisté v žádné zemi reálný hospodářský důvod, nýbrž k ní došlo z čistě politicko-ideologických důvodů. S pádem komunismu ve východním bloku proto také zaniklo kolektivní hospodaření.\n\nJelikož komunistické strany potřebovaly při svém nástupu k moci podporu širokých zemědělských vrstev, jež se zpravidla nechtěly vzdávat své půdy, zprvu své kolektivizační úmysly zatajovaly a naopak slibovaly agrární reformy a rozdávaly chudším rolníkům půdu. Po upevnění své moci ovšem komunistické režimy zahajovaly kolektivizaci, a to s použitím propagandy podněcující třídní nenávist a represivních opatření (zastrašování, ekonomický nátlak, nucené přesídlování, věznění, popravy). Tato opatření ovšem nedokázala zajistit ziskovost vzniklých zemědělských družstev.\n\nKolektivizační proces započal nejdříve v Sovětském svaze roku 1929, kde vedl prakticky k opětovnému znevolnění zemědělského obyvatelstva. Po obsazení východního Polska, Pobaltí a Besarábie (1939 a 1944) pak Sověti začali kolektivizovat zemědělství také v těchto oblastech. O kolektivizaci se pokusili ve 30. letech také anarchokomunisté v republikánské zóně při občanské válce ve Španělsku.\n\nPo nastolení komunistických režimů ve východoevropských zemích probíhala kolektivizace také v této oblasti, a to opět podle sovětského vzoru (svou vlastní cestou se vydala pouze Jugoslávie). Po Stalinově smrti roku 1953 nastalo určité uvolnění a další vlna kolektivizace na přelomu 50. a 60. let se již nesla ve znamení mírnější propagandy a slabších represí (jen v Polsku došlo k trvalému rozpadu kolektivních hospodářství). Do počátku 60. let se proces kolektivizace až na Jugoslávii a Polsko dovršil ve všech zemích východního bloku. V 60. a 70. letech probíhalo spojování zemědělských družstev ve větší celky, komunistického ideálu společného vlastnictví ovšem nikdy dosaženo nebylo. Drtivá většina zemědělských družstev byla navíc nerentabilní, takže se rozpadla spolu s pádem komunismu na přelomu 80. a 90. let.\n\nVývoj v západní Evropě ukázal, že proces scelování pozemků sice vede k ekonomicky výhodnějšímu hospodářství, avšak na rozdíl od západní Evropy, kde spojování zemědělských pozemků bylo dosaženo odkupováním půdy, v komunistickém bloku ke scelování pozemků došlo skrze represe, jež za sebou zanechaly miliony obětí, rozvrácené vztahy na vesnicích a obrovské bezpráví.\n\nKolektivizace představuje přímý důsledek aplikace marxistické teorie na zemědělství. Podle Karla Marxe a Friedricha Engelse kapitalistický řád plodí vrstvu proletariátu, jež je vykořisťována kapitalisty a buržoazií. Historickým úkolem proletariátu pak je vyvlastnění kapitalistů a nastolení beztřídní společnosti. Ideály společného vlastnictví a vyvlastnění půdy ovšem stěží mohly rolníky nadchnout – rolníci se jen těžko mohli vzdát půdy, kterou po mnoho generací obdělávali.\n\nTotalitní idea komunismu se navíc mohla plně prosadit jen ve společnosti, jež má masový charakter a která se skládá z izolovaných jedinců, vytrhnutých z původních tradic a vykořeněných z původních hodnot. Rolníci jakožto nositelé takovýchto tradic a hodnot se tedy přirozeně stali pro komunistický režim překážkou, kterou bylo potřeba odstranit. Poměry na vesnici bylo potřeba zásadně proměnit.\n\nKomunisté ovšem při nastolování svého režimu potřebovali získat podporu. V Rusku totiž v době říjnové revoluce dělnictvo představovalo jen nepatrnou složku společnosti, a komunisté proto museli získat podporu rolníků. Podobně po druhé světové válce museli komunisté usilovat o získání podpory venkova, neboť poměrně dobře sociálně zabezpečení dělníci ztráceli o sociální revoluci zájem. Krokem k získání popularity se tak stalo dočasné opuštění hlásání konce soukromého vlastnictví a rozdávání zemědělské půdy. Dalším krokem se pak stalo rozštěpení rolnictva a nastolení třídního boje na venkově.\n\nTaktické ústupky zemědělcům se osvědčily již při nastolování komunistického režimu v Rusku. Lenin si získal podporu rolníků slibem půdy a hned 8. listopadu 1917, den po vypuknutí bolševické revoluce, vydala Rada lidových komisařů dekret, jímž vyvlastnila bez náhrady veškerou půdu a pak ji rozdělila a bezplatně přidělila do užívání rolníkům. Pokusy o zavedení družstev ovšem neuspěly a Nová ekonomická politika (NEP) kolektivizaci odsunula až do roku 1929. Ačkoli NEP vedla téměř okamžitě ke zlepšení hospodářské produkce, takže pro kolektivizace neexistoval hospodářský důvod, z ideologického hlediska byla kolektivizace nutná.\nRoku 1929 začal komunistický režim kolektivizovat ruské zemědělství, a to s použitím brutálních prostředků: správní orgány získaly právo zabavovat veškerý majetek a vypovídat rolníky z okresů a oblastí. Ačkoli kolektivizace byla z pohledu politických představitelů úspěšná (roku 1931 kolchozy zahrnovaly 80 % všech hospodářství a obhospodařovaly 90 % zemědělské půdy), ve skutečnosti přinesla hospodářský rozvrat, masové deportace, hladomor na Ukrajině (několik milionů obětí) a v dalších částech Sovětského svazu a trvalou krizi zemědělství a zásobování. Režim přitom vyvinul také masovou propagandu, jež měla podnítit nenávist vůči kulakům, což byla vrstva úspěšných soukromých zemědělců, která vznikla po Stolypinových reformách roku 1906 a po znovuumožnění soukromé zemědělské činnosti Novou ekonomickou politikou. Kolektivizace v Sovětském svaze navíc de facto znamenala obnovení nevolnictví, neboť úřady odmítaly vydávat „kolchozním rolníkům“ tzv. vnitřní pasy, jež byly potřebné k přestěhování nebo cestování na delší vzdálenosti.\n\nSvůj model kolektivizace Sověti aplikovali i na územích anektovaných v letech 1939–1941 (východní Polsko, Pobaltí, Besarábie). Také ve východním Polsku komunisté nejdříve půdu znárodnili (zejména etnicky polskou půdu) a rozdali drobnějším rolníkům (zejména ukrajinským a běloruským). Po tomto taktickém populistickém kroku ovšem záhy zahájili kolektivizaci, jež však kvůli odporu obyvatelstva a vpádu nacistických vojsk byla provedena jen částečně.\n\nMimo jiné kvůli kolektivizačním snahám komunistů přivítali lidé na těchto území německou armádu jako osvobozeneckou. Kolchozy se začaly rozpadat, nacisté však po krátké době tomuto procesu zabránili a prosadili další existenci stávajících kolchozů. Po opětovném obsazení těchto území Rudou armádou začala kolektivizace roku 1944 znovu. Také tentokrát byla provázena ozbrojeným odporem (aktivní byla zejména Ukrajinská povstalecká armáda) a deportacemi velkého množství obyvatel na Sibiř a do Kazachstánu. Dokončit proces kolektivizace se proto Sovětům v těchto oblastech podařilo až roku 1953.\n\nProces kolektivizace prosazovali také anarchosyndikalisté (CNT a UGT) a komunisté (PCE) v republikánské zóně při španělské občanské válce (1936–1939). Socialistická zemědělská a průmyslová družstva ovšem zachovávala soukromé vlastnictví, a navíc po vítězství nacionalistů spolu s druhou Španělskou republikou zanikla.\n\nPo druhé světové válce panovaly ve východoevropských zemích mezi rolníky obavy, že komunisté pod sovětským vlivem začnou zavádět kolchozy i zde. Také v těchto zemích proto komunistické strany takticky ve svých programech nemluvily o združstevňování a slibovaly pozemkovou reformu podle hesla „půda patří těm, kdo na ní pracují“. V zemích, odkud byli vysídleni Němci (Československo, Polsko), mohlo také probíhat rozdávání zemědělské půdy po vysídlencích.\n\nPozemkové reformy prosazované komunisty měly kromě zisku popularity u malých zemědělců navíc také narušit vlastnictví větších rolníků a demoralizovat tuto majetnější skupinu sedláků, jež by komunisty sotva podporovala. Reformy určovaly maximální výměru půdy, kterou mohli lidé držet v soukromém vlastnictví. V Albánii to bylo 7 ha, v sovětském Německu 20 ha, v Bulharsku 20–30 ha, v Jugoslávii 25–35 ha, v Rumunsku a Československu 50 ha, v Polsku 50–100 ha a v Maďarsku 114 ha. Z období druhé světové války navíc zpravidla přetrvávaly systémy nuceného výkupu zemědělských výrobků, a rolníci tak nemohli prodávat své produkty za tržní cenu.\n\nRozdrobení pozemkové držby a systém nuceného výkupu tak způsobily pokles zemědělské výroby a problémy se zásobováním. Některé komunistické strany se snažily nalézt svou vlastní cestu k „socializaci zemědělství“, avšak poté, co Informbyro kritizovalo samostatný postup Jugoslávie, zahájily všechny země východního bloku kolektivizaci podle sovětského modelu. \n\nKomunistické strany se tak vrátily k principu bolševického fundamentalismu a začaly otevřeně hlásat třídní boj. Za viníky zemědělské a zásobovací krize komunisté označili „vesnické boháče“, proti kterým propagandou poštvali široké vrstvy stále nespokojenějšího obyvatelstva. Komunisté zároveň prosazovali zakládání zemědělských družstev, přičemž se zejména v Československu, Polsku či Bulharsku odvolával na dřívější družstevní tradici, nová družstva ovšem s těmi tradičními měla pramálo společného. Cílem nových družstev totiž nebylo zlepšit svépomocí postavení rolníků, nýbrž zlikvidovat soukromé hospodaření v zemědělství. Do vedení družstev se navíc dostávali lidé, kteří sice splňovali politická kritéria, ve většině případů však nedisponovali jakýmikoli zkušenostmi. Na demokratický charakter tradičního družstevnictví navíc komunistická družstva nenavázala.\n\nMálokterý rolník se ovšem chtěl své půdy vzdát dobrovolně. Prvními členy nových zemědělských družstev se tak stávali především bezzemci a drobní rolníci, takže družstva nemohla prosperovat a už vůbec ne nalákat bohatší rolníky. Státní orgány si proto musely vstup mnoha rolníků do družstev vynucovat podobně jako dříve v Sovětském svaze ekonomickým nátlakem, výhrůžkami, konfiskacemi, vězením, přesídlováním, či dokonce popravami.\n\nPo Stalinově smrti roku 1953 nastalo v souvislosti s mocenským bojem v Sovětském svaze ve východoevropských zemích uvolnění, jež se zřetelně projevilo také v kolektivizačním postupu. Zmírnění represí a štvavé protikulacké kampaně dodalo nemálo rolníkům odvahu k tomu, aby vystoupili ze zemědělského družstva. Rozpadání družstev bylo markantní zejména v Polsku a Maďarsku, kde odpor proti režimu nakonec vyvrcholil nepokoji a povstáním. V menší míře však úbytek členů družstev zaznamenalo také Československo, Rumunsko nebo Bulharsko.\n\nPo stabilizaci politické situace v Sovětském svaze kolektivizace pokračovala, spíše než na „třídní boj“ však političtí představitelé kladli důraz na „třídní spolupráci“. Represe sice pokračovaly dále, avšak již ne v takovém rozsahu jako v první polovině 50. let a mnohem větší důraz se kladl na „přesvědčování“. Změnil se také pohled státu na družstva: již nepředstavovala jen zdroj potravin, který bylo potřeba co nejvíce „vytěžit“, nýbrž jim bylo také umožněno vytvářet zisk a z něj pak investovat do nákupu vybavení, takže družstva konečně mohla začít být trochu úspěšnější.\n\nKvůli obecné nechuti ke kolektivizaci ovšem druhá vlna kolektivizace minula Polsko a svou vlastní cestou se dále ubírala také Jugoslávie. V ostatních zemích okolo roku 1960 k dovršení kolektivizace došlo. Družstva teoreticky představovala pouze přechodovou fázi „socializace společnosti“, byla jen předstupněm „všelidového vlastnictví“. V 60. a 70. letech probíhalo slučování zemědělských družstev a jejich postátňování. K naplnění ideálu společného vlastnictví ovšem nikdy nikde nedošlo.\n\nPrůběh kolektivizace se přes všechny společné prvky ubíral v každé zemi přece jen trochu odlišnou cestou. Hned od začátku se svou vlastní cestou vydala Jugoslávie, jejíž postup v zemědělství představoval jeden z důvodů rozchodu Jugoslávie se Sovětským svazem. Tento stát nakonec proces kolektivizace roku 1953 zastavil a povolil soukromou držbu půdy do 10 ha. V polovině 50. let opustilo kolektivní hospodaření také Polsko. Do roku 1989 pak měli soukromí vlastníci v držení 3/4 půdy.\n\nNa rozdíl od Bulharska, kde družstva zprvu vznikala dobrovolně, v Albánii mohl komunistický režim začít prosazovat násilnou kolektivizaci až v 60. letech. Kolektivizace v Československu představovala specifikum v častém nuceném přesídlování kulaků.\n\nJelikož kolektivizace měla jen politicko-ideologické příčiny a jelikož kolektivní hospodářství bylo v porovnání se soukromým hospodařením značně slabší, došlo s pádem komunismu také k rozpadání zemědělských družstev a obnově soukromého vlastnictví. V samotném Sovětském svaze byl přijat zákon o privatizaci dokonce ještě před pádem komunistického režimu v rámci perestrojky (roku 1991). V mnoha zemích se původní vlastníci hlásili ke svému zabavenému majetku, plná restituce ovšem neproběhla nikde. Stejně tak ve většině případů zůstali nepotrestáni organizátoři represí spojených s kolektivizací.\n\nNávrat zemědělství zpět ke stavu před kolektivizací by ovšem rovněž nebyl žádoucí. Vývoj v západní Evropě (zejména ve Francii) ukázal, že proces scelování pozemků vede k ekonomicky výhodnějšímu hospodářství. Zatímco v západní Evropě ovšem scelení pozemků bylo dosaženo odkupem půdy od méně úspěšných zemědělců, ve východním bloku k tomu došlo skrze represe komunistického režimu, jež za sebou zanechaly miliony obětí, rozvrácené sousedské vztahy a pachuť bezpráví, jež lze dnes jen těžko napravit.\n\n\n\n"}
{"id": "427318", "url": "https://cs.wikipedia.org/wiki?curid=427318", "title": "Pratur", "text": "Pratur\n\nPratur (\"Bos primigenius\") je vyhynulý zástupce rodu Bos. Pratur je předkem tura domácího.\n\nJednalo se o mohutné zvíře dosahující kohoutkové výšky ke 2 metrům a hmotnosti 800 až 1000 kg. Býci měli krátkou černou srst s šedivým či nažloutlým pruhem přes celý hřbet, krávy hnědočervenou.\n\nPůvodně byl rozšířen na většině území Evropy a středního Východu. Již od paleolitu byl oblíbenou lovnou zvěří člověka. V pátém století př.n.l. vymřel v jižním Řecku a v 1. století př.n.l. vymizel v jižní části Balkánského poloostrova. V Česku zmizel na rozhraní raného a vrcholného středověku a ve 13. století přežíval již jen v Polsku, Litvě, Moldavsku, Sedmihradsku a Východním Prusku. Nejdéle přežil v Polsku, kde byl odedávna pod ochranou králů. Poslední kus zde uhynul roku 1627 v rezervaci u městečka Jaktorova, asi 50 km jihozápadně od Varšavy. Příčinou vymření pratura byl lov ze strany lidí.\n\nNa počátku 20. století se německý zoolog Lutz Heck pokusil pratura zpětně vyšlechtit z několika primitivních plemen domácího skotu. Výsledkem tohoto experimentu je tzv. Heckův skot neboli zpětně vyšlechtěný pratur, který je chován i v České republice v zooparku Chomutov a v oboře u obce Křišťanov na Prachaticku. Heckův skot má sice zbarvení a tvar rohů blízké původnímu praturovi, je však o něco drobnější, má slabší rohy a jeho chování není podobné praturovi.\nOd roku 2008 se zpětného šlechtění ujala nizozemská organizace Tauros foundation. Pracovala s přibližně 30 druhy skotu z celé Evropy, do projektu jich zařadila 6. Organizace předpokládá, že přibližně v roce 2025 by měla být vyšlechtěna zvířata, která jsou jak vzhledem, tak i chováním stejná jako původní pratur. Výzkum bude do této doby probíhat v ohrazených prostorách, po dosažení cíle ve šlechtění by měla být zvířata uznána jako volně žijící a následně by měla být vypouštěna do volné přírody.\n\nPodle nových prací se zdá, že geny původního divokého pratura má zubr evropský. Zjistilo se totiž, že rodičovskými druhy zubra evropského jsou pratur a Bison priscus či Bison schoetensacki.\n\nV říjnu roku 2015 bylo malé stádo zpětně šlechtěného pratura vypuštěno do přírodní rezervace Pod Benáteckým vrchem v bývalém vojenském prostoru Milovice.\n\n"}
{"id": "427331", "url": "https://cs.wikipedia.org/wiki?curid=427331", "title": "Willy Fog na cestě kolem světa", "text": "Willy Fog na cestě kolem světa\n\nWilly Fog na cestě kolem světa (španělsky La vuelta al mundo de Willy Fog, japonsky アニメ80日間世界一周) je španělsko-japonský animovaný seriál z roku 1984, inspirovaný románem Julese Verna \"Cesta kolem světa za 80 dní\". Celkem bylo natočeno 26 dílů. Postavy a zápletka byla převzata z Verneova románu, ale hlavní hrdinové jsou zde vykresleni ve zvířecí podobě. Po celosvětovém úspěchu přibyly další dvě řady, které už ale nedosáhly obdobné popularity. Seriál vysílala koncem osmdesátých let také Československá televize. Byl několikrát reprízován.\n\nAnglický obchodník Willy Fog se v Londýně vsadí s bankéřem Sullivanem o půlku svého jmění, že dokáže procestovat svět za 80 dnů a přesně ve stanoveném termínu se vrátit do Londýna. Vydá se na cestu, kde ho doprovázejí věrní přátelé Barnabáš a Chico (Čiko). Sullivan si ale najme zlého Chidlinga, aby Willymu Fogovi jeho cestu překazil. Hrdinové musejí na svém putování zdolat mnoho překážek. V patách jim je stále neúnavný Chidling a také dva policisté Scotland Yardu.\n\n"}
{"id": "427340", "url": "https://cs.wikipedia.org/wiki?curid=427340", "title": "Spojovník", "text": "Spojovník\n\nSpojovník (-) čili spojovací čárka neboli tiret, tiré, polygraficky divis (z franc. \"diviser\" dělit) je grafický znak v podobě vodorovné čárky (anglicky \"hyphen\", německy \"Viertelgeviertstrich\", \"Bindestrich\" aj., rusky \"дефис\", dříve \"дивизъ\" nebo \"чёрточка\"). Stejné znaménko plní též roli rozdělovníku na konci řádku. \n\nSpojovník není členicí neboli interpunkční znaménko. Slouží ke spojení dvou slov v jeden celek, ke spojení neslovního výrazu se slovem a k naznačení, že část slova na konci jednoho řádku a část slova na začátku dalšího řádku tvoří jedno slovo. Spojovník je součástí slova nebo souslovného celku, proto se neodděluje mezerou. Vzhledově podobným grafickým znakem se zapisuje interpunkční znaménko pomlčka (–) a matematický operátor minus (−), s nimiž by se spojovník neměl zaměňovat, protože mají odlišnou funkci.\n\n\nVelmi zjednodušeně lze říci, že pomlčka se klade mezi slova, spojovník mezi části slov. Spojovník je třeba – pokud to dané písmo umožňuje – důsledně odlišovat od pomlčky, protože jejich funkce je odlišná. Spojovníkem se v kvalitní sazbě nikdy nenahrazuje ani pomlčka, ani znaménko minus.\n\nV některých případech je alternativou spojovníku (psaného bez mezer) pomlčka psaná s mezerami, např. „Praha-Nové Město“ lze psát také jako „Praha – Nové Město“. Volba se řídí jednak jednotností v rámci textu, jednak dalšími úrovněmi jeho členění, např. „trasa výletu Praha-Velká Chuchle – Černošice-Mokropsy“, kde je třeba, aby názvy jednotlivých míst byly kompaktnější. V těchto a v některých dalších mezních typech případů jazykový úzus i pravidla kolísají nebo nejsou zcela konzistentní.\n\n\n\n"}
{"id": "427358", "url": "https://cs.wikipedia.org/wiki?curid=427358", "title": "Voldán", "text": "Voldán\n\nČeské příjmení Voldán nosí více různých osobností:\n\n\n"}
{"id": "427362", "url": "https://cs.wikipedia.org/wiki?curid=427362", "title": "Saipan", "text": "Saipan\n\nSaipan je hlavní a největší ostrov amerického přidruženého státu Severní Mariany v souostroví Mariany v západní části Tichého oceánu. Nachází se severovýchodně od ostrova Tinian, od kterého je oddělen 8 kilometrů širokou Saipanskou úžinou. Asi 200 kilometrů na jih od Saipanu leží Guam.\n\nZápadní pobřeží je tvořeno písčitými plážemi a lemováno korálovým útesem, který vytváří velkou lagunu. Východní pobřeží tvoří převážně skály a skalnaté útesy.\n\nPodnebí je tropické. Počasí zůstává stejné po celý rok. Průměrná teplota: 26–32 °C.\n\nPrvními Evropany na ostrově byli Španělé, kteří tam přinesli dodnes rozšířené katolické náboženství. Roku 1899 se Saipan stal německou kolonií, kterou byl až do první světové války, kdy se ostrova zmocnilo Japonské císařství. Od roku 1922 pak Japonci ostrov spravovali jako mandátní území Společnosti národů (předchůdkyně OSN) až do června/července 1944, kdy ostrov dobyli Američané.\n\n"}
{"id": "427363", "url": "https://cs.wikipedia.org/wiki?curid=427363", "title": "Spolčení hlupců", "text": "Spolčení hlupců\n\nSpolčení hlupců (v originále A Confederacy of Dunces, 1. vydání v roce 1980) je humoristicko-satirický román, který napsal americký spisovatel John Kennedy Toole (1937-1969). Román vyšel až po autorově smrti v roce 1980 a v roce 1981 byl oceněn Pulitzerovou cenou. Příběh obtloustlého a potrhlého intelektuála Ignácia J. Reillyho se odehrává v barvitém prostředí New Orleansu na počátku 60. let 20. století. Kniha je vyprávěna bohatým, svěžím jazykem. Do češtiny ji přeložil Jaroslav Kořán.\n\nKniha vypráví o třicátníkovi Ingáciovi J. Reillym, který má akademické vzdělání, je sečtělý a inteligentní a všechen čas tráví ve svém pokoji v malém domku, kde se nechá vyživovat svou omezenou matkou. Za své životní poslání považuje sepsání význačného díla, ve kterém odhalí zkaženost a mravní zpustlost dnešní doby. Dlouhé hodiny tak polehává ve své staromládenecké ložnici před televizní obrazovkou, proklíná svět do jehož morálního bahna upadl, nebo sepisuje nesouvislé kapitoly svého díla o tom, jak vysoko ční éra středověku nad zkažeností moderní doby. Při jedné cestě z baru nicméně Ingáciova matka poškodí autem cizí dům a jelikož nemá peníze na náhradu škody, je Ignácius donucen hledat si práci – ačkoliv matku varoval, že to nedopadne dobře. Nedopadlo. Po několika pokusech je přijat do továrny Levyho kalhoty, což je malý upadlý podnik před bankrotem, vedený přednostou kanceláře panem Gonzalesem. V podniku se vyskytuje také slečna Trixie, asi osmdesátiletá senilní účetní, toužící po šunce a penzi. Ignácia práce v podniku nadchne, ale cítí ji především jako svou šanci trumfnout svou přítelkyni ze studií Myrnu Minkoffovou, která se angažuje v boji za lidská práva v New Yorku. V úmyslu se zviditelnit chce pozvednout ekonomickou situaci firmy a tak padělá dopis a jménem majitele nařkne jediného odběratele z neschopnosti prorazit na trh. To vede k tomu, že jsou Levyho kalhoty žalovány o závratných půl milionu dolarů. Po následném vyvolání vzpoury černošských dělníků, která skončí fiaskem, je vyhozen. Následně je přijat jako pouliční prodavač párků, což matka snáší velmi těžce. Boje Ignácia s matkou se neustále stupňují a když je po sérii náhod a nehod Ignácius vyfocen v novinách ležící na silnici před barem, v němž se obchoduje s pornografií, dochází matce trpělivost a chce zbavit syna svéprávnosti a nechat ho hospitalizovat na psychiatrii. Ignácius však její plán včas odhalí a když se objeví Myrna Minkoffová, neváhá a utíká s ní do New Yorku vstříc novým dobrodružstvím.\nPříběhem neustále prochází pouze několik vedlejších postav, které se objevují v různých funkcích a rolích – například věčně nevrlý a do dýmu zahalený černoch Burma Jones, plachý policejní vyšetřovatel Angelo Mancuso nebo zámožný starý pan Claude Robichaux, který se uchází o Ignáciovu matku a trpí paranoidním strachem z „komoušů“. Důležitou roli hraje také bývalá Ignáciova přítelkyně Myrna Minkoffová, která je zapálená bojovnice za lidská práva a považuje se za hlubokou znalkyni Ignáciovy duše.\n\nAutor napsal dílo v průběhu 60. let, ale nepodařilo se mu pro něj najít vydavatele. Několikeré odmítnutí jej zřejmě hluboce zasáhlo a ve spojení se zdravotními problémy jej v roce 1969 dohnalo k sebevraždě. O vydání románu se zasadila jeho matka, která požádala o pomoc s vydáním spisovatele Walkera Percyho. Najít vydavatele se podařilo až po 11 letech, román vyšel v roce 1980 a o rok později za něj jeho autor obdržel Pulitzerovu cenu.\n\nRomán vyšel poprvé v češtině v roce 1985 (Odeon) v překladu Jaroslava Kořána, prozatím naposledy v roce 2008 (Argo). Jde o revidované vydání, protože původní edice byla z politických důvodů zcenzurována.\n\nKniha byla zpracována v roce 2016 v Českém rozhlasu jako čtrnáctidílná četba na pokračování. Překlad: Jaroslav Kořán, adaptace: Gabriela Albrechtová, četl: Luboš Veselý, režie: Vít Vencl.\n\n"}
{"id": "427368", "url": "https://cs.wikipedia.org/wiki?curid=427368", "title": "Honda NSX", "text": "Honda NSX\n\nHonda NSX je sportovní automobil (v Severní Americe prodávaný pod názvem Acura NSX), který byl určen především pro americký trh, kde byla tato Honda dost úspěšná a oblíbená. Díky výkonnému motoru a zadnímu pohonu kol poskytovala skutečné sportovní zážitky. V Česku je tento model málokdy k vidění. K dispozici byla také verze s označením NSX-T s odnímatelným střešním panelem.Na finálním nastavení vozu se podílel sám Ayrton Senna.\n\nPrototyp byl poprvé představen v roce 1989 na Chicago Auto Show jako NS-X („New“ , „Sports car“, „Experimental“). Jedná se o první model Hondy, který má karoserii vyrobenou z hliníku. V současné době(2013) je ve vývoji nový model Hondy NSX, jehož prototyp byl představen roku 2012 na North American International Auto Show.\n"}
{"id": "427377", "url": "https://cs.wikipedia.org/wiki?curid=427377", "title": "Robert I. Parmský", "text": "Robert I. Parmský\n\nRobert I. Parmský (9. července 1848, Florencie – 16. listopadu 1907, Lucca) byl hlava parmské větve Bourbonské dynastie a poslední vládnoucí vévoda v Parmě, Piacenze a Guastalle. Jedním z jeho mnoha potomků byla poslední rakouská císařovna a uherská královna Zita.\n\nNarodil se z manželství parmského vévody Karla III. s Luisou Marií Bourbonskou. Matka byla po otci Karlu Bourbonském vnučkou francouzského krále Karla X. a po matce Marii Karolíně vnučkou krále obojí Sicílie Františka I. a pravnučkou císaře Leopolda II. Jeho otec přišel na svět z manželství etrurského krále Karla Ludvíka s Marií Terezou Savojskou a byl tak vnukem etrurijského krále Ludvíka I., španělského krále Karla IV. a sardinského krále Viktora Emanuela I.\n\nRobert měl tři sourozence. Starší sestru Markétu (1847 − 1893), která se provdala za madridského vévodu a titulárního krále francouzského a španělského Karla Mariu Bourbonského, a dva mladší sourozence. Alice (1849 − 1935) se stala manželkou titulárního toskánského vévody Ferdinanda IV. a Jindřichovi (1851 − 1905) náležel titul hraběte z Bardi.\n\nNa vévodský stolec nastoupil poté, co byl jeho otec roku 1854 zabit. Bylo mu tehdy teprve šest let, proto fakticky vládla jeho matka Louisa Marie Terezie z Artois, sestra hraběte ze Chambord, jako regentka. Vévodkyně schvalovala některé z mnoha reakcionářských spolupracovníků svého muže, byla však překvapena mazziniovským hnutím z července 1854 a přešla na tvrdě represivní politiku, která vedla až k druhé válce za nezávislost.\n\nRoku 1859, při vypuknutí druhé války za nezávislost, byl Robert ve  svých jedenácti letech sesazen a jeho matka se raději rozhodla evakuovat rodinu do Lombardska-Benátska, v očekávání, že boje brzo skončí. Následoval smír z Villafranca, po němž Sardinské království, (po plebiscitu z roku 1860), anektovalo Parmské vévodství s městem Parmou i Toskánsko, aby tak vytvořilo větší společný útvar Italské království.\n\nI přes ztrátu trůnu Robert a jeho rodina disponovali významným dědictvím, například soukromým vlakem čítajícím více než tucet vozů, vlastním zámkem ve Schwarzau am Steinfeld poblíž Vídně, sídlem Villa Pianore v Toskánsku a honosným zámkem Chambord ve Francii.\n\nRobert I. zemřel ve Viareggiu roku 1907. Necelé čtyři měsíce po jeho smrti v roce 1907, bylo šest dětí z jeho prvního manželství shledáno právně nezpůsobilými, a byli svěřeni jeho vdově vévodkyni Marii Antonii. Přesto se Robertovým dědicem stal Eliáš, vévoda z Parmy (1880-1959), jeho mladší syn z jeho prvního manželství.\n\nNěkteří z jeho synů sloužili v ozbrojených složkách Rakouska jiní v armádě Belgie.\n\nDne 5. dubna 1869 se na zámku San Martino u Luccy oženil s princeznou Marií Piou (1849 - 1882) , dcerou bývalého krále obojí Sicílie Ferdinanda II.. Z manželství se narodilo 12 dětí, z nichž však polovina trpěla mentálním postižením, dvě zemřely krátce po narození, a porod posledního nepřežilo dítě ani matka. Následnictví pokračovalo po linii syna Eliáše Roberta.\n\nRobertovou druhou ženou se pak 15. října 1884 na zámku Fischhorn v Zell am See stala dcera sesazeného portugalského krále Michala I., Marie Antonie z rodu Braganzů. Marie Antonie dala život dalším 12 dětem, z nichž se nejvíce proslavila dcera Zita, která se provdala za pozdějšího rakousko-uherského panovníka Karla I..\n\n"}
{"id": "427387", "url": "https://cs.wikipedia.org/wiki?curid=427387", "title": "Guvernantka (rozcestník)", "text": "Guvernantka (rozcestník)\n\nGuvernantka bývala dříve vychovatelka v bohatších rodinách (fenomén typický pro období biedermaieru)\n\n"}
{"id": "427391", "url": "https://cs.wikipedia.org/wiki?curid=427391", "title": "Vlakový zabezpečovač", "text": "Vlakový zabezpečovač\n\nVlakový zabezpečovač nebo vlakové zabezpečovací zařízení je technické zařízení, jehož úkolem je zvyšovat bezpečnost dopravy tím, že kontroluje strojvedoucího, zda dodržuje limitní parametry jízdy vlaku. V případě jejich nerespektování spustí rychločinné brzdění.\n\nVlakové zabezpečovací zařízení se skládá z části traťové a mobilní. \n\nMobilní část je umísťována na hnací vozidla, případně řídící vozy. Může sloužit i k přenosu a zobrazování návěstí na stanoviště strojvedoucího. Její součástí je tlačítko bdělosti.\n\nPodle způsobu přenosu informací z tratě na vlak se traťová vlaková zabezpečovací zařízení dělí na:\n\nPřenášejí návěst v celém úseku před návěstidlem, výhodou je prakticky okamžité zaznamenání změny návěstního znaku na vozidle. Nevýhodou bývá nespecifikovaná vzdálenost k návěstidlu. K liniovým systémům patří:\n\n\nPřenášejí návěst v okamžiku průjezdu vozidla přes přenosový bod. Výhodou je možnost přesně definovat vzdálenost k návěstidlu polohou bodu, ve kterém dochází k přenosu návěsti. Nevýhodou je nemožnost zaznamenání změny návěstního znaku v průběhu jízdy od přenosového bodu k návěstidlu. To se dá částečně eliminovat použitím doplňkových přenosových bodů, popřípadě smyček. K bodovým systémům patří:\n\n\nModerní vlakové zabezpečovače spojují výhody obou historických systémů – liniový přenos informace (ne vždy) spolu s přesným udáním polohy vozidla. Nejpodstatnější vlastností je to, že na řídící stanoviště vlaku přichází celková informace o délce a rychlostním profilu úseku před vlakem, pro který je povolena další jízda. Pokud se blíží omezení rychlosti nebo konec úseku, zařízení zobrazuje maximální bezpečnou rychlost, která průběžně klesá dle tzv. brzdné křivky. Je-li tato rychlost překročena, spouští se nouzové brzdění, aby vlak neprojel za hranici úseku, pro který má povolenou jízdu. Tyto zabezpečovače maximálně eliminují možnost chyby způsobené nesprávnou obsluhou či nepozorností. Údaje přenášené na vozidlo lze využít i pro automatické řízení vlaku.\n\nSkládají se ze:\n\n\nJednotlivé typy lze dobře třídit podle země původu:\n"}
{"id": "427400", "url": "https://cs.wikipedia.org/wiki?curid=427400", "title": "Rudolf Šmatlava", "text": "Rudolf Šmatlava\n\nRudolf Šmatlava (21. ledna 1930 Skalité – 16. prosince 1952 Praha) byl voják, desátník in memoriam.\n\nŠmatlava byl příslušníkem 308. praporu čestné stráže Praha (VÚ 9133). Spolu s velitelem a dalšími dvěma vojáky odcházel ze služby po skončení ostrahy vysílačky ve Strašnicích. Za soumraku byla hlídka přepadena v ulici Nad Vodovodem čtyřmi členy protikomunistické skupiny Othello vedené Vladivojem Tomkem, kteří chtěli získat zbraně a vést ozbrojený boj. Dva vojáci zbraně odevzdali. Zbylí dva se odzbrojit nenechali, proto po nich útočníci požadovali, aby přísahali, že nebudou střílet. Vojín Šmatlava odpověděl: \"„Prisahal som iba raz a viackrat nebudem!“\" a chystal se použít samopal. Útočníci jej zastřelili.<br>\nŠmatlava byl povýšen na desátníka, vyznamenán medailí Za statečnost a navždy zařazen do stavu jednotky. Měl u jednotky stále ustlanou postel se jmenovkou, připravenou jídelní misku a při rozkazu se mezi jmény přítomných četlo i jeho jméno. Namísto něj odpovídal nejdéle sloužící poddůstojník: \"„Padl hrdinnou smrtí v boji s třídním nepřítelem!“\" Na místě činu byla na zdi židovského hřbitova instalována pamětní deska s nápisem: \"„Zde padl 16. prosince 1952 hrdinnou smrtí v boji s třídním nepřítelem des. Rudolf Šmatlava.“\" Deska byla v roce 1998 sejmuta a umístěna neznámo kde.\n\n\n"}
{"id": "427402", "url": "https://cs.wikipedia.org/wiki?curid=427402", "title": "Japonská císařská armáda", "text": "Japonská císařská armáda\n\nJaponská císařská armáda (Kjúdžitai: 大日本帝國陸軍, Šindžitai: 大日本帝国陸軍, \"Dai-Nippon teikoku rikugun\") byla oficiální pozemní vojenskou složkou Japonského císařství od roku 1867 do roku 1945. Podléhala generálnímu štábu japonské císařské armády (参謀本部 \"sanbó honbu\") a ministru války. Generální štáb i ministr války podléhali císaři, jakožto vrchnímu veliteli armády a námořnictva. Během výjimečného stavu nebo během války přecházely velitelské funkce císaře na císařský generální štáb (大本営 \"daihonei\"), ve kterém byli zastoupeni zástupci armády i námořnictva.\n\nBěhem reforem Meidži se ozbrojené síly loajální císaři sestávaly převážně ze samurajů knížectví Sacuma a Čóšú. Po válce Bošin, svržení šógunátu (\"bakufu\") a obnovení vlády císaře byla zjištěna potřeba vybudovat formálnější armádu, která by byla schopná čelit imperialismu Západu. Ta měla být loajální císaři, místo předchozí loajalitě lokálním vůdcům.\n\nTakto koncipovaná armáda se stala ještě více potřebnou po zrušení feudálních držav (\"han\") v roce 1871. Vláda vyhlásila celonárodní brannou povinnost a všichni muži ve věku od 21 do 40 let byli povinni sloužit v armádě tři roky. Tím se setřel stoletý rozdíl mezi kastou samurajů, kteří měli dříve právo nosit zbraň a sedláky, kterým naopak bylo nošení zbraní zakázáno. Nyní měli nosit zbraně všichni vojáci v armádě bez rozdílu původu. Každá obec měla vojenského úředníka, který vedl podrobné záznamy o jednotlivých domácnostech ve své lokalitě a posílal hlášení je na místní vojenské velitelství.\n\nRaná císařská armáda se vyvíjela za asistence francouzských poradců, zejména druhé francouzské vojenské mise v letech 1872-1880 a třetí francouzské vojenské mise v letech 1884-1889. Po porážce Francie v prusko-francouzské válce hledala japonská vláda pomoc při budování armády ve vítězném Prusku. Byli najati dva pruští vojenští poradci (major Jakob Meckel, kterého v roce 1888 nahradil von Wildenbrück, a kapitán von Blankenbourg). Ti měli od roku 1886 do dubna 1890 vycvičit generální štáb nové armády. Generální štáb císařské armády byl v prosinci 1878 přetvořen podle vzoru pruského \"Generalstabu\" a podřízen přímo císaři. V roce 1881 byla v rámci armády vytvořena také policejní složka Kempeitai.\n\nDalším známý zahraničním konzultantem byl italský major Pompeo Grillo, který působil v osacké slévárně v letech 1884 a 1888. Toho v letech 1889 až 1890 vystřídal major Quaratezi. Holandský kapitán Schermbeck v letech 1883 až 1886 pracoval na vylepšení pobřežní obrany.\n\nV letech 1890 až 1918 Japonsko zahraniční vojenské poradce nevyužívalo. V letech 1918 až 1919 působila v Japonsku čtvrtá francouzská vojenská mise, která byla požádána, aby pomohla s budováním japonských vzdušných sil.\n\nPrvním zahraničním nasazením císařské armády (a císařského námořnictva) byla tchajwanská expedice v roce 1874. Jednalo se o trestnou výpravu, která byla reakcí na zabití 54 členů posádky ztroskotané obchodní lodě z Rjúkjú místními domorodci na jihozápadě Tchaj-wanu v prosinci 1871.\n\nNový pořádek vedl k sérii nepokojů vyvolaných nespokojenými samuraji. Jedním z největších vyjádření nesouhlasu bylo sacumské povstání, které vedl Takamori Saigó. Povstání přerostlo v občanskou válku a bylo rychle potlačeno branci nově vytvořené císařské armády, vycvičenými a vyzbrojenými podle Západu. Paradoxně jádro císařské armády tvořila tokijská policie, která se skládala převážně z bývalých samurajů.\n\nCísařský výnos vojákům a námořníkům (軍人勅諭 \"Gundžin čokuju\") z roku 1882 volal po loajalitě císaři a tvrdil, že rozkazy nadřízených velitelů mají stejnou vážnost jako rozkazy od samotného císaře. Tím byl deklarován blízký vztah armády k císařským institucím.\n\nVysocí vojenští představitelé měli právo přímého přístupu k císaři a pravomoc prezentovat jeho názory přímo vojsku.\n\nV devadesátých letech 19. století se z císařské armády stala nejmodernější armáda v Asii: dobře vycvičená, vybavená a s vysokou morálkou. Jednalo se ale především o pěší armádu, která v porovnání se svými evropskými protějšky zaostávala v dělostřelectvu a jízdě. Dělostřelectvo používalo děla koupená v Americe a v Evropě, ale těch bylo málo. Navíc výzbroj nebyla unifikovaná a tak se používala děla nejrůznějších ráží, což kladlo další nároky na logistiku.\n\nPrvní čínsko-japonská válka propukla 1. srpna 1894. Během války se jak japonské císařské armádě, tak japonskému císařskému námořnictvu, podařilo porazit ozbrojené síly dynastie Čching. Na straně armády se na vítězství podílelo i to, že byla moderní silou branců, kteří byli dobře vybaveni a vycvičeni v porovnání se svými čínskými protějšky. Výsledkem střetu bylo, že Japonsko převzalo kontrolu nad ostrovem Tchaj-wan, poloostrovem Liao-tung a Pescadorskými ostrovy. Japonci nasadili do bojů na pevnině dvě armády a pět divizí – celkem 120 000 mužů.\n\nV letech 1899 a 1900 se stupňovaly útoky „boxerů“ proti cizincům v Číně, které vyvrcholily obležením diplomatické čtvrti v Pekingu. Takzvaná osminárodnostní aliance, která se vydala na pomoc obleženým cizincům v Pekingu, se skládala z vojáků Japonska, Ruska, Spojeného království, Francie, USA, Německa, Itálie a Rakouska-Uherska. Japonská císařská armáda se podílela silou 20 300 mužů 5. pěší divize, což byl nejsilnější kontingent se všech aliančních sil. Vojáci 5. pěší divize byly součástí Gaseleeho expedice a zúčastnili se dobytí Tchien-ťinu.\n\nRusko-japonská válka skončila naprostou porážkou ruských sil na pevnině i na moři a vedla k anektování Korey v roce 1910.\n\nRole Japonska v první světové válce na straně Dohody byla značně omezena na Tichomoří, Oceánii a Čínu. Přesto si ještě v prvních počátcích konfliktu podmanili německé tichomořské kolonie.\n\nPodle Washingtonská úmluvy (1922) Velká Británie, Francie, Japonsko a Spojené státy omezit stavbu válečných lodí a zrušit opevňování svých kolonií, avšak Japonsko tuto úmluvu ignorovalo a pokračovalo v industrializaci, jenž mohla být provedena jen pomocí surovin, na mateřských ostrovech nedostupných (kaučuk, železnou rudu, měď, zinek, cín, nikl, uhlí a hlavně ropa). Tato motivace byla způsobena tím, že populace Japonska rostla rychleji, než schopnost státu své obyvatele uživit. Obchod mezi Japonskými ostrovy a tzv. „Jižní oblastí zdrojů“ (evropské a americké kolonie v Indonésii) však nemohl být v době mezinárodního napětí nebo válečného stavu zaručen.\n\nVe dvacátých letech získali Japonci vliv na čínského důstojníka Čang Cuo-lina, který byl faktickým vládcem Mandžuska. Japonsko posílalo Čangovi zbraně, munici, podpůrný materiál a vojenské poradce, ve snaze upevnit svůj vliv v Číně. V roce 1928 byl však Čang poražen generálem Čankajškem a japonští agenti Čanga zavraždili. Vedení Mandžuska se ujal jeho syn, Čang Süe-liang, který se však vymanil z vlivu Japonska a přísahal věrnost Čankajškově vládě. Kuantungská armáda (10 400 mužů) dostala rozkazy na přípravu invaze do Mandžuska, jenž bylo bohaté na nerostné suroviny a úrodnou zemědělskou půdu.\n\nV noci 18. září 1931 provedli japonští agenti zinscenovaný bombový útok na svou jihomandžuskou železniční trať. Mukdenský incident, ze kterého byla obviněna místní čínská posádka, posloužil jako záminka k japonské invazi. 19. září byl obsazen Mukden (Šen-jang) a 18. listopadu Cicikar. Kuantungská armáda, posílená počtem 65 000 mužů obsadila za minimálního odporu ustupujících čínských vojsk do 5. února 1932 celé mandžuské území. 1. března byl vytvořen loutkový stát Mandžukuo do jehož čela byl jmenován Pchu-I, dříve poslední čínský císař. V prosinci Kuantungská armáda, posílená počtem 65 000 mužů porazila Číňany a obsadila zbytek Mandžuska. Tažení skončilo japonským triumfem a v následujících letech Japonsko vyslalo na zajištění tohoto území téměř 700 000 kolonistů. V odporu proti japonské okupaci pokračovalo asi 200 000 partyzánů avšak většinu jednotek se Japoncům podařilo rozprášit.\n\nJaponsko vyčlenilo pro tažení na 300 000 vojáků, kteří byli dobře vyzbrojení i vycvičení. Číňané měli sice početnou armádu, ale špatný výcvik, nekvalitní výzbroj a absence námořních i leteckých sil je stavěla do velké nevýhody. V letech 1932-1936 následovali japonské akce v severní Číně, Vnitřním Mongolsku a Mandžusku za účelem destabilizace čínské vlády. 7. července 1937 došlo k incidentu na mostě Marca Pola - Japonci uměle vyvolané potyčky na předměstí Pekingu - jenž se stal záminkou pro vypuknutí Druhé čínsko-japonské války.\n\nJaponská armáda rychle obsadila Tchien-ťin i Peking a postoupila na západ a jih. Na podzim se však postup začal zpomalovat kvůli prodloužení zásobovacích tras. 13. srpna se v Šanghaji vylodilo 10 000 vojáků. V listopadu tři japonské armády zaútočili na Nanking (hlavní město nacionalistů) a 13. prosince jej dobyly. Po několik týdnů bylo obyvatelstvo vystaveno teroru, během kterého docházelo k popravám, mučení a hromadnému znásilňování. Tento akt je známý jako „Znásilnění Nankingu“.\n\nV roce 1938 zahájila císařská armáda ofenzívu na Žluté řece a pokračovala v dobývání čínských území. V červenci došlo ke Čangkufengskému incidentu ze kterého byly obviněny (jako obvykle) sovětské pohraniční jednotky. Od 29. července do 11. srpna proběhla bitvu u jezera Chasan, která skončila na mrtvém bodě. V květnu 1939 napadla 6. armáda bez vyhlášení války Mongolsko, jenž bylo spojencem SSSR. 20. srpna zahájily sovětské jednotky pod velením generála Žukova mohutný protiútok a v bitvě u řeky Chalchyn japonské síly obklíčili a naprosto zničili. Do té doby to byla největší japonská vojenská porážka. Nejvyšší velení si uvědomilo, že SSSR je příliš silný protivník a útočné operace proti Sovětskému svazu byly ukončeny.\n\nV květnu 1940 byla zahájena ofenzíva v provincii Chu-pej, namířená proti nové baště nacionalistů - Čchung-čchingu. Došlo k první bitvě o Čchang-ša a císařská armáda utrpěla těžké ztráty. Vojáci byly vyčerpaní, unavení a potřebovali doplnit stavy. Bylo proto rozhodnuto vyhlásit mobilizaci a v červenci armáda povolala do zbraně jeden milion mužů (34 divizí). Následovalo masivní posílení bojových jednotek (hlavně Kuantungské armády). V září došlo ke kapitulaci Francie. Francouzská vláda odevzdala Japonsku po německém nátlaku území Indočíny, společně s leteckými a námořními základnami. 27. září byl uzavřen pakt - Osa Berlín–Řím–Tokio. Ve snaze zastavit japonskou agresi vyvíjely USA na Japonsko nátlak prostřednictvím ekonomických embarg, uvalených na export železné rudy, mědi, niklu, strojů a zařízení k těžbě ropy. Japonci tyto sankce ignorovali a dále pokračovali ve své expanzi.\n\n13. dubna 1941 uzavřeli Japonsko a Sovětský svaz dohodu o neútočení. Spojené státy zvýšily tlak a uvalili na Japonsko plíživé ropné embargo. Dodávky ropy začaly být postupně snižovány. V září došlo k druhé bitvě o Čchang-ša jenž skončila vítězstvím Číňanů a zároveň došlo k oficiálnímu schválení ropného embarga vládou USA. Bez domácích ropných zdrojů Japonsko zůstat nemohlo a už 6. září byli schváleny plány na invazi do Nizozemské východní Indie. 16. října byl generál Hideki Tódžó jmenován ministerským předsedou, ministrem války a ministrem vnitra zároveň. 7. prosince uskutečnil admirál Isoroku Jamamoto na americkou tichomořskou flotilu v Pearl Harbor na Havajských ostrovech mohutný letecký útok. USA vstoupily do války.\n\n\n\n\n"}
{"id": "427410", "url": "https://cs.wikipedia.org/wiki?curid=427410", "title": "Bača (rozcestník)", "text": "Bača (rozcestník)\n\nBača může být:\n\n"}
{"id": "427411", "url": "https://cs.wikipedia.org/wiki?curid=427411", "title": "Kongregace dcer Božské lásky", "text": "Kongregace dcer Božské lásky\n\nKongregace dcer Božské lásky je ženský řeholní řád založený Matkou Františkou Lechnerovou 21. listopadu 1868 ve Vídni. Kongregace dcer Božské lásky se zprvu starala o dívky, které přišly za prací do města, poté o opuštěné děti a sirotky. V současné době je kongregace mezinárodním řeholním institutem papežského práva a řád má 1600 sester, je rozšířený v celém světě. Do českých zemí přišly v roce 1870, do Opavy.\n\n\n"}
{"id": "427412", "url": "https://cs.wikipedia.org/wiki?curid=427412", "title": "Eugene Trinh", "text": "Eugene Trinh\n\nEugene Trinh, Trịnh Hữu Châu, (* 14. září 1950, Saigon, Jižní Vietnam) je astrofyzik, který se účastnil mise STS-50. \n\nEugene Trinh se narodil 14. září 1950 v Saigonu jako syn inženýra a od dvou let byl vychováván v Paříži. Od roku 1968 žije ve Spojených státech amerických.\n\nV roce 1972 obdržel bakalářský titul v oboru strojírenství-aplikovaná fyzika z Columbia University. V roce 1979 získal práci v NASA v laboratoři na reakce odpuzování. V současné době je ředitelem oddělení přírodních věd v ústředí NASA v hlavním městě Washingtonu.\n\nNyní je ženatý a má jedno dítě.\n\n\n"}
{"id": "427414", "url": "https://cs.wikipedia.org/wiki?curid=427414", "title": "Lorenzo Medicejský (rozcestník)", "text": "Lorenzo Medicejský (rozcestník)\n\nLorenzo Medicejský může označovat některého z významných členů italského rodu Medici:\n\n"}
{"id": "427417", "url": "https://cs.wikipedia.org/wiki?curid=427417", "title": "Platinová skupina", "text": "Platinová skupina\n\nPlatinová skupina je společný název šesti kovových chemických prvků, \"platinových kovů\", jež jsou umístěny společně v periodické tabulce. Jedná se o přechodné kovy, jež se nacházejí v bloku d, ve skupinách 8, 9 a 10, periodách 5 a 6. V původní Mendělejevově periodické tabulce byla tato oblast označena jako skupina VIII.\n\nDo platinové skupiny patří prvky ruthenium, rhodium, palladium (lehké platinové kovy), osmium, iridium a platina (těžké platinové kovy, patří ke kovům s vůbec nejvyšší hustotou). Mají podobné fyzikální a chemické vlastnosti a obvykle se také nacházejí společně v nerostných nalezištích.\n\nRyzí a na platinu bohaté kovy byly známé a využívané nejprve předkolumbovskými Američany. První evropské zmínky o tomto kovu se objevují až roku 1557 ve spisech italského humanisty Julia Caesara Scaligera (1484–1558) jako popis tajemného materiálu nalezeného v dolech ve Střední Americe mezi Dariénem v Panamě a Mexikem. Tento autor ho popsal slovy: „Do teď se ho nikomu nepodařilo roztavit žádným tradičním tavným španělským uměním“.\n\nŠpanělé pojmenovali tento kovový materiál jako \"platina\" („malé stříbro“), když se s ním poprvé setkali v Kolumbii. Považovali platinu za nechtěnou příměs (nečistotu) stříbra, které bylo jejich hlavním předmětem zájmu.\n\nVšechny platinové kovy mají katalytické vlastnosti. Jsou velice odolné vůči opotřebení a znehodnocení oxidací, což například z platiny činí velmi vhodný kov, používaný ve šperkařství. Dalšími podstatnými vlastnostmi jsou odolnost vůči chemickým látkám, vysokoteplotní a stabilní elektrické vlastnosti. Pro všechny tyto své vlastnosti mají rozličné průmyslové využití.\n\nProdukce čistých kovů platinové skupiny je spojená s produkcí ostatních kovů. Platinové kovy jsou totiž častou příměsí kovových rud. Jedním takovým typickým příkladem je elektrolytická výroba zlata nebo niklu. Rozdíly v chemické reaktivitě a rozpustnosti těchto rozličných příměsí kovů umožňuje jejich těžbu a oddělení.\nV první řadě se dané kovy rozpustí a vytvářejí své dusičnany. V případě stálé přítomnosti stříbra jsou odděleny vytvořením nerozpustného chloridu stříbrného. Sírany rhodia jsou dále odděleny zatavením zbylé směsi dohromady s hydrogensíranem sodným a vyluhováním ve vodě. Zbytky se dále roztaví spolu s peroxidem sodným, díky kterému se oddělí iridium. Dva zbývající kovy, ruthenium a osmium, se oddělí vytvořením tetraoxidů ruthenia a osmia, k jejichž roztoku se následně přidá chlór. Tetraoxid osmia se oddělí od tetraoxidu ruthenia v roztoku hydroxidu sodného. Nakonec jsou všechny tyto kovy redukovány vodíkem, čímž se dosáhne řádově prvkové čistoty.\n"}
{"id": "427433", "url": "https://cs.wikipedia.org/wiki?curid=427433", "title": "Freiburská univerzita (Švýcarsko)", "text": "Freiburská univerzita (Švýcarsko)\n\nFreiburská univerzita či Fribourgská univerzita (francouzsky: \"Université de Fribourg\", německy: \"Universität Freiburg\") je švýcarská univerzita nacházející se ve městě Freiburg im Üechtland v kantonu Fribourg. Jde o jedinou švýcarskou dvojjazyčnou univerzitu.\n\nByla založena v roce 1889 místním podnikatelem Georgem Pythonem, avšak původ zdejší univerzity lze dohledat až v roce 1580, kdy zde byl založen jezuitský seminář Sv. Michala. Výuka na univerzitě probíhá ve francouzštině a němčině. Studuje zde přibližně 10 tisíc studentů. Kampus Misericorde, postavený v letech 1939 až 1942, byl navržen architekty Honeggerem a Dumasem, studenty slavného švýcarského architekta Le Corbusiera.\n\nUniverzita sestává z pěti fakult: (katolické) teologické, právnické, filozofické, přírodovědecké a hospodářských a sociálních věd.\n\n\n"}
{"id": "427446", "url": "https://cs.wikipedia.org/wiki?curid=427446", "title": "Zásoba", "text": "Zásoba\n\nZásoba je označení pro suroviny, materiály, součástky, polotovary, moduly, hotové výrobky, které v daném momentu určitý podnik vlastní, nebo vlastnit bude (výroba, na cestě, apod.)\n\nZásoby jsou v ekonomii chápány jako jeden ze způsobů plýtvání. Ekonomické subjekty se tedy snaží vytvořit takové podmínky, při kterých jsou zásoby nejmenší.\n\n\n\n\n\n\n"}
{"id": "427447", "url": "https://cs.wikipedia.org/wiki?curid=427447", "title": "Švestka (divadelní hra)", "text": "Švestka (divadelní hra)\n\nŠvestka je divadelní hra z repertoáru Divadla Járy Cimrmana. Autory jsou Zdeněk Svěrák s Ladislavem Smoljakem a jako spoluautor je rovněž uváděn fiktivní český vynálezce, filosof a dramatik Jára Cimrman. Hra měla premiéru 16. listopadu 1997 v Žižkovském divadle Járy Cimrmana.\n\nObdobně jako většina ostatních představení Divadla Járy Cimrmana, je i jevištní sklerotikon Švestka složen ze dvou částí – série odborných referátů, týkajících se života a díla Járy Cimrmana, v části první a v druhé části pak ucelenějšího zpracování Cimrmanova díla – činohry Švestka.\n\nHra je uvozena následujícími referáty (v závorce je název postavy, kterou zpravidla příslušný přednášející ztvárňuje ve hře):\n\nVlastní hra se odehrává v železniční staničce Středoplky, do níž přijíždí bývalý vechtr Přemysl Hájek, kterému patří švestka v zastávce. Má povolení ji očesat, ale musí to stihnout do večera. Jelikož mu mladý vechtr Kamil Patka odmítne půjčit žebřík, chce Přemysl využít zkušenosti svého kamaráda, horolezce Sváti Pulce. Také Přemyslův bratranec Blažej Motyčka je pozván, aby pomohl očesat a získal třetinu úrody. Zdánlivě lehký úkol je komplikován faktem, že Přemysl Hájek trpí stařeckým neduhem, totiž neschopností udržet myšlenku, a stále zapomíná, co se po něm chce. Naopak Blažej Motyčka je neschopen myšlenku opustit a neustále ostatní zdržuje vyprávěním postřehů k tématu, které bylo probráno a již se o něm nemluví. Další zdržení přivodí postupně tři ženy, které stanicí projdou – Emilka Najbrtová, Jenny Suk a Andulka Šafářová. U všech se mladý Kamil Patka pokouší získat přízeň, ale až poslední z nich je ochotna se za něj provdat. Náhodně příchozí Eda Wasserfall z Klubu českých turistů vytvářející turistické značení se snaží na švestku natřít značku, přičemž Sváťa se ho snaží od tohoto úkolu odradit, aby mohli švestku očesat, zatímco Přemyslovi jeho záměr nevadí. V závěru hry přijíždí drezínou železniční úředník Kryštof Nastoupil, kterému úroda propadla, protože Přemysl nestihl švestku očesat. \n\n\n"}
{"id": "427449", "url": "https://cs.wikipedia.org/wiki?curid=427449", "title": "Afrika (divadelní hra)", "text": "Afrika (divadelní hra)\n\nAfrika je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 4. října 2002 v Žižkovském divadle Járy Cimrmana. Úryvky ze hry byly použity ve filmu Tatínek.\n\nStejně jako většina ostatních představení Divadla Járy Cimrmana, je i představení Afrika složeno ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla.\n\nTato hra je uvozena následujícími referáty (v závorce je název postavy, kterou zpravidla příslušný přednášející ztvárňuje po přestávce):\n\nHra Afrika je, jak již podtitul naznačuje, o výpravě českých cestovatelů do nitra Afriky. Výpravu vede dr. Emil Žába, na palubě s ním cestuje misionář Cyril Metoděj, mecenáš výpravy baron Ludwig von Úvaly u Prahy a řidič vzducholodi Bohuslav Puchmajer. Poté, co přistanou do Afriky, se snaží navázat přátelský vztah s tamním kmenem černochů albínů. Náčelník Líná Huba (nazýván také Holé Neštěstí) a jeho poskoci Uku a Lele je přijmou nejprve velmi vlídně, naučí se česky a přijmou jejich dary. Nicméně posléze se rozhodnou je sníst. Českou výpravu zachrání, že si domorodci oblíbili básně J. V. Sládka. Nabídnou jim, že když je nesnědí, vezmou je s sebou do Čech a umožní jim setkat se s J. V. Sládkem. Přistoupí na to, odlétají a v Praze dojde ke slíbenému setkání.\n\n\n"}
{"id": "427451", "url": "https://cs.wikipedia.org/wiki?curid=427451", "title": "Hroch z Kunštátu a Louček", "text": "Hroch z Kunštátu a Louček\n\nHroch z Kunštátu a Louček byl moravský šlechtic z rodu pánů z Kunštátu. \n\nJeho otcem byl Gerhard z Kunštátu. První písemná zmínka o Hrochovi pochází z roku 1350. Roku 1353 byl ženatý s Markétou, dcerou Matouše ze Šternberka. V roce 1360 se Hroch uvádí s predikátem \"z Louček,\" což znamená, že sídlil na hradě Loučky. Dále se uváděl v majetkových listinách, kdy kupoval různé vsi či jejich části. Poslední písemná zmínka o Hrochovi v souvislosti s koupí vesnice je datována k roku 1361. Poté o něm prameny mlčí, až roku 1367 se uvádí již jako zemřelý. \n\nVdova Markéta ze Šternberka se znovu později provdala za Ctibora z Cimburka. Jediný Hrochův syn Kuník, o němž je roku 1368 jedna jediná zmínka jako o nezletilém, zakrátko zemřel a Hrochův majetek tak připadl Kuníkovu poručníkovi Vilému z Boleradic.\n"}
{"id": "427453", "url": "https://cs.wikipedia.org/wiki?curid=427453", "title": "Fajsal I.", "text": "Fajsal I.\n\nFajsal bin al-Husajn bin Alí al-Hášimí (arabsky: فيصل بن حسين, \"Fajṣal ibn Ḥusajn\"; 20. května 1885 – 8. září 1933) byl po krátké období v roce 1920 králem Velké Sýrie a od 23. srpna 1921 do roku 1933 králem Iráku.\n\nByl členem hášimovské dynastie, která se pokládá za potomky proroka Mohameda. Fajsal vybízel k překonání rozporu mezi sunnitskými a ší'itskými muslimy a k podpoře panarabismu, jež by vedl k vytvoření arabského státu, který by zahrnoval Irák, Sýrii a další části úrodného půlměsíce. Když byl u moci, snažil se diverzifikovat svou administraci mezi různé etnické a náboženské skupiny. Čelil velké výzvě, neboť většina oblasti Blízkého východu byla pod evropskou, konkrétně francouzskou a britskou, kontrolou a jiní arabští vůdci se k jeho myšlenkám stavěli odmítavě. Fajsal nakonec svou snahou o panarabský nacionalismus nevyhnutelně izoloval některé náboženské skupiny.\n\nV roce 1919 podepsal společně s Chajimem Weizmannem ze Světové sionistické organizace takzvanou Fajsal-Weizmannovu dohodu, podle které měl, tehdy ještě emír, Fajsal podpořit sionistickou myšlenku, výměnou za sionistickou podporu arabskému státu v Sýrii, a to i navzdory odporu Francie. Dohoda však měla dodatek, že Fajsal nepodpoří židovské přistěhovalectví do doby, než v Sýrii vznikne jeho stát. Několik měsíců po podepsání dohody uvedl Fajsal v jednom ze svých dopisů:\n\nNakonec celá dohoda ztroskotala, neboť Spojené království nedodrželo své závazky vůči Arabům a přenechalo Sýrii Francouzům.\n\n\n"}
{"id": "427455", "url": "https://cs.wikipedia.org/wiki?curid=427455", "title": "České nebe", "text": "České nebe\n\nČeské nebe je divadelní hra z repertoáru Divadla Járy Cimrmana s podtitulem Cimrmanův dramatický kšaft. Autory jsou Zdeněk Svěrák a Ladislav Smoljak, jako spoluautor je uváděn fiktivní český vynálezce, filosof a dramatik Jára Cimrman. Hra měla premiéru 28. října 2008 v Žižkovském divadle Járy Cimrmana. \n\nStejně jako většina ostatních představení Divadla Járy Cimrmana, je i představení České nebe složeno ze dvou částí - série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla.\n\nTato hra je uvozena následujícími referáty (v závorce je název postavy, kterou zpravidla příslušný přednášející ztvárňuje po přestávce):\n\nNásleduje vlastní hra, která popisuje zasedání české nebeské komise v době první světové války. Řídícím je svatý Václav, který se rozhodl komisi rozšířit ze tří členů (Svatý Václav, Komenský, Praotec Čech) na šest. Postupně mezi sebou přijmou K. H. Borovského, J. Husa a Babičku Boženy Němcové. Musí se rozhodnout, jaký zaujmou postoj k B. Smetanovi, K. Sabinovi, ale také k českým vojákům, kteří dezertovali z rakouské armády k československým legiím. \n\n\n16. října 2009 vyšla zvuková nahrávka představení na CD, která získala platinovou desku. DVD, které obsahuje dva záznamy představení (se Smoljakem i Svěrákem v roli Komenského) a dokument o uvedení hry \"Záskok\" na scéně Národního divadla v prosinci 1997, vyšlo na podzim roku 2010 a získalo také platinové ocenění za 110 000 prodaných nosičů. Platinová deska byla slavnostně předána 8. února 2011.\n\nJiž v roce 1918 byl v režii J. A. Palouše natočen stejnojmenný němý film podobného obsahu (malý chlapec usne, ve snu vidí „český oddíl nebe“, plný českých velikánů), který je dnes pokládán za ztracený.\n\n"}
{"id": "427459", "url": "https://cs.wikipedia.org/wiki?curid=427459", "title": "Gabriella Håkanssonová", "text": "Gabriella Håkanssonová\n\nGabriella Håkanssonová (* 1968) je švédská spisovatelka. Pracovala jako kulturní publicistka, psala literární kritiku pro švédský deník \"Dagens Nyheter\". Vydala mnoho povídek a několik románů, z nichž nejnovější \"Mozkoman\" byl přeložen do češtiny.\n\n\n\n"}
{"id": "427460", "url": "https://cs.wikipedia.org/wiki?curid=427460", "title": "Bitva v Azanulbizaru", "text": "Bitva v Azanulbizaru\n\nBitva v Azanulbizaru, kterou elfové nazývají bitva v Nanduhirionu, byla rozhodujícím střetnutím ve válce mezi trpaslíky a skřety ve Středozemi, fiktivním světě J.R.R. Tolkiena. Byla svedena roku 2799 Třetího věku v údolí Azanulbizar (elfsky Nanduhirion, Obecnou řečí Rmutný dol). Trpaslíci se i přes vítězství neodvážili vstoupit do Morie, v které navíc nadále sídlil balrog, zvaný Durinova zhouba.\n\nTrpaslíci nesnesli potupu Durinova dědice Thróra, který byl v roce 2790 zabit skřety před branami Morie. Thrórův syn Thráin shromáždil většinu trpaslíků a vydal se pomstít vrahovi svého otce Azogovi. Mezi roky 2793-2799 dochází mezi skřety a trpaslíky k válce, ve které je většina skřetů pobita. Přeživší se stahují za svým pánem Azogem do Morie. Trpaslíci, kteří se kromě pomsty chtěli zároveň navrátit do sídla svých otců, na východní bránu Khazad-dûm zaútočí.\n\nTrpasličí vojsko postoupilo údolím až k bráně, kde na ně již čekala obrovská skřetí armáda. Z počátku měli stvůry z Morie převahu, protože útočili z výšky. Ani počasí trpaslíkům nepřálo, byl chladný zimní den a slunce (které morijští skřeti nenávidí a ubírá jim sílu) nebylo vidět. Skřetům se podařilo zatlačit Naugrim vedené Tháinem do nedalekého lesa. Tehdy padli Thráinův syn Frérin, Balinův otec Fundin a mnozí další. Thráin a jeho druhý syn Thorin byli raněni. Thorin prý v boji ztratil svůj štít, proto sekyrou utnul dubovou větev, které poté používal místo štítu ke krytí. Právě díky této události získal své přízvisko \"Pavéza (v originále Oaken Shield)\".Bitva pokračovala se střídavým úspěchem. Zlom přišel až s příchodem oddílů ze Železných hor, které vedl Thráinův bratranec Náin. Ti přišli do boje později a svěží a tak se jim podařilo s pokřikem \"Azog! Azog!\" probít až k prahu Morie. Tehdy vyšel z brány Azog v čele své osobní stráže a pustil se do boje s Náinem. V tu chvíli byl však Náin už unaven bitvou, zatímco Azog byl dosud svěží. Ten proto nakonec v souboji zvítězil a seknutím do kovového límce na krku Náinovi zlomil vaz. Náhle však zpozoroval, že všichni skřeti prchají a bitva je rozhodnuta. Pokusil se utéct zpět za bránu, byl však dostihnut a zabit Náinovým mladičkým synem Dáinem.\n\nAč bitva dopadla vítězně pro trpaslíky, ani jedna z bojujících stran na ni nevzpomíná v dobrém.\n\nSkřeti byli poraženi a Mlžné hory od nich byly na dlouhou dobu očištěny. Většina přeživších prchla na jih. Usídlili se v Bílých horách na hranici mezi Gondorem a Rohanem. Když se počet skřetů rozrostl, začali pro Rohan představovat vážné nebezpečí a ze zálohy zabili Waldu, dvanáctého krále Rohanu. Teprve Waldův syn Folca se skřety v Bílých horách definitivně skoncoval.\n\nTrpaslíci i přes vítězství po bitvě truchlili. Prý stěží polovina všech bojovníků byla schopna po bitvě opustit bojiště. Thráin, který byl v boji zraněn na noze a přišel o jedno oko, nabádal trpaslíky, aby s ním pokračovali do hlubin Morie. Většina přeživších však odmítala. Dáin, který jediný pohlédnul za bránu, připomenul dosud neporaženého balroga. Trpaslíci nemohli pohřbít všechny své padlé, jelikož pohřbívají zásedně do kamenných hrobů a takové práce by trvaly několik let. Proto se navzdory svým zvyklostem rozhodli padlé spálit. Bylo jim to proti mysli, ale všichni trpaslíci padlí v Azanulbizaru byli pro své potomky známí jako \"spálení trpaslíci\" a byli navždy ctěni. Les, který skáceli, aby mohli spálit těla svých padlých, již nikdy nevyrostl a kouř z pohřebních hranic byl vidět i v Lothlórienu. Každý trpaslík si také nesl domů těžký vak se zbraněmi a zbrojí padlých, aby tam nezůstaly napospas zbylým skřetům.\nPrávě v této bitvě si Dáin získal nehynoucí slávu za svůj hrdinský čin proti Azogovi, protože mu tehdy bylo jen 32 let, takže byl podle počítání trpaslíků ještě klouček. Svou statečností se proslavil také Thráinův syn Thorin.\n\n"}
{"id": "427463", "url": "https://cs.wikipedia.org/wiki?curid=427463", "title": "Domácí zabijačka", "text": "Domácí zabijačka\n\nDomácí zabijačka (aneb Nebyl tady Bormann) je třetí nejstarší z her v repertoáru Divadla Járy Cimrmana. Autorem hry je Jiří Šebánek, jako spoluautor je uváděn rovněž fiktivní velký český vynálezce, filosof a dramatik Jára Cimrman. Hra měla premiéru 7. února 1968 v Malostranské besedě v Praze. Jelikož autor hry Jiří Šebánek v roce 1969 divadelní soubor opustil, hra byla stažena. Od premiéry se tedy odehrálo jen 34 repríz.\n\nPodobně jako první tři hry DJC neměla hra sama přímou souvislost s Cimrmanem, ale byla autorskou hrou Jiřího Šebánka, podobně jako Akt byl autorskou hrou Zdeňka Svěráka a Vyšetřování ztráty třídní knihy Ladislava Smoljaka. „Svou“ hru, rovněž hororovou, napsal také Miloň Čepelka, ta ale nebyla realizována. (První hrou, která byla v „cimrmanovském duchu“, byla až Hospoda Na mýtince.) \n\nPodtitul hry je „toiletní horor“. Seminář se zabýval Cimrmanovými výboji v oblasti hudby, loutkářství, filmu a brannosti, a jeho součástí byla i scénka „Hladovka“, která byla uvedena na slavnostním představení k oslavám 30. výročí existence Divadla Járy Cimrmana.\n\nInteriér kuchyně III. kategorie, z kuchyně vedou jedny dveře na WC, druhé na chodbu. U stolu sedí nymfomanka Libuš, přivázaná za nohu provazem a přišívá k pohřebnímu věnci stuhy s nápisem \"Sbohem pane Zvěřino\". V celém nájemním domě se ví, že se kolem potlouká válečný zločinec Bormann a každý by chtěl shrábnout vysokou odměnu, ať za živého, nebo mrtvého. Bormann se opravdu objeví, potřebuje nutně a hlavně MARNĚ jít na WC. To se mu nepodaří. Mezitím na něj líčí obyvatelé různé pasti. Domovní důvěrník např. rozdá všem partajím jed, atd., atd. Nakonec se všichni navzájem omylem pozabíjejí vlastními zbraněmi, přichystanými na Bormanna. Přežije pouze umírající soused Zvěřina, který leže na žehlicím prkně, vztyčí se a zamává jim věncem \"Na shledanou, pacholci!\" A mává vítězně publiku.\n\nPodobně jako původní verze všech tří prvních her, ani Domácí zabíjačka nebyla zasazena do cimrmanovského prostředí sklonku Habsburské monarchie, obsahovala dokonce postavu nacisty Martina Bormanna, zmíněného v podtitulu.\n\nMiloň Čepelka se v rozhovoru zmiňuje, že „v Domácí zabíjačce hrál matku rodiny, podle vizáže trochu lehčího charakteru. Měl blonďatou paruku a prolamované černé punčochy.“\n\n\n"}
{"id": "427465", "url": "https://cs.wikipedia.org/wiki?curid=427465", "title": "Vilém z Kunštátu a Boleradic", "text": "Vilém z Kunštátu a Boleradic\n\nVilém z Kunštátu a Boleradic byl moravský šlechtic a zakladatel boleradicko-loučské větve rodu pánů z Kunštátu. \n\nVilém byl nejmladším synem Gerharda z Kunštátu. První písemná zmínka pochází z roku 1350. Vilém se pravidelně účastnil zasedání zemských soudů a po svém otci zastával později úřad nejvyššího komorníka brněnské cúdy. V letech 1364–1365 se Vilém angažoval spolu se svým bratrem Bočkem z Kunštátu a Poděbrad na Hostýnských vrších při rozšiřování kunštátského dominia. Koupil tam hrad Křídlo a několik vsí. Po smrti svého nezletilého synovce Kuníka získal hrad Loučky s loučským panstvím. V červnu 1369, kdy se zúčastnil zasedání zemského soudu, se v listinách uvádí naposledy. O čtyři roky se zmiňuje již jako mrtvý a z listin vyplývá, že zemřel pravděpodobně roku 1371. \n\nVilém z Kunštátu a Boleradic po sobě zanechal nezletilé tři syny, které v letech 1373–1374 zastupoval jejich starší bratranec Erhart starší z Kunštátu. Nejstarší Vilémův syn se jmenoval Vilém (II.) , druhý syn se jmenoval Čeněk (I.) a třetí syn Smil (I.). Všichni se uváděli s predikáty \"z Boleradic,\" \"z Louček\" a z \"Lomnice.\"\n"}
{"id": "427467", "url": "https://cs.wikipedia.org/wiki?curid=427467", "title": "Jiří Lucemburský", "text": "Jiří Lucemburský\n\nJiří Lucemburský (? – 1457 Augsburg) byl benediktinským mnichem v Monte Casinu. Byl synem Prokopa Lucemburského a jeho neznámé milenky. Jde o posledního potomka lucemburského rodu, který je historikům znám – dědická práva na majetky svých předků však vzhledem ke svému nelegitimnímu původu nemohl uplatňovat.\n"}
{"id": "427468", "url": "https://cs.wikipedia.org/wiki?curid=427468", "title": "Gödel (programovací jazyk)", "text": "Gödel (programovací jazyk)\n\nGödel je v informatice deklarativní a všestranně použitelný programovací jazyk, který dodržuje logické programovací paradigma. Jedná se o silně typový jazyk, jehož systém je založen na mnohotříděné logice s parametrickým polymorfismem. Jazyk je pojmenován po rakouském logiku Kurtu Gödelovi narozeném v Brně.\n\nGödel má modulární systém, který podporuje libovolnou přesnost celých čísel, racionálních čísel a čísel s pohyblivou desetinnou čárkou. Může řešit úlohy v oboru konečných celých čísel a zároveň v oboru lineárních racionálních čísel. Podporuje zpracování konečných množin. Má flexibilní výpočetní pravidla a pročišťovací (?) operátor ( ), který zevšeobecňuje odkaz programovacích jazyků s konkurenční logikou.\n\nGödelovy metalogické prostředky poskytují podporu pro meta-programy, které zpracovávají analýzy, transformace, kompilace, verifikace, ladění a další úlohy.\n\nNásledující modul v jazyce Gödel hledá největšího společného dělitele dvou čísel. Příklad demonstruje deklaratorní povahu jazyka, bez ohledu na efektivitu řešení. CommonDivisor predikát říká, že jestliže čísla codice_1 a codice_2 nejsou nula, pak codice_3 je jejich společným dělitelem za podmínky, že leží v intervalu mezi 1 a menším číslem z čísel codice_1 a codice_2, a že codice_1 a codice_2 dělí celočíselně. Gcd predikát pak říká, že codice_3 je největší společný dělitel čísel codice_1 a codice_2, jestliže je společným dělitelem codice_1 a codice_2 a neexistuje žádné takové codice_13, které by bylo společným dělitelem těchto čísel codice_1 a codice_2 a bylo větší než codice_3.\n\n"}
{"id": "427469", "url": "https://cs.wikipedia.org/wiki?curid=427469", "title": "Ryps", "text": "Ryps\n\nRyps (anglicky \"faille\" )\nje tkanina s jemným vroubkováním, které vzniká rypsovou vazební technikou odvozenou ze základní plátnové vazby.\n\nPříčný ryps má nejméně dvojnásobně vyšší dostavu po osnově než po útku, u podélného rypsu je poměr opačný. Známé jsou také \"smíšené\" a \"šikmé\" \"rypsy\".\n\nTzv. \"nepravý ryps\" je tkaný plátnovou vazbu, vroubkování zde vzniká použitím tlustších přízí buďto v útku (např. \"plamencový ryps\") nebo v osnově (\"cannélé\", \"cotelé\", \"otoman\" a pod.).\n\nBarré je těžká hedvábná tkanina s podélnou rypsovou vabou. Použití: na kravaty\n\nFaconné je příčný nebo podélný ryps se čtvercovými vzory\n\nRoyal je tkanina z hedvábí, česané vlny nebo viskózového filamentu s posunutou rypsovou vazbou\n\nGivré je gaufrovaná tkanina z filamentu\n\nHaitienne je měkká šatovka s jemným žebrováním z viskózového filamentu\n\nCotelé je ryps s podélným žebrováním ve vazbě s tzv. \"dutým útkem\". Tkanina má 4-5 úzkých vroubků na centimetr, širší vroubky bývají 1-2 / cm.\n\nOtoman je ryps se širokými žebry v tzv. otomanové vazbě. Tkanina vzniká tak, že při každém obrátce stroje se do prošlupu zanáší 4-6 útkových nití. Aby se útky rozložily plošně (ne nad sebou), tká se často se dvěma osnovami (rypsová a vazná).\n\n\"Cardé\" je otoman s počesaným (zdrsněným) rubem tkaniny, otomanový velur je počesaný na obou stranách.\n\nPapillon (franc. \"motýl\") lehká tkanina z česané vlněné příze nebo z vlněné osnovy a útku z viskózového filamentu v plátnové nebo rypsové vazbě\n\nAdria je hodnotný šikmý ryps z česané vlny, někdy s útkem z mykané vlny a valchovaný, takže je podobný suknu\n\nRypsové koberce jsou tkané v příčné rypsové nebo plátnové vazbě s barevnými podélnými pruhy nebo vzory a výrazným žebrováním vzniklým použitím hrubých útkových přízí. Lepší jakosti (napodobeniny buklé) obsahují vlasové příze, střední kvality jsou z bavlny a lnu, na podřadnější se používá jutová a odpadová příze.\n\n\n"}
{"id": "427475", "url": "https://cs.wikipedia.org/wiki?curid=427475", "title": "Polovina", "text": "Polovina\n\nPolovina je část celku rozděleného na dva stejné díly.\n\nPolovinu lze vyjádřit následujícími zápisy:\n\nExistuje speciální znak Unicode – ½\n\n\"Učitel k žákům: Kolikrát vám mám říkat, že větší či menší polovina neexistuje. Poloviny jsou vždy stejné. Ale proč vám to říkám, když větší polovina z vás stejně nikdy neposlouchá.\"\n\nV běžné mluvě či žurnalistice se pojmy větší či menší polovina používají k označení lehce nadpoloviční resp. podpoloviční části celku. Spojení větší polovina se také používá pro označení mírné většiny.\n\nPojem první, resp. druhá polovina je označení pro části vzniklé rozpůlením původního seřazeného celku. Ve statistice odděluje první a druhou polovinu medián.\n\n"}
{"id": "427485", "url": "https://cs.wikipedia.org/wiki?curid=427485", "title": "Kostel svatého Linharta", "text": "Kostel svatého Linharta\n\nKostelů zasvěcených svatému Linhartovi (svatému Leonardovi) je více:\n\n\nČasto je užíván i variantní název kostel svatého Leonarda, který převažuje například u následujících kostelů:\nBývalé kostely svatého Linharta:\n\nSvatému Linhartu je i spoluzasvěcováno:\n\nSvatému Linhartu byl původně zasvěcen:\n\n"}
{"id": "427486", "url": "https://cs.wikipedia.org/wiki?curid=427486", "title": "Kostel svatého Stanislava", "text": "Kostel svatého Stanislava\n\nKostelů zasvěcených svatému Stanislavovi je více:\n\n\n"}
{"id": "427489", "url": "https://cs.wikipedia.org/wiki?curid=427489", "title": "Motorový vůz M 120.3", "text": "Motorový vůz M 120.3\n\nMotorové vozy řady M 120.3 byly vyrobeny v letech 1928–1930 pro Československé státní dráhy. Z celkového počtu 27 vozů vyprodukovala 26 kusů vagónka v Kopřivnici (pozdější Tatra), 27. vůz vyrobila vagónka ve Studénce. Kvůli stanovišti strojvedoucího, které bylo umístěno uprostřed vozidla v kabině vyvýšené přibližně o jeden metr nad střechu vozu, se vozům řady M 120.3 přezdívalo „malý věžák“ („malý“ proto, že „věžáky“ dalších řad již byly větší a výkonnější).\n\nJednalo se o dvounápravové motorové vozy lehké konstrukce. Hnací bylo jedno dvojkolí, šestiválcový benzínový motor Tatra se nacházel uprostřed vozu (stál na něm strojvedoucí ve věžové kabině). Převodovka byla mechanická planetová. Nástupní prostor se nacházel uprostřed vozu, v každé bočnici byly umístěny jedny dveře. Uprostřed této části se nacházely schůdky na stanoviště strojvedoucího. Mezi nástupním prostorem a čely vozu byly dva oddíly pro cestující. Čela vozu byla průchodná. Vozy nebyly vybaveny WC.\n\nŘada M 120.3 byla první řadou osobních motorových vozů s věžovou kabinou strojvedoucího. Poprvé bylo toto řešení uplatněno u nákladních vozů řady M 140.1, díky úspěchu této konstrukce bylo věžové stanoviště aplikováno i na osobní motorové vozy. Výroba probíhala mezi lety 1928 a 1930 v Kopřivnické vozovce (26 vozů), jeden vůz byl v roce 1930 ve vagónce Studénka. Na produkci řady M 120.3 navázala v roce 1930 výroba větších a výkonnějších „věžáků“ řady M 120.4.\n\nVozy řady M 120.3 se v provozu celkem osvědčily, problémem ale byla jejich malá hmotnost a nízký výkon. V roce 1938 bylo při odstoupení pohraničí předáno 13 vozů Německým říšským dráhám (Deutsche Reichsbahn). Řada M 120.3 vydržela v provozu do roku 1949, kdy byl vyřazen poslední vůz této řady.\n\nDo dnešních dnů se dochovala zřejmě pouze skříň vozu M 120.324, která se nachází v železniční stanici Skalsko.\n\n\n"}
{"id": "427491", "url": "https://cs.wikipedia.org/wiki?curid=427491", "title": "KV Arena", "text": "KV Arena\n\nKV Arena je sportovně kulturní a kongresové centrum v Karlových Varech. Aréna je od roku 2010 novým sídlem hokejového klubu HC Energie Karlovy Vary. Její kapacita pro hokejové zápasy dosahuje 5 874 diváků, maximální kapacita haly po zákrytu ledové plochy např. pro koncerty činí až 7 500 diváků. Multifunkční arénu provozuje městská společnost KV Arena, která je vlastněna městem Karlovy Vary.\n\nMá 5 podlaží a 4 výtahové věže. Je zde ledová plocha, hlediště pro 5 874 sedících diváků. A nad hledištěm je umístěno 26 skyboxů pro sponzory a jiné pronajímatele. Skyboxy jsou vybaveny malou kuchyňkou, místem k posezení, barem a sociálním zařízením. Kolem hlediště je prstenec s občerstvením a sociálními zařízeními pro návštěvníky. Nad hledištěm a skyboxy je umístěn světelný informační pás. Hala má jeden hlavní vchod a tři menší postranní. Vchody jsou opatřeny turnikety. U hlavního vchodu se nachází 2 pokladny pro prodej lístků.\n\nV zázemí arény jsou 2 velké šatny vybavené sprchami, masérským lehátkem, sociálním zařízením a místností trenéra. Reprezentační šatna je navíc vybavena vířivkou a saunou. Dále jsou zde 4 menší šatny pro juniory.\n\nŘídícím centrem arény je velín umístěný v 1. patře haly. Provoz haly monitoruje bezpečnostní služby a celý komplex je monitorován kamerovým systémem. V nejnižším patře se nachází parkoviště s 500 parkovacími místy a místy pro VIP hosty. V 5. patře se nachází technické zázemí pro ovládání ozvučení, osvětlení ledové plochy a informační kostky zavěšené nad ledem.\n\nMezi halami se nachází prostranství ze kterého je možné navštívit fanshop HC Energie. Ve druhém nadzemním podlaží namísto bývalé vývařovny bylo vytvořeno fitness studio, které nabízí nejen prostory s posilovnou nebo fitness cvičením, ale také poúrazové rehabilitace a služby fyzioterapeuta. Posilovna je kompletně vybavena posilovacími stroji italské značky Panatta.\n\nMá menší ledovou plochu a slouží především pro trénink juniorů a základky nebo veřejné bruslení. Je zdě několik šaten a sociální zařízení. V patře nad ledovou plochou je restaurace a posezení ze kterého je možno sledovat tréninky. V nejvyšším patře sídlí vedení klubu a KV Areny. Součástí tréninkové haly je městské informační centrum.\n\nDne 27. září 2010 zachvátil garáže KV Areny požár, který poškodil elektroinstalaci a část konstrukce. Příčinou bylo podle vyšetřování pravděpodobně vzplanutí auta.. Škody se vyšplhaly do výše 20 milionů korun. Den po požáru v KV Aréně začalo Mistrovství světa v basketbale.\n\nMalý požár plastové přepravky v podzemí haly se stal 10. srpna 2015.\n\nBazénové centrum postavené vedle Multifunkční KV Areny bylo pro veřejnost otevřeno 1. 10. 2012. Centum nabízí bazén o délce 25 metrů s šesti plaveckými dráhami, tobogán s možností jízdy na„pneumatikách“, podvodní masážní lehátka a lavice, vířivku, páru, saunu a infrasaunu. V prostorách se dále nachází Café bar, prodejní stánek s plaveckými potřebami a relax klub masáže. Parkování je zajištěno pro 182 osobních vozidel, vč. stání pro inv. osoby.\n\nV roce 2015 byla otevřena hala pro míčové sporty v blízkosti KV Arény. V hale je hrací plocha 48 x 30 m pro míčové sporty (basketbal, volejbal) do hlediště se vejde až 560 diváků.\n\n\n"}
{"id": "427493", "url": "https://cs.wikipedia.org/wiki?curid=427493", "title": "Zimní stadion Benátky nad Jizerou", "text": "Zimní stadion Benátky nad Jizerou\n\nZimní stadion Benátky nad Jizerou je sportovní stadion, který se nachází v Benátkách nad Jizerou. Své domácí zápasy zde hraje klub ledního hokeje HC Benátky nad Jizerou. Stadion byl vybudován v roce 1998, jeho kapacita je 1 500 sedících a 200 stojících diváků. Oficiálně je pojmenován \"Zimni stadion Města Benátky nad Jizerou\".\n\nLední hokej se v Benátkách nad Jizerou začal hrát v roce 1934 na řece Jizeře a zamrzlých tůních. V následujícím roce byla zřízena ledová plocha na letním cvičišti Sokola, kde byla roku 1938 pro hokejisty vybudována dřevěná šatna a mantinely. Od roku 1964 se hokej hrál v areálu městského stadionu, který oproti předchozímu sportovišti nabídl výbojkové osvětlení hrací plochy.\n\nZimní stadion s umělou ledovou plochou byl vybudován v roce 1998, kdy hrál klub HC Benátky nad Jizerou 2. hokejovou ligu. Sezónu 2007/2008 na něm kvůli rekonstrukci vlastního stadionu zahájil tehdy prvoligový BK Mladá Boleslav, který na konci této sezóny postoupil do hokejové extraligy. Postoupil rovněž benátecký klub, který tak od roku 2008 svádí na zdejším stadionu domácí prvoligové zápasy. \n\n"}
{"id": "427495", "url": "https://cs.wikipedia.org/wiki?curid=427495", "title": "Železnice údolím Dunaje", "text": "Železnice údolím Dunaje\n\nŽeleznicí údolím Dunaje ( ) může být myšlena:\n"}
{"id": "427502", "url": "https://cs.wikipedia.org/wiki?curid=427502", "title": "Zimní stadion Chrudim", "text": "Zimní stadion Chrudim\n\nZimní stadion Chrudim je sportovní stadion, který se nachází ve východočeské Chrudimi. Své domácí zápasy zde odehrává klub ledního hokeje HC Chrudim. Jeho maximální kapacita dosahuje 1 272 diváků. Stadion byl vybudován v roce 1975.\n\n\n"}
{"id": "427503", "url": "https://cs.wikipedia.org/wiki?curid=427503", "title": "Zimní stadion Beroun", "text": "Zimní stadion Beroun\n\nZimní stadion Beroun je sportovní stadion v Berouně, kde hrají domácí zápasy HC Berounští Medvědi. Jeho kapacita dosahuje 2 272 diváků. Stadion byl zbudovaný v roce 1950. Nachází se na ostrově mezi hlavním ramenem a náhonem Berounky, zvaném Na Ostrově, který patří k Závodí. Na areál zimního stadionu bezprostředně navazuje hotel Na Ostrově a plavecký stadion Tipsport Laguna.\n\n\n"}
{"id": "427507", "url": "https://cs.wikipedia.org/wiki?curid=427507", "title": "IHNed.cz", "text": "IHNed.cz\n\niHNed je zpravodajský server patřící k deníku Hospodářské noviny.\n\nPrvopočátky politicko-ekonomického zpravodajského serveru iHNed spadají do roku 1994, kdy vydavatelství ECONOMIA a.s. začalo elektronicky distribuovat Obchodní věstník. U jeho zrodu stál Ing. Josef Vratislav, tehdejší zástupce šéfredaktora HN, který se stal zároveň ředitelem nově vzniklé divize elektronických informací a šéfredaktorem z Obchodního věstníku. Byl to také on, který vymyslel název iHNed, v němž je obsažena i zkratka deníku. Rozhodnutí o tom, přeměnit iHNed z dodávání dat Obchodního věstníku na zpravodajský server, padlo v lednu 1999. Jeho vytvořením byla pověřena firma Macron. Zkušební provoz byl zahájen 15. března 1999, ostrý start byl pak 28.3. 1999. Macron tehdy zajišťoval technické služby, o obsah a marketingovou podporu se starala Economia, a.s..\n\nZpočátku se jednalo pouze o překlopení obsahu Hospodářských novin, týdeníku Ekonom a informací z Obchodního věstníku. Projekt byl úspěšný a tak bylo po dvou letech rozhodnuto o vybudování samostatné dceřiné společnosti Economia online (EOL), jejímž ředitelem se stal Ing. Michal Klíma. Od té doby zaznamenal iHNed rychlý a bouřlivý rozvoj. Skončila spolupráce s Macronem, vznikla redakce zpravodajství, která doplňovala zprávy z Hospodářských novin a Ekonoma či agentur vlastními články. Do obsahu začali samostatně přispívat i redaktoři deníku a týdeníku. Technologickým partnerem se stala společnosti Globe Internet, později NTV AGE.\n\nOd roku 2000 se stávaly postupně součástí portálu iHNed.cz i další periodika z produkce Economia, a.s. Kromě produkce vydavatelského domu se portál rozšířil o další tematické servery např. Reality.iHNed.cz, DigiWeb.cz, KarieraWeb.cz, FinWeb.cz atd., které fungují dodnes. Portál spouští k významným událostem a akcím také „dočasné“ speciální projekty – např. Volby.iHNed.cz, OH.iHNed.cz a další.\n\nS novým redakčním systémem založeným na platformě Oracle byla v roce 2001 změněna grafika portálu iHNed.\n\nKromě publikování informací se divize EOL zabývá jejich prodejem. Službu Media Monitor, nyní Tematický zpravodajský servis, zavedla v roce 2001, služba poskytuje konečným uživatelům tematicky rozčleněné články podle jejich informačního zájmu, a to i pro další publikování. Ve stejném období začala divize poskytovat rešerše dle požadavků klientů a výběry z rubrik Obchodního věstníku.\n\nV roce 2001 spustila EOL mobilní zpravodajství, tehdy ve formě SMS a Wap, v současné má servis podobu SMS a MMS. Od roku 2003 poskytuje i bezplatný e-mailový servis pod názvem iHNed News.\n\nV květnu 2007 byla změněna grafika iHNedu – v moderní design kladoucí důraz na zpravodajství. V tomto roce přesáhla měsíční návštěvnost poprvé číslo 600.000 se 7 miliony zhlédnutých stránek. \n\nV březnu 2009 bylo zpravodajství opět změněno, co se týká grafické úpravy – zatím v sekcích zpravodajstvi.iHNed.cz a na stránkách Hospodářských novin.\n\nNa přelomu let 2007/2008 došlo k zásadní organizační změně: redakce iHNed se vyčlenila z divize Economia online, stala se součástí Hospodářských novin a přešla pod jejich vedení. Umožnilo to těsnější sepětí s produkcí HN, lepší komunikaci mezi redaktory printu a webu. I v tomto období se vyvíjí iHNed spolu s trendy internetového zpravodajství, byla zprovozněna sekce Blogy.iHNed.cz, z Videa.iHNed.cz, nejnovějším „přírůstkem“ mezi weby „rodiny“ iHNed je rádce pro drobné investory - web Investice.iHNed.cz.\n\nV současné době pracuje v iHNed 13 kmenových pracovníků, kteří sedí přímo v newsroomu HN. \nV únoru 2009 navštívilo 610 799 reálných uživatelů, zobrazeno bylo celkem 16,4 milionu stran. Meziroční nárůst počtu RU byl 14,6 %.\n\nEOL se transformovala na oddělení dokumentačních služeb, obrazového a elektronického archívu, které spravuje weby jednotlivých titulů vydavatelství Economia, a.s., poskytuje rešeršní služby pro interní i externí zákazníky a obstarává prodej dat. V říjnu 2009 se stala součástí divize Nová média. V roce 2010 magazín získal v soutěži Křišťálová Lupa 7. místo v kategorii média - všeobecná.\n\nVe vedení iHNedu se dosud vystřídali šéfredaktoři: Josef Vratislav, Mirko Raduševič, Daniel Dočekal, Zdeněk John, Miloš Čermák, od roku 2019 je šéfredaktorem Filip Černý. \n\nV čele EOL stáli Michal Klíma. Po Michalu Klímovi převzal vedení Petr Štěpánek (1972) (dnes ředitel Státního fondu životního prostředí]), internetové aktivity Economie do října 2009 řídil Jiří Holna. V říjnu 2009 se EOL přejmenovala na divizi Nová média, dočasně byla jejím řízením pověřená Markéta Houdková. Od 1.4.2010 se ředitelkou divize Nová média stala Andrea Tomšů.\n"}
{"id": "427510", "url": "https://cs.wikipedia.org/wiki?curid=427510", "title": "Imerina", "text": "Imerina\n\nImerina je území ve středu ostrova Madagaskar. Počátky imerinského království jsou datovány do 13. století a trvají až do francouzské nadvlády v 19. století. Po jejím ukončení se celý ostrov Madagaskar stal samostatný. V současné době je Imerina jednou z mnoha oblastí tohoto ostrova.\n\nImerina dnes je nejdůležitější provincie ostrova Madagaskar, náleží ke čtyřem vnitřním provinciím ostrova a leží téměř v jeho středu. Je to nejhornatější část ostrova a nachází se zde i nejvyšší bod Madagaskaru. V pohoří Ankaratra leží vrchol Tsiafajavona 2590 m n. m. V severní části protéká největší řeka Madagaskaru Betsiboka a její přítok Ikopa. Dále jsou na východě řeka Onibe a na západě řeka Tsirbihina k jejímu úvodí náleží jezero Itasy. Obyvatelstvo je převážně zastoupeno kmenem Hovů, cca 1 milion.\nDíky své poloze Imerina ovládala téměř celý ostrov až do francouzské okupace.\n\nPočátky Imeriny jsou datovány okolo 13. století. Ústní tradice vypráví o třech panovnících ve 13. století následovaných dalšími sedmi možná až 11 panovníky. Jako poslední z nich je Uváděno jméno královny Rafohy a její dcery Rangrity – která dala království jméno známe dodnes IMERINA.\nSyn Rangrity, Andriamanelo byl vládcem království v letech 1540–1575. Zavedl v zemi mnoho změn. Imerina byla stále pouze maličká říše ale díky zavedení správních institucí začínala připomínat organizací společnosti skutečný stát.\n\nDalším panovníkem byl syn Ralambo, který vládl v letech 1575–1610. Za jeho vlády došlo k rozšíření území Imeriny a jejímu uznání okolními národy. Nejen politické aktivity ho proslavily. Měl velký vliv na sociální a hospodářský rozvoj země. Říká se, že byl prvním \"Malgašem\", který jedl hovězí maso. Zda je to pravda není prokazatelné, ale důležité je, že za jeho vlády zavedl chov zebu, který byl do té doby neznámy.\nZměnil také hierarchické uspořádání systému moci. Král byl absolutní autoritou, která byla podporována a ospravedlňována posvátností tohoto úřadu. Posvátnost krále byla umocňována vysvěcením královského talismanu \"sampy\" a řadou dalších rituálů.\nNejznámější rituál – \"Fandroana\" symbolická posvátná koupel panovníka, která se konala každý Nový rok\nRalambo měl podle legendy dva syny a za nastupujícího vládce zvolil Andrianjaka protože jeho druhy syn Andriantompokoindrindra podle zdrojů byl posedlý hrou kterou vymyslel, \"fanorona\"\nFanorona je poměrně složitá, propracovaná desková hra, připomínající dámu) nebo čínské go. Hraje se na speciální šachovnicí s černými a bílými kameny, jichž má každý hráč na počátku hry k dospozici 22. Fanorona se brzy rozšířila i mimo dvorské prostředí a změnila se v národní malgašskou zábavu. Také se prý užívala jako rozhodovací nástroj při některých soudních přích, jako metoda ordálu, běžnější však byl ordál jedem.\n\nAndrianjaka vládl v letech 1610-1630, za jeho vlády se znovu změnily hranice. Dalším přínosem za jeho panování bylo zintenzivnění pěstování rýže a vybudování množství zavlažovacích kanálů. Jako první z panovníku si za své královské sídlo zvolil Antananarivo, které bylo od té doby hlavním městem Imeriny(později celého Madagaskaru). Také docházelo k řemeslné specializaci – kovářské, hrnčířské dílny.\n\nPo Andrianjakovi převzal vládu jeho syn Andriantsitakandriana a pak i jeho vnuk Andriantsimitoviaminandriandehibe. Následoval Andriamasinavalona, který se zapsal do dějin, zorganizoval největší a nejvlivnější rodové klany do 4 hlavních skupin.\n– Avaradrano, Marovatana, Ambodirano a Vakinisisaony.\n\nKaždý z těchto klanů dostal do správy ¼ země a do jejího čela dosadil jednoho ze svých synů\nPo jeho smrti se však toto uspořádání rozpadlo a i samotné království se rozdělilo do 4 samostatných částí. 3 ze 4 území neodolaly nájezdům okolních národů zejména pak Sakalavům z Boiny. Pouze severní teritorium s hl. městem Ambohimanga zůstalo suverénní, a dokonce dokázalo rozšiřovat své území.\n\nPřevratné změny přinesla vláda Andrianampoinimerina, který začal vládnout v roce 1783. Stal se nejvýznamnější osobou madagaskarských dějin. Pro Malgaše je něco jako „otec vlasti“.\nZa jeho vlády byla znovu sjednocena Imerina v původních hranicích před rozpadem na 4 samostatné celky. Během několika let pak bylo území nadále rozšiřováno. Pod nadvládu Imeriny se dostali i jiné mocné země např. Betsileů a Sakalavů. Tito dva se stávají vazalskými zeměmi, mohou si podržet své panovníky a jinak jsou v moci Imeriny\nZa vlády Andrianampoinimerina je nadále umocňován absolutistický statut panovníka ale také zavádí demokratické principy – kabary. Byla také zřízena rada se 70 členy, kde byly zastoupeny všechny třídní společnosti. Tato rada fungovala při rozhodování ohledně právních věcí a státních financí.\nPozměnil a upravil také zákony. Byl ustanoven trestní zákoník, kontroloval pozemkovou reformu a usiloval o půdu pro každou rodinu, aby byla schopna odvádět daně či část výnosu rýže.\nZemřel v roce 1810 a ze svých 24 dětí určil svým následovatelem Radamu.\nVeřejná shromáždění, na nichž král předloží své plány a úmysly a od svých poddaných očekává, že se k nim vyjádří. Tyto KABARY se vyvíjely a v pozdější době se stávají vysoce vyvinutým řečnickým uměním využívaným ke speciálním příležitostem.\n\nRadama zdědil po otci nejen velkolepé království ale i velké ambice. Což potvrdil když vyslovil myšlenku „\"ny riaka no valamparihiko,“ – „hranicí mých rýžovišť je moře“.\" Poprvé co byla vyslovena myšlenka na sjednocení celého ostrova.\nRadamuv nejvýznamnější počin bylo otevření Imerinského království okolnímu světu. Což přineslo neomezenou možnost přistěhovalcům z Evropy. Důsledky byly obrovské nejen kulturní ale také změna obživy, příchod vyspělého průmyslu (cihelny, manufaktury).\n\nVe 35 letech Radama zemřel a na trůn se dostala jeho sestřenice Ranavalona. Vládla po dobu třiceti tří let a její panování bylo ve znamení návratu k tradičním hodnotám. Byla odpůrkyní křesťanství a Evropy jako celku. Bála se ztráty nezávislosti Imeriny zavedla politiku izolacionalizmu. Ovšem rozloha Imeriny se neustále zvětšovala, země byla rozprostřena téměř po celém ostrově pouze oblasti na jihu zůstávaly samostatné.\n\nPo smrti Ranavalony I. nastoupil na trůn neschopný Radama II., který však byl už roku 1863 sesazen a popraven. Královnou se stala jeho vdova Rasoherina a po ní nastoupila roku 1868 na trůn Ranavalona II. Ta roku 1869 konvertovala ke křesťanství a za její vlády proběhla rozsáhlá christianizační kampaň. Královna a její rádce Rainilaiarivony, který se stal i jejím manželem (nemohl se však kvůli nízkému původu stát králem), se politicky orientovali na Velkou Británii. To nebylo po chuti Francii a důsledkem byla francouzská expanze, ústící ve snahu připojit ostrov k Francii jako kolonii. V Imerině proběhlo v této době mnoho rozsáhlých nepokojů, čímž byla oslabena královská moc. Po smrti královny Ranavalony II. na trůn nastoupila její stejnojmenná dcera, ale hlavní vliv v království měl Rainilaiarivony. V roce 1895 vtrhli Francouzi do hlavního města a 30. září královnu sesadili. Rainilaiarivony byl zatčen, odsouzen a uvězněn v Alžírsku, kde zanedlouho zemřel.\nFrancouzská nadvláda nad ostrovem trvala až do roku 1960, kdy Madagaskar znovu získal nezávislost.\n\n"}
{"id": "427511", "url": "https://cs.wikipedia.org/wiki?curid=427511", "title": "Truls Mørk", "text": "Truls Mørk\n\nTruls Otterbech Mørk (* 25. dubna 1961, Bergen) je norský violoncellista.\n\nNarodil se v rodině profesionálních hudebníků, jeho matka je klavíristka a otec violoncellista. Studoval u špičkových sólistů: Frans Helmerson, Mstislav Rostropovič či Natalija Šachovskaja. Je profesorem na hudební akademii v Oslu.\n\n\n"}
{"id": "427512", "url": "https://cs.wikipedia.org/wiki?curid=427512", "title": "Andrej Kerić", "text": "Andrej Kerić\n\nAndrej Kerić (* 11. února 1986, Vinkovci, SFR Jugoslávie) je chorvatský fotbalový útočník momentálně působící v maledivském klubu Victory SC. Známý je díky mnohaletému působení v české lize, v sezóně 2008/09 se stal dokonce jejím nejlepším střelcem. Postupně působil v Liberci, Spartě a Teplicích.\n\nS fotbalem začínal v rodném Vinkovci. Za A tým odehrál dohromady 64 zápasů, ve kterých nastřílel 9 gólů. V únoru 2008 podepsal smlouvu na tři a půl roku s klubem FC Slovan Liberec, kde ve zbytku sezóny nastoupil k 12 utkáním, ve kterých vsítil 6 branek. Následující sezónu se stal nejlepším střelcem Gambrinus ligy s 15 ligovými trefami v 27 ligových zápasech. Stal se tak druhým cizincem, který se stal nejlepším střelcem sezóny samostatné české 1. ligy (prvním byl v sezóně 2005/06 Milan Ivana).\n\nAndrej podepsal na konci ledna 2011 smlouvu s pražskou Spartou. Předtím byl přeřazen do libereckého B týmu protože už podepsal předčasnou smlouvu se Spartou. Sparta ho tak vykoupila za 3 miliony korun a hráč odešel ihned. Na začátku sezony 2011/12 se nedokázal prosadit do sestavy a tak odešel na půlroční hostování do týmu FK Teplice. Odtud se na jarní část sezony vrátil zpět do pražského klubu. V něm však vydržel pouze půl roku, protože na začátku sezony 2012/13 byl uvolněn opět na hostování do Teplic, tentokrát však roční.\n\nV sezóně 2014/15 byl hráčem lucemburského klubu F91 Dudelange.\n\nV září 2015 posílil slovenský tým Zemplín Michalovce, nováčka Fortuna ligy 2015/16. V listopadu 2015 s ním klub rozvázal smlouvu, neboť jeho výkony zaostávaly za jeho pověstí.\n\nOd března 2016 má exotické angažmá na Maledivách v klubu Victory SC.\n\nMezi lety 2006–2008 nastoupil ve třech utkáních za chorvatskou reprezentaci do 21 let.\n\n"}
{"id": "427515", "url": "https://cs.wikipedia.org/wiki?curid=427515", "title": "Míka", "text": "Míka\n\nČeské příjmení Míka a Míková nosí více různých osobností:\n\n\n\n"}
{"id": "427516", "url": "https://cs.wikipedia.org/wiki?curid=427516", "title": "Bosruck", "text": "Bosruck\n\nBosruck je nejzápadnější vrchol v Ennstalských Alpách na hranici mezi Horním Rakouskem a Štýrskem. Vrchol je samostatný a je oddělen od hlavního hřebene Ennstalských Alp. Předvrcholy jsou Lahnerkogel a Kitzstein.\n\nNa Bosruck vedou tři oficiální cesty, které jsou částečně zajištěny.\n\nPod horou vedou dva dopravně významné tunely:\n\n\n\n"}
{"id": "427518", "url": "https://cs.wikipedia.org/wiki?curid=427518", "title": "Marek Kincl", "text": "Marek Kincl\n\nS manželkou Lucií vychovává syna Marka a dceru Zuzanu. Momentálně působí na amatérské úrovni v týmu Sokol Zlatníky.\n\nZačínal v pražském Slavoji, před vojnou ve VTJ Slaný hrál za Slavoj Vyšehrad, potom prošel týmy Spolana Neratovice, Spartak Hradec Králové, Chmel Blšany, Slovan Liberec, FC Zlín, Příbram, opět Slovan Liberec a Viktoria Žižkov. Na Žižkově se stal kanonýrem a nejlepším střelcem mužstva a v létě 2000 ho koupil klub AC Sparta Praha. Jeho nejlepší období nastalo na podzim 2001, kdy byl klíčovým útočníkem Sparty v domácí soutěži i Lize mistrů UEFA. Po odvolání trenéra Hřebíka už tolik šancí nedostával, ale v roce 2003 se stal hrdinou. Nejprve na jaře rozhodl derby se Slavií Praha a v podstatě i o titulu a na podzim zařídil výhru v klíčovém utkání 2003/04 (v prosinci 2003) s Laziem Řím, vstřelil vítězný gól hlavou ve třetí minutě nastaveného času. Výsledek 1:0 znamenal postup Sparty do osmifinále věhlasné soutěže.. Vzápětí přestoupil do ruského klubu Zenit Petrohrad. Tam se však neprosadil, a tak v létě 2004 zamířil do Rapidu Vídeň, se kterým hned v prvním roce působení získal mistrovský titul. V dresu Rapidu Vídeň vstřelil 2. listopadu 2005 v Lize mistrů 2005/06 proti belgickému celku Club Brugge KV jeden z nejrychlejších gólů, když se prosadil hlavou po 25 sekundách hry. Bruggy vývoj otočily a zvítězily 3:2.\n\nV roce 2007 zamířil do druholigového SK Schwadorf 1936. V létě 2008 se vrátil domů, kde ho angažoval ligový nováček Bohemians Praha ze Střížkova. Po sestupu Střížkova z ligy ukončil profesionální kariéru.\n\nPoté začal hát za divizní klub SK Viktorie Jirny, s nímž v roce 2013 postoupil do ČFL. V létě 2014 přestoupil do FK Zbuzany 1953, kteří hrají 1.B. třídu. Od léta roku 2019 hrajen okresní přebor za tým Sokol Zlatníku v okrese Praha - západ.\n\n\nKincl odehrál v roce 2000 dva zápasy v dresu české fotbalové reprezentace. Debutoval 8. 2. 2000 v Hong Kongu proti reprezentaci Mexika (výhra 2:1), druhý přátelský zápas absolvoval 16. srpna v Ostravě proti národnímu týmu Slovinska (porážka 0:1).\n\n"}
{"id": "427519", "url": "https://cs.wikipedia.org/wiki?curid=427519", "title": "Andrej Bán", "text": "Andrej Bán\n\nAndrej Bán (* 28. dubna 1964, Bratislava) je slovenský dokumentární fotograf.\n\nAndrej Bán vystudoval ekonomii a žurnalistiku a od roku 1987 fotografuje pro slovenská a česká periodika (\"Mladé rozlety\", \"Plus 7 dní\", \"Mladý svět\", \"Reflex\", \"Týždeň\"). Často fotografuje v zemích postižených krizemi. V roce 1999 se podílel na založení charitativní organizace \"Človek v ohrození\".\n\n"}
{"id": "427520", "url": "https://cs.wikipedia.org/wiki?curid=427520", "title": "Seznam měst na Kiribati", "text": "Seznam měst na Kiribati\n\nToto je seznam měst na Kiribati.\n\nZdaleka největší aglomerací na Kiribati je Bairiki, kde žije 44 429 obyvatel, což představuje asi polovinu obyvatelstva celé země. Největším městem Kiribati však je Betio, kde žije 12 509 obyvatel.\n\nV následující tabulce jsou uvedena města nad 500 obyvatel, výsledky sčítání obyvatelstva ze 7. listopadu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "427526", "url": "https://cs.wikipedia.org/wiki?curid=427526", "title": "Seznam měst na Marshallových ostrovech", "text": "Seznam měst na Marshallových ostrovech\n\nToto je seznam měst na Marshallových ostrovech.\n\nZdaleka největší aglomerací na Marshallových ostrovech je Dalap-Uliga-Darrit, kde 1. ledna 2005 žilo 25 575 obyvatel, což představuje asi polovinu obyvatelstva celé země.\n\nV následující tabulce jsou uvedena města nad 300 obyvatel, výsledky sčítání obyvatelstva z 13. listopadu 1988 a 1. června 1999, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "427527", "url": "https://cs.wikipedia.org/wiki?curid=427527", "title": "Krkonošsko-jesenické podhůří", "text": "Krkonošsko-jesenické podhůří\n\nKrkonošsko-jesenické podhůří (\"Sudetské podhůří\", polsky \"Przedgórze Sudeckie\", něm. \"Sudetenvorland\") je geomorfologická oblast Krkonošsko-jesenické subprovincie (Sudet) v Polsku a malou částí v Česku. Jde o severní podhůří, zatímco jižní je rozděleno mezi Krkonošskou, Orlickou a Jesenickou oblast. Na severu na ni navazují Středopolské nížiny. Nadmořská výška se nejčastěji pohybuje od 200 do 350 m, ale nejvyšší části dosahují až 718 m.\n\nÚzemí je hustě zalidněné, nacházejí se tu průmyslové oblasti Świdnica, Bielawa a Dzierżoniów.\n\nKrkonošsko-jesenické podhůří se dělí na 7 celků (v polské terminologii \"mezoregionů):\"\n\n"}
{"id": "427530", "url": "https://cs.wikipedia.org/wiki?curid=427530", "title": "Martin Kollár", "text": "Martin Kollár\n\nMartin Kollár (* 23. listopadu 1971, Žilina) je slovenský dokumentární fotograf a kameraman.\n\nVystudoval kameru na bratislavské Vysoké škole múzických umění, kde absolvoval v roce 1997. Je dokumentárním fotografem se zaměřením na život v evropských postkomunistických zemích a filmovým kameramanem.\nV roce 2009 se zúčastnil výstavy Prague Biennale Photo. Vystavoval v rámci celku \"Nová Slovenská fotografia\", kterou zaštítili kurátoři Lucia L. Fišerová a Václav Macek. Svá díla kromě něj vystavovali ještě Andrej Balco, Petra Bošanská, Petra Cepková, Radovan Čerevka, Juraj Chlpík, The Dudas Brothers, Jana Ilková, Šymon Kliman, Dalibor Krupka, Marek Kvetan, Pavel Maria Smejkal a Viktor Szemző. Jako kameraman se podílel na filmu \"Koza\" a získal v roce 2016 cenu Slnko v sieti.\n\n"}
{"id": "427533", "url": "https://cs.wikipedia.org/wiki?curid=427533", "title": "Jan Míka", "text": "Jan Míka\n\nJan Míka (* 4. prosinec 1947, Hlavňov, okres Tábor) je český filmový a televizní scenárista a spisovatel.\n\n\n\n"}
{"id": "427546", "url": "https://cs.wikipedia.org/wiki?curid=427546", "title": "Vaudeville", "text": "Vaudeville\n\nVaudeville (franc. [vódvil]) znamená zábavný divadelní program se zpěvy a tanci, předchůdce operety, varieté a muzikálu.\n\nPůvod slova není jasný. Od 15. století znamenal vaudeville obvykle žertovnou populární písničku, něco jako „šlágr“, který si lidé zpívali při práci. Ke známým a populárním melodiím se psaly nové a nové texty. Od 17. století se takové písničky objevují i v divadle, kde je publikum často zpívalo s herci. Proto se někteří domnívají, že název vznikl složením francouzských slov \"voix de ville\" - v překladu \"hlas města\". Od začátku 19. století znamená vaudeville lidový divadelní program s písničkami či kuplety na známé melodie. Divadla, která je uváděla, se nazývala také varieté („\"Théatre des variétés\"“).\n\n\n"}
{"id": "427551", "url": "https://cs.wikipedia.org/wiki?curid=427551", "title": "Laronův syndrom", "text": "Laronův syndrom\n\nLaronův syndrom či Laronův nanismus je forma autozomálně recesivní poruchy, pro niž je charakteristická necitlivost organismu na růstový hormon, způsobená defektem receptoru pro růstový hormon. Jedním z důsledků choroby je velmi malý tělesný vzrůst.\n\nChoroba byla pojmenována po izraelském vědci Cvi Laronovi, který o ní poprvé podal zprávu (spolu s A. Pertzelanem a S. Mannheimerem) roku 1966 v časopise , která vycházela z pozorování uskutečněných roku 1958. \n\nMolekulárně genetické výzkumy ukazují, že choroba je převážně spojena s mutací genu ovlivňujícího receptor pro růstový hormon. Hlavním znakem Laronova syndromu je velmi malá postava (nanismus). Mezi další symptomy patří vystouplé čelo, vpáčený kořen nosu, nedostatečně vyvinutá dolní čelist a obezita. Některé genetické mutace mají vliv i na intelekt postižených. Snížená bývá svalová síla, horní část těla je větší v poměru ke spodní části a končetiny jsou kratší vzhledem k trupu. Postižení mají velmi malé srdce a menší jsou i pohlavní orgány. Puberta u nich nastupuje později. Již u novorozenců se může projevovat také těžká hypoglykemie.\n\nVětšina případů byla zaznamenána ve Středozemí, např. v Itálii a Španělsku, na Blízkém východě a v jižní Asii. V České republice se choroba vyskytuje jen velmi vzácně.\n\nV červnu 2007 Israel Hershkovitz, Liora Kornreichová a Cvi Laron z Telavivské univerzity publikovali studii zabývající se nálezy kostí hominidů z indonéského ostrova Flores, kteří byli označeni jako \"Homo floresiensis\". Podle nich jsou znaky těchto hominidů totožné se znaky typickými pro Laronův syndrom. Americká paleontoložka Dean Falková však tuto hypotézu pomocí snímků počítačové tomografie vyvrátila.\n\n\n"}
{"id": "427558", "url": "https://cs.wikipedia.org/wiki?curid=427558", "title": "STK500", "text": "STK500\n\nSTK500 je označení programovacího protokolu.\n\nProgramátor STK500 využívá pro přenos informací virtuální sériovou linku. V dnešní době se používá nejčastěji USB port. Na USB port se přidá převodník FTDI RS232, který z dvoulinkového signálu konektoru USB udělá sériovou linku RS232, přes kterou se poté připojuje. Jako převodník z RS232 na AVR ISP šestipinový kabel, se používá mikroprocesor ATmega8535, do kterého se přes ISP musí nahrát firmware STK500. Nejnovější firmware bývá označován jako STK500v2 a funguje i s AVR Studiem apod.\n"}
{"id": "427566", "url": "https://cs.wikipedia.org/wiki?curid=427566", "title": "Seznam uměleckých směrů", "text": "Seznam uměleckých směrů\n\nToto je seznam uměleckých směrů setříděný podle abecedy.\n\n\n\n\n\n\n\n\n\n\n\n\n\n\n"}
{"id": "427585", "url": "https://cs.wikipedia.org/wiki?curid=427585", "title": "Chloracetamid", "text": "Chloracetamid\n\nChloracetamid (\"2-chloracetamid\", funkční vzorec ClCHCONH) je organická sloučenina používaná jako herbicid a konzervant. Jedná se o bezbarvé až žluté krystaly charakteristického zápachu, mírně rozpustné ve vodě.\n\nChloracetamid je toxický při požití, dráždí oči a kůži, může vyvolat alergickou reakci. Je podezřelý z reprodukční toxicity a teratogenity. Při zahřátí nad 225 °C se rozkládá, může tvořit jedovaté plyny včetně chloru a oxidů dusíku.\n\n"}
{"id": "427589", "url": "https://cs.wikipedia.org/wiki?curid=427589", "title": "Mýto", "text": "Mýto\n\nMěsto Mýto (katastrální území \"Mýto v Čechách\", něm. \"Mutha\", čes. lidově Mejto) se nachází v okrese Rokycany v Plzeňském kraji, v údolí Holoubkovského potoka asi jedenáct kilometrů severovýchodně od Rokycan. Žije v něm obyvatel.\n\nMýto leží na hlavních spojnicích Prahy a Plzně: osu města tvoří historická silnice II/605, ze severní strany město míjí dálnice D5 (západně od Mýta je položen exit 50 \"Mýto\"), z jižní strany pak železniční trať 170 (zastávka \"Mýto\"). Součástí města je též osada Kařízek II, situovaná při železniční trati (zastávka \"Kařízek\") asi 2¾ km vsv. od Mýta.\n\nPrvní písemná zmínka o Mýtu pochází z roku 1297, kdy se zmiňuje zdejší farář Gottfried, obec tedy musela patřit do farní sítě. Roku 1336 král Jan Lucemburský prodal nejvyššímu komorníkovi Království českého Petrovi I. z Rožmberka hrad Zbiroh včetně dalších statků, v latinské kupní smlouvě bylo Mýto výslovně označeno termínem městečko - \"opidum\". To byl pro obec důležitý mezník, protože za Rožmberků získala několik privilegií, včetně vlastního znaku. 4. listopadu roku 1359 pražský arcibiskup Arnošt z Pardubic potvrdil, že bratři z Rožmberka připsali plat (\"census\") zdejší kapli sv. Jana Evangelisty že její plebán Bláha obdržel další donaci, aby založil druhou kapli v obci Poděhusy. Zanedlouho Mýto obdrželo znak: pětilistou rožmberskou růži. V roce 1360 bylo přemísťováno kvůli nedostatku vody.\n\nV roce 1379 byla v Mýtě sladovna, mlýn, lazebníci a 8 masných krámů. Zbirožské panství, které zatím převzalo obec, připadlo za husitských válek královi i s Mýtem. V čele obce se vystřídali Kolovratové, Šternberkové, Lobkovicové, a poté roku 1594 Koruna česká → další privilegia.\n\nNásledně začala třicetiletá válka. Kdysi výnosná zemská silnice přinášela jen pohromy v podobě vojsk. Roku 1639 Mýto vypálila švédská armáda generála Banéra. Z roku 1641 je první zmínka o poště. V osmnáctém století Mýto ožilo. Ve třicátých letech byl přestavěn kostel svatého Jana Křtitele. Nastal rozvoj cechů. V Mýtě bylo třetí nejznámější cvočkařské centrum na Podbrdsku. Ve stejném cechu byli i pekaři. Rozvíjely se i ženské spolky. Cvočkaři si v té době ale moc dobře nežili. Za svůj denní výdělek si mohli koupit 3 kg černého chleba, 2/3 kg hovězího, 300 g vepřového, 150 g másla, případně 6 vajec. Dne 7. června 1905 povýšil císař František Josef I. Mýto na město, a zároveň mu potvrdil užívání původního znaku. Tou dobou bylo založeno divadlo.\n\n\nKdyž byla kaple sv. Jana Křtitele rozšířena na kostel, a občanům chyběl zvon, chtěli jej vzít z nedalekého kostela sv. Štěpána. Vůz se zvonem však nedokázaly utáhnout ani dva páry koní, a tak jej museli nechat na původním místě.\n\n\n\n"}
{"id": "427601", "url": "https://cs.wikipedia.org/wiki?curid=427601", "title": "Rustika", "text": "Rustika\n\nRustika (z lat. \"opus rusticum\", venkovské, selské zdivo, od \"rus\", pole) znamená zdivo z velkých a na vnější straně neopracovaných nebo nahrubo opracovaných (bosovaných) kvádrů. Rustika zdůrazňuje spáry mezi kameny, takže zdivo působí mohutným plastickým dojmem. Užívala se ve starověkém římském stavitelství a ve středověku, zejména u pevnostních staveb, v renesanci, v baroku i v 19. století hlavně pro přízemí paláců a reprezentačních budov. Slovo \"rustika\" se používá často synonymně se slovem bosáž. \n\nRustikální znamená selský, přiměřený venkovskému způsobu života. Dnes se užívá například u speciálně opracovaného nábytku ze dřeva a o stylových restauracích s takovým zařízením nebo i o dlažbách a obkladech imitujících původní a staré dlaždice.\n\nViz také rustikál, historické označení pro půdu, pronajímanou sedlákům (na rozdíl od dominikálu, na němž hospodařil šlechtic a obdělávali jej robotníci).\n\n\n"}
{"id": "427609", "url": "https://cs.wikipedia.org/wiki?curid=427609", "title": "Tomáš Míka", "text": "Tomáš Míka\n\nTomáš Míka (* 1. prosince 1959 v Praze) je český překladatel z angličtiny, publicista, hudebník, textař, spisovatel, básník a pedagog.\n\nNa Filosofické fakultě Univerzity Karlovy vystudoval češtinu a angličtinu. Od roku 1987 vyučoval na různých školách, mimo jiné do roku 1991 vyučoval i na katedře překladatelství FF UK. Poté pracoval v soukromém sektoru. V roce 2002 působil jakožto vyučující na University of Texas v Austinu v USA.\n\nOd poloviny 80. let 20. století pracuje jako literární překladatel pro nakladatelství Albatros a Odeon, od 90. let pro nakladatelství Argo.\n\nKromě toho hrál na saxofon v několika hudebních skupinách, kde působil také jako příležitostný textař.\n\n\n\n\n\n"}
{"id": "427610", "url": "https://cs.wikipedia.org/wiki?curid=427610", "title": "Železnice údolím Dunaje (Bavorsko)", "text": "Železnice údolím Dunaje (Bavorsko)\n\nŽeleznice údolím Dunaje ( ) je označení pro železniční trať v Bavorsku vedoucí převážně podél Dunaje z Řezna přes Ingolstadt a Donauwörth do Ulmu v Bádensku-Württembersku.\n\nTato část trati vznikla původně pro vojenské účely. 29. dubna 1869 byla její stavba povolena zákonem a 1. června 1874 byla slavnostně otevřena.\n\nTrať je 73,4 kilometru dlouhá a převážně jednokolejná.\n\nJe zde pravidelný provoz. V pracovní dny zde jezdí osobní vlaky každou hodinu a vzdálenost z Řezna do Ingolstadtu urazí zhruba za hodinu a osm minut. O víkendech a prázdninách jezdí vlaky každé dvě hodiny.\n\nTrať je vytížena i nákladní dopravou. Vlaky zásobují petrochemický průmysl v Ingolstadtu a okolí, trať je významná i pro tamější továrnu Audi a pro přístavy na Dunaji. Nádraží v Manchingu fungovalo do roku 2005 jako jeden z terminálů systému RoLa, používaným nákladním nádražím zůstává i v současnosti.\n"}
{"id": "427612", "url": "https://cs.wikipedia.org/wiki?curid=427612", "title": "Jiráskův Hronov", "text": "Jiráskův Hronov\n\nJiráskův Hronov je mezinárodní festival amatérského divadla v Hronově. Název nese podle místního rodáka, spisovatele Aloise Jiráska. Festival je mezidruhový, konají se tu inscenace činoherního, pohybového či experimentálního divadla. Současně s divadelními představeními se zde konají výstavy. V rámci festivalu probíhají vzdělávací semináře, workshopy či diskuzní kluby. Koná se většinou na začátku srpna.\n\nHlavní program tvoří výběr nejlepších inscenací z celostátní přehlídky, kam se probojovaly nejlepší ochotníci z krajských přehlídek. Každoročně se kromě účinkujících zúčastní přibližně tisíc dalších účastníků.\n\nVznikl v roce 1931, což jej činí nejstarší přehlídkou ochotnického divadla v Evropě. Do roku 1951 se vždy odehrála alespoň jedna inscenace, provoz festivalu nepřerušila ani druhá světová válka. Od roku 1991 se přehlídky účastní i zahraniční soubory. Jiráskův Hronov pořádá Národní informační středisko pro kulturu, na organizaci se rovněž podílí město Hronov a jeho kulturní a informační středisko. Finančně na něj přispívá i Ministerstvo kultury České republiky.\n\n"}
{"id": "427629", "url": "https://cs.wikipedia.org/wiki?curid=427629", "title": "Systém relativní většiny", "text": "Systém relativní většiny\n\nSystém relativní většiny či systém prvního v cíli (FPTP či FPP z anglického „first past the post“) je většinový volební systém používaný v jednomandátových volebních obvodech, kde pro zisk mandátu postačuje relativní většina odevzdaných hlasů. Kandidát, který získal největší počet hlasů, tak získává mandát. Tento volební systém je typický pro volby do Dolní sněmovny Spojeného království. V roce 2011 byl poprvé využit ve volbách do polského Senátu.\n\nNegativem tohoto systému je možnost velmi vysokého počtu propadlých hlasů: v případě, že kandiduje 10 politických stran, může stačit k vítězství získat jen o trochu víc než 10 % hlasů. V takovém případě téměř 90 % hlasů propadne a proto téměř 90 % voličů nemusí být spokojeno se zvoleným kandidátem.\n"}
{"id": "427630", "url": "https://cs.wikipedia.org/wiki?curid=427630", "title": "Dvoukolový volební systém", "text": "Dvoukolový volební systém\n\nTento volební systém patří mezi většinové volební systémy absolutně většinové. Používá se i v Česku při volbách do horní komory Parlamentu – Senátu a od roku 2013 i při volbě prezidenta republiky.\n\nV 1. kole se vítězem může stát pouze kandidát, který získá nadpoloviční počet hlasů. Pokud se tak v 1. kole nestane, následuje 2. kolo.\n\nDo 2. kola vstupují dva kandidáti, kteří získali v 1. kole největší počet hlasů. Vítězem se stává kandidát, který získá více hlasů.\n\nV každém kole je vyřazen jeden kandidát, a to ten, který získal nejmenší počet hlasů; ostatní postupují do dalšího kola. Postup se opakuje až do doby, kdy jeden z kandidátů získá více než 50 % hlasů. Může se rovněž uplatňovat princip alternativní volby. Hlasující zvolí nejen komu dává svůj hlas, ale také komu by svůj hlas dal, kdyby jeho kandidát v kole vypadl.\n"}
{"id": "427635", "url": "https://cs.wikipedia.org/wiki?curid=427635", "title": "Motorový vůz M 120.5", "text": "Motorový vůz M 120.5\n\nMotorové vozy řady M 120.5 vyrobila v roce 1934 ve dvou kusech brněnská Královopolská strojírna pro Frýdlantské okresní dráhy. Z provozu byly vyřazeny ve druhé polovině 40. let a začátkem 50. let 20. století.\n\nVozy řady M 120.5 měly neobvykle uspořádaný pojezd. Vzhledem k požadavku na nízké nápravové tlaky byla vozidla třínápravová. Vozová skříň byla usazena na dvounápravovém nehnaném podvozku a jednom hnacím dvojkolí. Pohon zajišťoval naftový osmiválcový motor, přenos výkonu na nápravu byl elektrický. V interiéru byl vůz rozdělen na první stanoviště strojvedoucího, zavazadlový prostor, nástupní prostor, velkoprostorový oddíl 3. třídy pro cestující a druhé stanoviště strojvedoucího. Čela vozu byla průchozí.\n\nFrýdlantské okresní dráhy objednaly v roce 1932 u Královopolské dva motorové vozy pro svoje místní železniční tratě. Vozy s označením M 120.501 a 502 byly vyrobeny v roce 1934 a na sever Čech dodány v červnu téhož roku. V provozu byly do konce roku 1939, od podzimu 1938 ale již pod hlavičkou Deutsche Reichsbahn, jimž vozy připadly při odstoupení pohraničí Československem. V období 1940–1945 byly vozy kvůli nedostatku pohonných hmot odstaveny. Po válce byly opět nasazeny do provozu, ale vůz M 120.502 v roce 1946 vyhořel (zřejmě kvůli vadné elektroinstalaci). Druhý motorový vůz jezdil až do konce roku 1950, vzhledem k různým poruchám ale byl často odstaven. Zrušen byl v roce 1951.\n\nK 1. prosinci 1948 byl zrušen vůz M 120.502 a přibližně o rok později – 11. listopadu 1949 – potkal stejný osud i vůz M 120.501.\n\n"}
{"id": "427640", "url": "https://cs.wikipedia.org/wiki?curid=427640", "title": "Emise akcií", "text": "Emise akcií\n\nEmise akcií je jednou z možností podniku, jak získat finanční prostředky pro svou činnost. Subjekty, které nakupují emitované akcie, se stávají akcionáři firmy, a tudíž i jejími spoluvlastníky. Společnost může získat kapitál emisí nových akcií nebo vydáním dodatečného množství akcií, pokud jsou již akcie firmy na burze obchodovány. V druhém případě platí, že nově emitované akcie musí být nabídnuty přednostně stávajícím akcionářům. \n\nEmise akcií je upravena v občanském zákoníku (NOZ). Dříve emise upravoval obchodní zákoník a zákon o cenných papírech. Ty byly s příchodem NOZ zrušeny.\n\nEmise akcií se dělí na vlastní emise a cizí emise, a to podle toho, jaké subjekty jsou do procesu emise zapojeny.\n\nDále se dají rozlišovat soukromé emise a emise veřejné.\n\nEmisi dále dělíme dle způsobů, jakým zprostředkovatel emisi zabezpečuje – tedy čím jménem jsou akcie emitovány a kdo nese riziko za provedení emise.\n\nEmitující firma prodá emisi bance (zprostředkovateli emise). Dále je již problémem banky, zda se jí povede emisi prodat investorům. Provádí ji tedy vlastním jménem, na vlastní účet a riziko. Ziskem banky je tzv. spread (rozdíl mezi nákupní a prodejní cenou). Pro banku je tento druh emise nejvíce rizikový. Proto jsou obvykle akcie podhodnocené, aby je banka mohla investorům snáze prodat. Následně cena těchto akcií na trhu rychle vzrůstá – jedná se o tzv. efekt emise nových akcií.\n\nRozlišujeme typy ručitelských závazků:\n\nZde emisní zprostředkovatel odkoupí celou emisi za předem dohodnutou cenu a snaží se ji umístit na trh. Výnosem zprostředkovatele je rozdíl mezi nákupní a prodejní cenou emise. Emitent dostává od zprostředkovatele smluvenou částku, a to bez ohledu na to, jak úspěšně bude emise na trh umístěna.\n\nEmisní zprostředkovatel odkoupí jen část emise, kterou se nepodařilo na trh umístit.\n\nBanka v tomto případě emisi nekupuje. Snaží se emisi pouze prodat. Vystupuje vlastním jménem, na cizí účet a riziko (tedy na účet a riziko emitenta). Jejím výnosem je provize vypočtená jako určité procento z objemu emise. Tento druh emise se využívá především v případě, kdy je umístění emise na trh nejisté.\n\nBanka zde vystupuje cizím jménem, na cizí účet a riziko. Odměnou banky je provize. Emitent nese riziko neumístění emise.\n\nObecně platí, že:\n\n"}
{"id": "427649", "url": "https://cs.wikipedia.org/wiki?curid=427649", "title": "Miss Izrael", "text": "Miss Izrael\n\nMiss Izrael (hebrejsky: מלכת היופי, \"Malkat ha-Jofi\", doslova „královna krásy“) je každoroční soutěž krásy pro svobodné izraelské dívky, která se v Izraeli koná od roku 1950. Soutěž od jejího vzniku pořádá dámský týdeník La'Iša a vítězky se účastní mezinárodní soutěže krásy Miss Universe. Od roku 1993 je soutěž Miss Izrael vysílání živě na televizním programu Kanál 2. Vítězka získá nový automobil a smlouvu s izraelskou modelingovou agenturou Look.\n\nV prvních letech soutěže se směly dívky účastnit i vícekrát. Směly se rovněž účastnit vdané ženy, které ale v případě výhry nesměly Izrael reprezentovat na mezinárodních soutěžích krásy. První izraelská miss byla vdaná a měla dokonce dítě.\n\nV Izraeli existují i další soutěže krásy. Druhá soutěž, která byla založena v roce 1960, se jmenuje „Na'arat Jisra'el“ a její vítězky reprezentují Izrael na soutěži Miss World. Třetí soutěž, která vznikla v roce 1963, se jmenuje „Malkat Hachen“ a její vítězky reprezentují Izrael na soutěži Miss International.\n\nMnoho dívek si před účastní v soutěži hebraizovalo svá příjmení. Původní příjmení jsou uvedena v závorce. Některé z dívek na mezinárodních soutěžích volily použití svého původního příjmení.\n\n"}
{"id": "427652", "url": "https://cs.wikipedia.org/wiki?curid=427652", "title": "Markéta Lucemburská", "text": "Markéta Lucemburská\n\nNositelky jména Markéta Lucemburská:\n\n"}
{"id": "427654", "url": "https://cs.wikipedia.org/wiki?curid=427654", "title": "Rybníkářství", "text": "Rybníkářství\n\nRybníkářství (psáno také rybnikářství) je chov a lov ryb, popřípadě vodních organizmů v rybníce nebo ve zvláštním rybochovném zařízení, uskutečňovaný k zajištění produkce ryb a rybího masa, popřípadě produkce vodních organizmů nebo produkce rybí násady pro rybníky anebo pro zarybňování rybářských revírů. Zvláštním rybochovným zařízením jsou sádka, rybí líhně, příkopové rybníčky, jiné vodní nádrže nebo chovná zařízení. Takto definuje rybníkářství Zákon o rybářství.\n\nRybníkářstvím se mínila činnost rybníkářského cechu. Ve středověku se rybníkářský cech zabýval projektováním, realizací, přestavbami a opravami rybníků a souvisejících děl.\n\nSlovo lze psát také s krátkým \"i\": \"rybnikářství\" (jen takto je uvádí PSJČ), obě varianty uvádí SSJČ, PČP a Internetová jazyková příručka ÚJČ.\n\nVzhledem ke svému kulturnímu, historickému a environmentálnímu významu se rybníkářskému odkazu dostává nejrůznějších forem ochrany. Některé příklady této ochrany uvádí následující výčet.\n\n\nV Česku, respektive na českém území má rybníkářství dlouholetou tradici, která sahá až do 12. století, kdy byl v roce 1115 založen nejstarší doložený rybník na území Čech na základě zakládací listiny kladrubského kláštera. V oblasti Třeboňské pánve se začaly zakládat rybníky za vlády Jana Lucemburského a následně i Karla IV., kdy vznikl nejstarší jihočeský rybník Dvořiště.\n\nV Čechách vždy rybníkářství podporoval rod Vítkovců, později Rožmberků a Schwarzenbergů.\nV období husitství došlo k útlumu, vinou ekonomického úpadku země. Největší rozmach prožilo rybníkářství po objevení třístupňové metody chovu ryb v 15. století. Nová metoda přinesla vynikající hospodářské výsledky, a zároveň bylo možno díky rozdílným požadavkům na plůdkový, výtažník a hlavní rybník lépe využít terénní podmínky. Rybníky tedy byly zakládány téměř na všech příhodných místech. Tehdy se do zakládání významnou měrou zapojil šlechtický rod Rožmberků. Během jejich patronace započala výstavba důmyslné rybniční soustavy, která propojuje rybníky a přivádí vodu z okolních řek. V této době se na scéně objevují nejslavnější čeští rybníkáři jako Josef Štěpánek Netolický, Jakub Krčín z Jelčan, či Mikuláš Ruthard z Malešova.\nV 17. a 18. století došlo k další vlně úpadku, kdy byly některé rybníky zaváženy a vysoušeny. Velmi se na tom projevila jedna z Josefínských reforem, kdy byla zvýhodněna cena pšenice a tak plocha rybníků ustupovala jejímu pěstování. Počátkem 19. století bylo v jižních Čechách vysušeno 5 velkých a 12 malých rybníků.\nVe 20. století se počet rybníků ustálil a místy došlo i ke zvýšení jejich počtu vlivem výstavby požárních nádrží, které se dají považovat za rybníky moderního ražení. V současnosti je hlavní úsilí vynakládáno na odbahnění rybničních soustav a na zpevnění hrází, které byly během velkých povodní poničeny. \n\nRybníkářství dominující v produkčním hospodářství České republiky je typické pro střední a východní Evropu. Jeho rozvoj v Česku je nerozlučně spojen s rodem Rožmberků.\nTradičními rybníkářskými oblastmi České republiky jsou Třeboňsko, Vodňansko, Novohradsko, Českobudějovicko a Jindřichohradecko. V Česku se celkem nachází okolo 21 000 rybníků.\n\nChov ryb (anglicky „fish farming“), převážně v mořích (viz akvakultura), zažívá od roku 1990 prudký nárůst a nahrazuje rybolov.\n\n\n\n"}
{"id": "427655", "url": "https://cs.wikipedia.org/wiki?curid=427655", "title": "Zdounky (zámek)", "text": "Zdounky (zámek)\n\nZámek Zdounky se nachází v obci Zdounky, v okrese Kroměříž, v kraji Zlínském, asi 10 km jihozápadně od Kroměříže.\n\nPočátky panského sídla ve Zdounkách sahají hluboko do středověku. V polovině 16. století zde Čertoryjští z Čertorej vybudovali renesanční tvrz, která byla na počátku 17. století za Zoubků ze Zdětína rozšířena na nevelký zámek. Ten od roku 1636 náležel jezuitům. V šedesátých letech 17. století jej přestavěli barokně. Po zrušení řádu se majitelé často střídali. Za Lamberků v 19. století byly několikrát modernizovány interiéry. Pak vlastnil zámek komoří a generálmajor Bedřich August princ z Thurn-Taxisu, poslední majitelé byli Strachwitzové.\n\n"}
{"id": "427656", "url": "https://cs.wikipedia.org/wiki?curid=427656", "title": "Minisukně", "text": "Minisukně\n\nMinisukně je krátká sukně, kterou nosí převážně ženy. Jako módní prvek se široce začala používat v 60. letech 20. století.\n\nJejí délka je dána rozměrem těla, obvykle se jedná o velikost, která bývá kratší než vzdálenost od kolen k pasu. Existují různé střihy, barvy a látky ze kterých může být vyrobena. K minisukni se mohou nosit jakákoliv trička i halenky, jako boty se mohou nosit např. balerínky, dámské lodičky apod. Minisukni lze kombinovat s teniskami a jinými sportovně laděnými oděvními doplňky – v chladných obdobích se může jednat například o dlouhé punčochy nebo o punčocháče doplněné vysokými botami. Minisukně není vhodná na společenské akce (například do divadla apod.). Tam se doporučují šaty.\n\nVzhledem k tomu, že minisukně obvykle odkrývá lidské nohy, její faktická délka a použití záleží vždy na vkusu a potřebách její uživatelky. Z tohoto důvodu obvykle nosí pouze mladší ženy a dívky, často asi proto, aby zdůraznily svoji sexuální přitažlivost a tělesnou atraktivitu.\n\n"}
{"id": "427658", "url": "https://cs.wikipedia.org/wiki?curid=427658", "title": "Habrovany (zámek)", "text": "Habrovany (zámek)\n\nZámek Habrovany se nachází v obci Habrovany, v okrese Vyškov, v Jihomoravském kraji, asi 12 km od města Vyškov.\n\nBudova patrového klasicistního zámku s hlavním křídlem, dvěma krátkými křídly a parkem stojí na jihu stejnojmenné obce.\n\nPůvodně zde stávala tvrz, která vznikla v první polovině 14. století. Sídlil na ní Mikuláš z Habrovan. Roku 1385 získal tvrz i se vsí Beneš z Pamětic. Během husitských válek byla pobořena a roku 1446 byla vedena jako pustá. Obnovil ji Jan ze Šelmberka po polovině 15. století.\n\nV 16. století byla tvrz sídlem Jana Dubčanského ze Zdenína, zakladatele sekty bratří habrovansko-luleckých, který ji přestavěl na renesanční zámek. Jeho syn Jan Dubčanský ze Zdenína na Habrovanech prodal zámek Bohuslavu Zoubkovi ze Zdětína. V letech 1635-1773 tvrz patřila jezuitům jako dědictví po Kateřině Zoubkové. Ti se však o údržbu příliš nestarali, a proto tvrz postupně chátrala. Po zrušení řádu v roce 1773 přešel zámek do náboženského fondu.\n\nV roce 1824 koupil panství Jan Herring z Frankensdorfu, nechal zámek v letech 1825-1836 přestavět na klasicistní a založil zámecký park. V druhé polovině 19. století náležel zámek Gomperzům. Účelová úprava zámku a parku je novodobá. Není přístupný veřejnosti; sídlí v něm zařízení péče o tělesně postižené klienty.\n\n"}
{"id": "427659", "url": "https://cs.wikipedia.org/wiki?curid=427659", "title": "Seznam moravských markraběnek", "text": "Seznam moravských markraběnek\n\nToto je seznam moravských markraběnek:\n\n\n\n"}
{"id": "427660", "url": "https://cs.wikipedia.org/wiki?curid=427660", "title": "Ondřej Petrů", "text": "Ondřej Petrů\n\nDr. Ondřej Maria Petrů OP (14. března 1915 Klatovec – 6. prosince 1970 Vídeň) byl český římskokatolický kněz-dominikán, teolog, profesor církevního práva, které přednášel na papežské univerzitě v Římě, a překladatel Nového zákona.\n\nJeho překlad Nového zákona z řečtiny vyšel roku 1969 nákladem Křesťanské akademie v Římě. Další vydání vyšla s drobnými úpravami navrženými v recenzi uveřejněné ve \"Studiích\". Překlad Petrů vyšel v době nesvobody několikrát v Římě a ve Vídni; roku 1992 byl vydán v Českém Těšíně.\n\n\n\n"}
{"id": "427664", "url": "https://cs.wikipedia.org/wiki?curid=427664", "title": "Smil ze Zbraslavi a Střílek", "text": "Smil ze Zbraslavi a Střílek\n\nSmil ze Zbraslavi a Střílek (kolem 1222−1273) byl moravský šlechti z rodu pánů ze Zbraslavi. \n\nNarodil se jako třetí syn moravského šlechtice Gerharda ze Zbraslavi. Dospělosti dosáhl pravděpodobně už před rokem 1237, kdy svědčil jako \"filius Gerardi\" (syn Gerhardův) na listině Václava I. V pramenech se znovu objevil až o deset let později, tentokrát jako svědek na na listině břeclavského knížete Oldřicha Korutanského. Od roku 1249 se Smil začal hojně vyskytovat v nejužším okolí moravského markraběte Přemysla Otakara II. Do vyšších sfér ho uvedl v té době již velmi mocný Boček z Jaroslavic a ze Zbraslavi, Smilův starší bratr. Smilova kariéra začala roku 1251 ve Znojmě, kde Boček působil jako purkrabí. Smil se přirozeně účastnil soukromých aktivit svého staršího bratra. V roce 1251 svědčil na markraběcí listině, která byl vydána ve prospěch starobrněnského špitálu. Na počátku roku 1252 byl s bratry přítomen u sňatku Přemysla Otakara II. a Markéty Babenberské. Téhož roku osvědčil Bočkovu zakládací listinu žďárského kláštera a v roce 1253 byl s titulaturou „Bočkův bratr” přítomen u Přemyslovy arbitráže ve sporu bamberského a frisinského biskupa. Označení „Bočkův bratr” dokládá, že Smil v té době ještě nezastával žádnou význačnější funkci, což se mu však vzápětí podařilo změnit. Už v roce 1255 působil jako kastelán přerovský, ale také jako purkrabí na hradě Brumově. Přemysl tak Smilovi de facto svěřil správu východní části Moravy. Jako přerovský kastelán je Smil naposledy uveden v roce 1256. Úřad brumovského purkrabí však zastával až do smrti. Do roku 1265 dokonce používal predikát z Brumova, ačkoli Brumov nikdy skutečně nevlastnil.\n\nSmil se významně zasloužil o obnovu a vylepšení moravské obrany. Podílel se na kolonizačním procesu v moravském pohraničí a na zformování královského města Uherského Brodu. Zařadil se mezi nejproduktivnější šlechtické fundátory své doby. Rovněž se zúčastnil několika Přemyslových válečných tažení, především Přemyslovy první křížové výpravy do Pruska. Jako odměnu za své služby obdržel od Přemysla rozsáhlé území na vizovických vrších poblíž Brumova. Kromě tohoto území Smil držel majetky po otci na Hodonínsku a od bratra Bočka Líšeň s okolím. V roce 1258 byla dokončena stavba Smilova hradu Střílek, po nichž se následně psal. Roku 1261 založil cisterciácký klášter Smilheim u Vizovic, který vybavil velkým dílem svých statků. V roce 1273 se zúčastnil Přemyslova tažení do Uher, po návratu do Čech ještě téhož roku ve věku necelých 60 let zemřel. Jeho manželství s Bohuvlastou zůstalo bezdětné. Smilovy majetky proto připadly přímo králi.\n"}
{"id": "427674", "url": "https://cs.wikipedia.org/wiki?curid=427674", "title": "Josef Szymeczek", "text": "Josef Szymeczek\n\nJosef Szymeczek (polsky \"Józef Szymeczek\", * 18. listopadu 1973 Třinec) je český historik, pedagog a politik polské národnosti a představitel polské menšiny v Česku. Od roku 2002 zastává funkci předsedy Kongresu Poláků v České republice. Od roku 2005 působí jako vedoucí Oddělení křesťanské výchovy katedry společenských věd na Pedagogické fakultě Ostravské univerzity. Ve své vědecké práci se Josef Szymeczek věnuje zejména dějinám protestantství na Těšínsku ve 20. století.\n\nNarodil se v rodině polských evangelíků na Těšínsku. V dětství absolvoval základní školy s polským jazykem vyučovacím v Nýdku a Bystřici nad Olší. Později pokračoval výuku v gymnáziu s polským jazykem vyučovacím v Českém Těšíně. Následně studoval historii na Filozofické fakultě Ostravské univerzity – v diplomové práci se věnoval vývoji křesťanství na Těšínsku v době stalinismu. V květnu 2007 Josef Szymeczek obhájil na Katedře historie Pedagogické fakulty Opolské univerzity doktorskou práci na téma „Církev evangelická augsburského vyznání v české části Těšínského Slezska v letech 1945–1950. Náklady autonomie“.\n\nPo skončení studii v roce 1997 zahájil práci v dokumentačím středisku Kongresu Poláků v České republice v Českém Těšíně. Angažoval se v získání kompenzací u slezských Poláků za nucené práce během II. světové války ze strany SRN (byl nominován českou vládou do Odvolací komise Česko-německého fondu a předsedou Fondu budoucnosti v Praze, za svoje aktivity byl Josef Szymeczek vyznamenán ocenění Pro Memoria Úřadem válečných veteránů).\n\nV roce 2001 byl zaměstnán v Oddělení křesťanské východy Katedry společenských věd Pedagogické fakulty Ostravské univerzity (od roku 2005 byl vedoucím tohoto oddělení). V roce 2003 se stal tajemníkem vědy a osvěty v Slezské církvi evangelické a. v..\n\nSpolečně s ředitelem těšínského vydavatelství Krzysztofem Szelongem zpracoval v 2004 ve dvou jazycích kolekci dějin Těšínského Slezska a pojmenoval ji Bibliotheca Tessinensis.\n\nJiž dříve od brzkého mládí se aktivně účastnil společenského života českých Poláků. Od roku 1990 byl aktivním členem polského skautského oddílu v Česku. V letech 1993–2001 byl členem Předsednické rady Sdružení polských skautů v České republice (navrhl vlajku a samotnou identitu této organizace). V době 1997–2005 byl předsedou Polského kulturně-osvětového svazu v České republice v Nýdku. V květnu 2002 byl zvolen předsedou Kongresu Poláků v České republice. Rovněž následujícím období byl opětovně potvrzen jako předseda této organizace. V dubnu 2012 byl opět zvolen na další 4leté období.\n\nÚčastnil se mnohých vědeckých konferencí. Je autorem mnoha článků či analýz, které byly zveřejněny ve vědeckých magazínech či knižních publikacích v Polsku, i Česku, Německu, Itálii, Rumunsku, Slovensku i USA.\n\nByl členem vládní Rady pro národnostní menšiny v letech 2002–2006. Rovněž se stal zastupitelem obce Nýdek (2002–2006).\n\nVěnuje se historii, zvlášť dějinám protestantské církve v době nacismu a komunismu a rovněž tvorbou Vladimíra Vysockého.\n\nVýklad historie Josefa Szymeczka a jeho postoj k současnosti, který je protičeskoslovenský a protičeský, byl předmětem kritiky v českojazyčných tiskovinách v české části Těšínska. Z polské strany je tato kritika vnímána jako jitření národnostní nesnášenlivosti.\n1. září 2009 označil polský prezident Lech Kaczyński na shromáždění na Westerplatte polské obsazení východní části československého Těšínska za hřích a chybu, ke které se Polsko dokáže přiznat. Na toto vyjádření kriticky reagoval i Josef Szymeczek. Podle jeho názoru je nyní povinen se omluvit český prezident Václav Klaus a odpovědět Lechu Kaczyńskému, že Československem zahájená sedmidenní válka, v době, kdy podle názoru Josefa Szymeczka Polsko bránilo Evropu před bolševiky, byla neméně zlá a hříšná, než polský zábor v roce 1938.\n\nV roce 2012 Josef Szymeczek ostře protestoval proti vztyčení pomníku generálu Josefu Šnejdárkovi na vrcholu hory Polední nad Bystřicí nad Olší, který byl vztyčen členy Československé obce legionářské, a označil Šnejdárka za „\"symbol pokoření polského národa\"“. Když byl nicméně v prosinci téhož roku neznámým vandalem pomník poničen, Josef Szymeczek přes svůj nesouhlas se vztyčením pomníku prohlásil jeho poničení za barbarství a srovnal jej s ničením polských nápisů vandaly v české části Těšínska.\n\n"}
{"id": "427676", "url": "https://cs.wikipedia.org/wiki?curid=427676", "title": "Brumov (hrad)", "text": "Brumov (hrad)\n\nHrad Brumov, který leží na výběžku kopců nad městem Brumov-Bylnice, v okrese Zlín, v kraji Zlínském, byl založen již v první polovině 13. století a byl významnou zemskou pevností, která střežila cestu Vlárským průsmykem do Uher. Od roku 1964 je chráněn jako kulturní památka.\n\nPrvní písemná zmínka pochází z roku 1255, kdy je uváděn jako brumovský purkrabí Smil ze Střílek a Brumova. V letech 1294–1303 je uváděn jako purkrabí Oldřich z Hradce. Na počátku husitských válek zde byla husitská osádka a hrad byl vojskem krále Zikmunda dvakrát obléhán a dobyt. Zikmundův purkrabí Pankrác ze Svatého Mikuláše pak z hradu patnáct let terorizoval široké okolí a jeho vojenská družina podnikala i výpady do Uher. Roku 1520 získal hrad Jan Meziříčský z Lomnice, který pokračoval v opevňovacích pracích.\n\nZa třicetileté války obsadili hrad Valaši a jako reakce na snadné dobytí hradu byl hrad vybaven kamennými bastiony a i nadále bylo zdokonalováno jeho opevnění. Při vpádech Turků a jejich tatarských spojenců a uherských povstalců v letech 1663, 1683 a začátkem 18. století se nové opevnění osvědčilo a hrad náporům odolal. Po požáru roku 1760 byl hrad ještě provizorně opraven, ale po dalším ohni roku 1820 byl definitivně opuštěn.\n\n"}
{"id": "427677", "url": "https://cs.wikipedia.org/wiki?curid=427677", "title": "Střílky (hrad)", "text": "Střílky (hrad)\n\nStřílky jsou zřícenina hradu v pohoří Chřiby. Nachází se 1,5 km jihovýchodně od stejnojmenné obce v okrese Kroměříž ve Zlínském kraji. Pozůstatky hradu jsou chráněny jako kulturní památka.\n\nHrad založil moravský šlechtic Smil ze Zbraslavi a Střílek. Ten zemřel jako bezdětný a hrad připadl odúmrtí králi. Ten ho roku 1321 zastavil Jindřichu Železnému z Lipé, stejnojmennému synovi proslulého velmože a tehdejšího moravského hejtmana. Krátce po polovině 14. století získal hrad moravský markrabě Jan Jindřich a následně dědictví jeho syn Jošt Lucemburský. Ten panství roku 1406 zastavil Vznatovi Hechtovi z Rosic. Hrad přečkal husitské války a česko-uherské války. Roku 1481 hrad koupili zbohatlí vladykové z Ojnic, ale po nabytí Bučovic roku 1511 přesídlili tam a hrad opustili. V roce 1542 se Střílky uvádějí jako pusté.\n\nV druhé polovině 20. století byl zbořen pozůstatek průčelí hradního paláce. Torzo hradu je trvale ohroženo destrukcí, lesním hospodařením a nelegálními výkopy. Nejvíce je ohroženo torzo kruhové věže, kde hrozí zřícení jejích horních partií.\n\n\n"}
{"id": "427704", "url": "https://cs.wikipedia.org/wiki?curid=427704", "title": "Boček z Jaroslavic a ze Zbraslavi", "text": "Boček z Jaroslavic a ze Zbraslavi\n\nBoček z Jaroslavic a ze Zbraslavi, někdy také Boček z Obřan, (těsně před 1210 − prosinec 1255) byl moravský šlechtic z rodu pánů ze Zbraslavi.\n\nNarodil se jako nejstarší syn Gerharda ze Zbraslavi zřejmě těsně před rokem 1210. První písemná zmínka o něm pochází z roku 1232. V roce 1233 se účastnil bojů mezi Václavem I. a babenberskými vojsky. Král Václav I. se mu odvděčil tím, že mu ještě téhož roku udělil titul maršálka. V roce 1238 byl jmenován znojemským purkrabím. Své postavení zužitkoval při sňatku s Eufémií, dcerou velmože Přibyslava z Křižanova, po němž později zdědil rozsáhlé statky. Roku 1252 Boček získal titul hraběte z Perneggu. Téhož roku založil cisterciácký klášter ve Žďáru. V roce 1254 se účastnil křížové výpravy do Pruska. Angažoval se ve vysoké politice a významnou měrou přispěl k proslulosti svého rodu. Ve starší literatuře byl dokonce považován za zakladatele rodu pánů z Kunštátu. Zemřel v prosinci roku 1255.\n\nBoček se zřejmě narodil těsně před rokem 1210 jako nejstarší syn moravského šlechtice Gerharda ze Zbraslavi. V pramenech je poprvé uváděn v listopadu 1232, kdy jako \"filius Gerardi\" (syn Gerhardův) svědčil na darovací listině moravského markraběte Přemysla určené pro jeho kaplana Řehoře. V listině byl zařazen na konec horní poloviny, což dokládá, že již v této době patřil k významným moravským šlechticům. Svou kariéru Boček podobně jako jeho otec zahájil právě u markraběte Přemysla, jenž byl bratrem krále Václava I. Přemysl a Václav však neměli příliš přátelské vztahy, a to pro Bočka i Gerharda znamenalo neustálé manévrování mezi oběma bratry. V červenci 1233 vpadlo na Moravu vojsko rakouského a štýrského vévody Fridricha II. Bojovného, kterého podpořil i markrabě Přemysl. Boček se v tento okamžik musel poprvé rozhodnout, na jakou stranu se přidá. Nakonec podpořil krále Václava. Přibík Pulkava z Radenína ve své kronice mluví o tom, jak dal Boček za svítání zvonit všemi zvony, které měli Češi k dispozici. Fridrichovo vojsko se intenzivního vyzvánění údajně tak zaleklo, že se vzápětí obrátilo na útěk. Podle Miroslava Plačka je však pravdivost tohoto vyprávění pochybná. Intenzivní vyzvánění v kraji s řídkou sítí kostelů je podle něj nemožné a ani vojska v poli nepoužívala zvony. Plaček však zároveň Bočkovy zásluhy na českém vítězství nevylučuje. Václav I. následně dobyl Brno a Přemysla donutil podřídit se jeho moci.\n\nDíky prokázané oddanosti českému králi začal v této době Bočkův rychlý politický vzestup. Proradný markrabě Přemysl dostal od svého královského bratra dohled, jímž byl mimo jiné zřejmě pověřen i Boček. Již v prosinci roku 1233 vystupoval v prestižním úřadu moravského maršálka odvozeného od dohlížitele nad královskými konírnami. Jako takový byl Boček zmíněn ještě v březnu 1235, ačkoli už rok předtím působil v hodnosti podkomořího, který měl za úkol spravovat příjmy z měst a klášterů. Tuto funkci Boček vykonával ještě v květnu 1240. Libor Jan se domnívá, že Boček nezastával úřad podkomořího, nýbrž zástupce komorníka brněnského, jímž byl v té době jistý Budislav.\n\nNa počátku roku 1237 markrabě Přemysl znovu svedl odboj proti českému králi. Podle Přibíka Pulkavy z Radenína vsadil do hradů silné posádky a uchýlil se pod ochranu uherského krále. Boček v tomto konfliktu opět zůstal věrný Václavovi, který se nejprve pokoušel o likvidaci Přemyslových pevností, ale nakonec se v závěru téhož roku s bratrem prostřednictvím Bély IV. Uherského smířil. Většina hodnostářů, včetně Bočka a Gerharda, se na Přemyslův dvůr nevrátila. K dalším rozbrojům mezi bratry již nedošlo, také kvůli Přemyslově brzké smrti.\n\nV roce 1238 získal Boček od Václava I. úřad znojemského purkrabího, přičemž tuto funkci zastávali pouze nejspolehlivější a nejschopnější královi přívrženci. S tímto úřadem byla spojená nejen prestiž, ale i značná moc. Boček se následně oženil s Eufémií z Křižanova, dcerou moravského velmože Přibyslava z Křižanova. Tento sňatek je důkazem pozice, jakou Boček v tehdejší hierarchii zaujímal. Svazkem s Eufémií se ocitl ve vybrané společnosti. Jeho tchyně Sibyla byla vysoce urozená dáma z daleké Sicílie a oba Bočkovi švagři, Havel z Lemberka (manžel svaté Zdislavy z Lemberka) a Smil z Lichtenburka, patřili mezi nejmocnější muže v Čechách. Někdy po roce 1240 zemřel Bočkův otec Gerhard. Odmlku ve zprávách o Bočkovi v letech 1241 a 1242 si lze podle Miroslava Plačka vysvětlit bouřlivou dobou. Plaček uvádí, že Boček v roce 1241 zřejmě působil jako vojenský velitel moravských oddílů, které měly bránit mongolským nájezdníkům proniknout do nitra země. Na jaře následujícího roku Boček hájil jižní Moravu před opětovným vpádem Fridricha II. Bojovného. V roce 1243 vydal král Václav I. listinu práv a svobod určenou pro město Brno, kterou osvědčil i Boček. Brzy poté byl spolu s purkrabím na Děvičkách Crhou z Ceblovic a s Markvardem z Týnce jedním z delegátů orodujících na Křivoklátě u krále Václava za johanity z Mailbergu, aby dostali mlýn u Hrádku nad Dyjí.\n\nPodle kronikáře Jindřicha z Heimburgu byl při lednovém nájezdu Čechů na Rakousy v roce 1246 byl zajat a načas držen jako rukojmí jistý moravský šlechtic. O tom jak číst jeho jméno nepanuje mezi historiky shoda. Zatímco Václav Novotný a Miroslav Plaček jeho jméno čtou jako \"Botso\" a ztotožňují ho proto s Bočkem ze Zbraslavi, Tomáš Velímský a Josef Vítězslav Šimák jeho jméno však čtou jako \"Borso\" a domnívají se tedy, že se jednalo o Boreše z Rýzmburka. Ještě téhož roku padl Fridrich II. v bitvě na Litavě a Rakous se zmocnil starší syn Václava I. Vladislav. O půl roku později však zemřel i Vladislav, což pro Přemyslovce znamenalo dočasnou ztrátu Rakous. O Bočkově úloze během odboje mladého moravského markraběte Přemysla Otakara II. proti svému otci Václavovi I. v letech 1248 a 1249 neexistují žádné prameny. V období Přemyslovy revolty proti otci Boček nefiguruje na listinách ani jednoho z obou Přemyslovců, avšak protože Bočkovi švagři Havel z Lemberka a Smil z Lichtenburka byli předními podporovateli Václava I., lze stejný postoj očekávat i od Bočka. Na druhou stranu Přemysl Bočka později zahrnoval stálou přízní, což mluví spíše pro Bočkův nestranný postoj během konfliktu. Vzápětí po konci války byl Boček v Přemyslových listinách opět zmiňován.\n\nKdyž Přemysl Otakar II. roku 1251 nastoupil na rakouský vévodský stolec, Boček jej následoval. Co v Rakousích vykonával, se přesně neví, ale nejspíše plnil natolik podstatné vojenské a správní úkoly, že se brzy dočkal odměny. V roce 1252 na zakládací listině žďárského kláštera Přemysl poprvé Bočka nazval hrabětem z Perneggu. Tento titul nový rakouský vévoda Bočkovi propůjčil společně s hradem Perneggem a přilehlým územím. Otázkou zůstává, zda Boček toto území dostal, nebo působil pouze jako jeho správce. Jisté je jen to, že Boček v perneckém hrabství jistá majetková práva měl. Tento titul ovšem nebyl dědičný či jinak přenosný − byl vázán pouze na Bočka. Bočkův hraběcí titul byl zřejmě hlavním zdrojem historky o hraběcím původu pánů z Kunštátu, ačkoli nebyli potomky Bočka, ale jeho bratra Kuny.\nJeště před udělením perneckého hrabství zemřel v roce 1251 Bočkův tchán Přibyslav z Křižanova. Boček se následně ujal větší části z jeho rozsáhlého majetku. Mimo jiné tak získal Obřany, Křižanov, vrcholovou moravskou část Vysočiny s městem Žďárem nad Sázavou a okolím dnešního Nového Města na Moravě, které Boček zřejmě založil pod názvem Bočkonov, dále statky mezi Hustopečemi a Nosislaví, jako například Starovičky, Pavlovice, Pouzdřany, Zaječí, Kobylí, Hrušovany či Novošice. Od Přibyslava možná získal také Velkou Bíteš. Otázkou zůstává, zda Moravský Krumlov držel již Přibyslav a po něm Boček, nebo jej získal až Bočkův syn Gerhard ze Zbraslavi a Obřan po smrti Přemysla Otakara II. Brzy poté v roce 1252 Boček završil práci svého zesnulého tchána založením cisterciáckého žďárského kláštera, který obdaroval mnoha vesnicemi, jež zdědil po Přibyslavovi. Prvním opatem kláštera se stal jistý Fridrich.\n\nRoku 1251 Boček vedl moravské oddíly při Přemyslově vpádu do Bavor. Roku 1253 spoluorganizoval obranu Moravy před útokem Kumánů a asistoval Přemyslovi při státních aktech v Linci a Štýrském Hradci. Brzy poté zemřel král Václav a Přemysl nastoupil na český trůn. Do rukou papežského legáta Velasca Přemysl téhož roku odpřisáhl věrnost kurii. Přísahu potvrdil Boček, Jaroš ze Slivna a Smil z Lichtenburka. I nadále se Boček pohyboval v nejužším okolí českého krále. Na přelomu let 1254 a 1255 se zúčastnil Přemyslovy křížové výpravy proti pohanským Prusům a Litevcům. Po návratu do Čech však nevyvíjel žádné aktivity. Zřejmě totiž těžce onemocněl. Dne 17. prosince 1255 sepsal ve Znojmě svoji závěť, kterou na Nový rok 1256 v Brně za přítomnosti pozůstalých Bočkových bratrů potvrdil Přemysl Otakar II. Svůj majetek Boček rozdělil mezi žďárský klášter a své dva syny Smila a Gerharda. Některé majetky Boček odkázal také geraskému klášteru v Rakousku. Bočkův skon v pouhých přibližně 45 letech pozastavil vzestup jeho rodové linie. Smil i Gerhard byli v době otcovy smrti ještě v chlapeckých letech. Boček byl zřejmě pohřben v klášterním kostele ve Žďáru nad Sázavou.\n\nV literatuře bývá Boček uváděn s různými predikáty, nejčastěji mu je přisuzován predikát „z Obřan”. Boček Obřany sice držel, ale nikdy se po nich nepsal. Tento predikát poprvé užil až jeho druhorozený syn Gerhard po vystavění stejnojmenného hradu. Boček sám se tituloval pouze funkcí, kterou vykonával − podkomoří, maršálek či znojemský purkrabí − a na začátku kariéry také jako \"filius Gerardi\" (syn Gerhardův). Jediný přídomek, se kterým je před rokem 1252 zmíněn, pochází z podezřelé listiny hlásící se k roku 1240. Zde je uveden jako Boček z Jaroslavic. Jaroslavice Boček jistě vlastnil a zřejmě se jednalo i o centrum jeho dominia. Když v roce 1252 získal titul hraběte z Perneggu, používal jej až do smrti. Nikdy se však nepsal po rodné Zbraslavi.\n\n1. manželství ∞ těsně před 1240 Eufémie z Křižanova\n\n\n"}
{"id": "427706", "url": "https://cs.wikipedia.org/wiki?curid=427706", "title": "Konstantin Sergejevič Stanislavskij", "text": "Konstantin Sergejevič Stanislavskij\n\nKonstantin Sergejevič Stanislavskij, vlastním jménem Konstantin Sergejevič Alexejev (17. ledna 1863 v Moskvě – 7. srpna 1938, Moskva) byl ruský herec, podnikatel, divadelní režisér, divadelní teoretik a pedagog, který společně s Vladimírem Ivanovičem Němirovičem-Dančenkem spoluzaložil legendární Moskevské umělecké akademické divadlo (MCHAT).\n\nDivadlo MCHAT představovalo velmi významné tvůrčí období jak v ruském, tak i ve světovém měřítku. On sám vytvořil svoji vlastní metodiku výchovy herců (tzv. systém Stanislavského resp. Stanislavského školu nebo také Stanislavského metodu), která později velmi ovlivnila světovou divadelní praxi a znamenala přelom i v divadelní pedagogice.\n\nPocházel z velmi vlivné a bohaté, vážené, vzdělané a kulturně založené ruské rodiny, jeho bratranec Nikolaj Alexandrovič Alexejev byl v letech 1885–1893 starostou města Moskvy, zahynul po atentátu. Otec Sergej Alexejev byl továrník a pro svých deset dětí zřídil na svém statku u Moskvy soukromé divadlo, kde mladý Konstantin získal první herecké zkušenosti. Po studiích na rodinném gymnáziu studoval v letech 1878-1881 na Lazarevském institutu východních jazyků. Proto také velmi dobře ovládal většinu světových jazyků včetně francouzštiny, němčiny a angličtiny. Potom začal pracovat v rodinné firmě a současně se zapojil do moskevského kulturního života, navázal styky s mnoha známými umělci. Od r. 1884 vystupoval jako herec v ochotnickém divadle. V roce 1888 založil moskevskou Společnost pro divadlo a literaturu. Tato společnost měla za cíl nejen kulturní osvětu a všeobecnou vzdělanost, hrála i amatérské divadlo, jehož vznik podpořil vlastními finančními prostředky. On sám zde působil pod svým uměleckým jménem (příjmení Stanislavskij převzal po neznámém polském herci) zprvu jako její herec. Během následujících deseti let divadelní práce ve Společnosti se vypracoval až do nejužší špičky tehdejšího ruského divadla. Ztvárnil několik desítek postav a od r. 1891 také režíroval.\n\nSpolu s Vladimírem Němirovičem-Dančenkem založil v roce 1898 \"Moskevské umělecké divadlo (MCHT)\", od roku 1920 nazývané \"MCHAT\". Zpočátku se na inscenacích podíleli společně, ale jejich přístup byl natolik rozdílný, že od r. 1906 pracoval každý po své linii. Stanislavskij zde až do roku 1917 vystupoval také jako herec. Vytvořil svoji vlastní hereckou metodu, kterou sám nazval psychickým realismem. Herci se museli plně ztotožnit s rolí, museli ji prožívat, museli umět zdůvodnit své chování na jevišti. Klad důraz na psychologické splynutí herce s postavou. Divadlo v té době proslulo především inscenacemi her A. P. Čechova (\"Racek\") a to nejen v Rusku, ale i v zahraničí. Český tisk zaznamenal vystupování MCHATu v Praze v roce 1905 (Maxim Gorkij: \"Noční asyl\" a A. N. Tolstoj: \"Car Fedor\") a v roce 1906 (A. N. Tolstoj: \"Car Fedor\" a Anton Pavlovič Čechov: \"Strýček Váňa\")), \n\nZlom ve Stanislavského životě (a v životě celé ruské společnosti vůbec) představovala Říjnová revoluce v roce 1917, která změnila nejen jeho majetkové poměry, ale přinesla i zcela jiné problémy. I přes svůj původ a problémy v období po revoluci vedl Stanislavskij nadále MCHT (od roku 1920 MCHAT), jehož úroveň a disciplína přečnívala výrazně ostatní ruské soubory. Stanislavskij vytvářel nejen nové divadlo, ale také působil na nové lidové obecenstvo, které se dříve do divadel nedostalo. V roce 1922 podniklo divadlo zájezd do Evropy a následně do USA. Stanislavskij setrval v USA do roku 1924. Po návratu se potýkal s nepřízní sovětského režimu, který v divadle uplatňoval ideologický nátlak. V r. 1926 byla v SSSR vydána Stanislavského kniha \"Můj život v umění (Моя жизнь в искусстве)\", která předtím vyšla již v USA. Po infarktu, který ho v roce 1928 zastihl na jevišti, již nebyl schopen pracovat jako dříve. Věnoval se teoretickým studiím, pedagogické práci a v operním studiu MCHATu režíroval několik představení. Odjel na léčení do zahraničí, odkud se vrátil v roce 1930. Jeho zdraví bylo křehké a postupně se pod záminkou léčebného režimu dostával do izolace, ve které pracoval na svém teoretickém díle. O jeho snaze pomáhat přátelům a známým pronásledovaným režimem svědčí rozsáhlá korespondence z tohoto období adresovaná představitelům sovětské vlády. Stanislavského poslední prací byla kniha \"Moje výchova k herectví\" (\"Работа актёра над собой\"), která vyšla v roce 1936 v USA, v SSSR byla vydána až po jeho smrti, na podzim roku 1938. \n\n\n"}
{"id": "427711", "url": "https://cs.wikipedia.org/wiki?curid=427711", "title": "Grosser Möseler", "text": "Grosser Möseler\n\nGrosser Möseler (italsky Grande Mèsule) je druhý nejvyšší vrchol v Zillertalských Alpách na hranici mezi Rakouskem a Itálií. Na úbočí hory zasahují ledovce Furtschaglkees a Waxeggkees a Nevesský.\n\nNa Grosser Möseler vede více cest:\n\n"}
{"id": "427716", "url": "https://cs.wikipedia.org/wiki?curid=427716", "title": "Ján Rečo", "text": "Ján Rečo\n\nJán Rečo nebo Jano Rečo ( * 7. ledna 1948, Sečovská Polianka, Československo) je český dokumentární fotograf.\n\nZačal fotografovat v roce 1963. Vystudoval střední průmyslovou školu a pak rok pracoval v laboratořích televizního studia v Košicích. V sedmdesátých letech vystudoval FAMU v Praze. Zaměřil se na dokumentární fotografii. Je autorem dokumentárního cyklu z ústavů sociální péče.\n\n\n"}
{"id": "427723", "url": "https://cs.wikipedia.org/wiki?curid=427723", "title": "Antonov", "text": "Antonov\n\nAntonov, či Antonov ASTC (dříve \"Konstrukční kancelář Antonov\") dříve ruská a v současnosti ukrajinská letecká konstrukční kancelář, která byla založena v roce 1946 výnosem ÚV KSSS a Rady ministrů SSSR v ruském městě Novosibirsku v tehdejším Sovětském svazu. Její prvotní název byl OKB-153 („Výzkumně-konstrukční kancelář č. 153“); později několikrát změnila název a teprve v roce 1984, kdy zemřel ruský šéfkonstruktér kanceláře, Oleg Konstantinovič Antonov absolvent petrohradského polytechu. Původní novosibirská konstrukční kancelář byla pojmenována po něm. V roce 1952 byla kancelář přestěhována do ukrajinského Kyjeva z důvodů nových přehrad na Dněpru. Nicméně, ze strategických důvodů se výrobní závody nacházely v Charkově, Taškentu a původním Novosibirsku. V současné době probíhá výroba letadel Antonov především v Kyjevě a Charkově.\n\nVznikaly tu buď lehké letouny jako např. An-2 nebo těžké nákladní letouny jako An-12, An-22 a An-124, či největší letoun na světě An-225, v poslední době moderní regionální dopravní letoun An-148. Ačkoliv Ukrajině připadla celá konstrukční kancelář po rozpadu SSSR, dokázala do roku 2019 vyrobit pouhé 4 typy modernizovaných letounů bez výraznějších inovací nebo konstrukcí. \n\n"}
{"id": "427726", "url": "https://cs.wikipedia.org/wiki?curid=427726", "title": "SOR CN 8,5", "text": "SOR CN 8,5\n\nSOR CN 8,5 je model českého, částečně nízkopodlažního autobusu z produkce firmy SOR Libchavy. Vůz je určen pro linkovou dopravu na méně vytížených linkách, v současnosti se jedná o nejmenší autobus vyráběný SORem (délka přibližně 8,5 metru).\n\nModel CN 8,5 konstrukčně vychází z větších, rovněž částečně nízkopodlažních typů CN 9,5, CN 10,5 a CN 12. Vůz je dvoudveřový, přední dveře jsou jednokřídlé, druhé, jež se nacházejí uprostřed bočnice, jsou dvoukřídlé. Přední část vozidla až ke druhým dveřím je nízkopodlažní s výškou podlahy 340 mm nad povrchem vozovky. Zadní část tohoto low entry autobusu má podlahu ve standardní výšce 800 mm nad vozovkou a je přístupná po dvou schůdcích v interiéru vozu. Vozidlo je vybaveno britským čtyřválcovým motorem Cummins a mechanickou převodovkou. Maximální rychlost je 100 km/h.\n\nV produkci model CN 8,5 částečně navazuje na minibus SOR C 7,5, jehož výroba skončila v roce 2001 kvůli malému zájmu zákazníků. Typ CN 8,5 vznikl díky potřebě nasazovat autobusy kratších délek v oblasti Orlických hor, neboť standardní vozidla nebyla plně využívána. Prototyp SORu CN 8,5 byl vyroben v roce 2008 a 22. prosince téhož roku předán zákazníkovi, kterým byla společnost Audis bus s. r. o. z Rychnova nad Kněžnou. Ta jej ještě tentýž den nasadila do pravidelného provozu na linkách v okolí Rychnova.\n\n"}
{"id": "427729", "url": "https://cs.wikipedia.org/wiki?curid=427729", "title": "Alexandr Nikolajevič Ostrovskij", "text": "Alexandr Nikolajevič Ostrovskij\n\nAlexandr Nikolajevič Ostrovskij (rusky \"Александр Николаевич Островский\") (12. dubna 1823 v Moskvě, Rusko – 14. června 1886, Ščelykovo (Щелыково), Rusko) byl ruský dramatik. Ve svých dílech se zaměřoval především na život moskevské společnosti.\n\nPočátky jeho tvory jsou spojeny s tzv. naturální školou, postupně však její rámec přerostl. Tvořil v období realismu a jeho dramatická díla se řadí k dílům jeho současníků Lva Nikolajeviče Tolstého, Fjodora Michajloviče Dostojevského a Ivana Sergejeviče Turgeněva.\n\nNarodil se do rodiny moskevského obchodního právníka a tak mu byl svět obchodování blízký už od malička. Po ukončení moskevského gymnázia studoval právo na Lomonosovově univerzitě. Po ukončení studia v roce 1843 vstoupil do státní služby a pracoval u soudů až do roku 1851. Mnohé charaktery, ať už z jeho rodinného prostředí, nebo pracovních zkušeností, posloužily jako předobraz postav z komedie \"Dohodneme se, neboť jsme svoji\".\n\nUž jako sedmnáctiletý chlapec si oblíbil svět divadla a v roce 1847 začal psát své první dramatické pokusy, které i veřejně prezentoval. V témže roce se mu podařilo vydat jednu ze scén komedie \"Vždyť jsme svoji\", která byla vydána ve své úplnosti o tři roky později, v roce 1850 pod názvem \"Bankrot\". Díky této hře získal reputaci zručného dramatika. Sarkastický, ale pravdivý obraz o moskevských obchodních kruzích v nich vzbudil velkou nevoli a tato hra byla zakázána. Po zásazích cenzury byla znovu vydána v roce 1859 a v této znetvořené formě měla svoji premiéru roku 1861. Původní text hry se na jevišti objevil až v roce 1881. Právě tato divadelní hra přispěla k jeho odchodu ze státních služeb. \n\nPo odchodu ze státních služeb se začal naplno věnovat psaní - mezi ruskými autory je výjimečný právě tím, že se věnoval výlučně jen dramatu a divadlu. V době svého života napsal 48 divadelních her, z toho osm bylo veršovaných. Věnoval se různým tématům, ať už to byly ruské dějiny nebo pohádkové hry. Těžiště jeho práce však leží v manýristických dramatech kriticky zobrazujících moskevskou společnost. \n\nNásledovala další hra \"Chudoba cti netratí\", která vznikla pod vlivem slavjanofilského hnutí. Autor v ní kontrastuje ruskou tradici, ve které jsou poklady milost a láska, s povrchností a pozlátkem západní civilizace. Následovaly hry \"Bez věna\" a \"Nesedej si do cizích saní\". Právě tato divadelní hra byla první, která byla v roce 1854 uvedena v divadle.\n\nV roku 1856 se vydal na cestu po krajích v okolí Volhy. Taktéž se ucházel o funkci ministra námořnictví - jeho úlohou bylo provést průzkum a podat zprávu o říční navigaci na Volze a využitelnosti kraje pro námořnictvo. Taktéž měl za úkol vykonat etnologický průzkum mezi místním obyvatelstvem. Zapisoval zvyky, obyčeje a pracovní podmínky obyvatel. Tento výlet přímo ovlivnil jeho hry \"Les\" a \"Bouřka\". Právě \"Bouřka\" je považována za jeho mistrovské dílo.\n\nJe pochován na hřbitově při Kostele svatého Mikuláše v oblasti Ščelykova (село Никола-Бережки) v Kostromské oblasti.\n\n\n\n"}
{"id": "427734", "url": "https://cs.wikipedia.org/wiki?curid=427734", "title": "Břevnický potok", "text": "Břevnický potok\n\nBřevnický potok, nazývaný též Břevnice, je pravostranný přítok řeky Sázavy v okrese Havlíčkův Brod v Kraji Vysočina. Délka jeho toku činí 18,5 km. Plocha povodí měří 70,3 km².\n\nPotok pramení jihovýchodně od Chotěboře, nedaleko osady Marieves, v nadmořské výšce 560 m. Teče převážně jižním až jihozápadním směrem. Na horním toku napájí řadu rybníků. V letech 1956 až 1959 byla na potoce vybudována vodní nádrž Břevnice, která slouží především jako zdroj užitkové vody, k rekreačním účelům a v menší míře též jako ochrana před povodněmi. Potok protéká obcemi Rozsochatec a Břevnice. Ústí zprava do Sázavy na jejím 166,5 říčním kilometru, na východním okraji Havlíčkova Brodu, v nadmořské výšce okolo 415 m.\n\nNejvětším přítokem Břevnického potoka je Krupský potok (hčp 1-09-01-0410), který jej posiluje zprava na 5,5 říčním kilometru u osady Chrast. Délka jeho toku činí 7,4 km. Plocha povodí měří 23,4 km².\n\nPrůměrný průtok Břevnického potoka u ústí činí 0,52 m³/s. Stoletá voda zde dosahuje 47,3 m³/s.\n\nM-denní průtoky u ústí:\n"}
{"id": "427738", "url": "https://cs.wikipedia.org/wiki?curid=427738", "title": "Ostrovskij", "text": "Ostrovskij\n\nPříjmení Ostrovskij nosí více osobností:\n\n"}
{"id": "427741", "url": "https://cs.wikipedia.org/wiki?curid=427741", "title": "Amenemhet", "text": "Amenemhet\n\nAmenemhet (v překladu z egyptštiny \"„Amon je nadevším“\") je staroegyptské jméno, které může označovat:\n\n\nmožná jste hledali:\n"}
{"id": "427742", "url": "https://cs.wikipedia.org/wiki?curid=427742", "title": "Make", "text": "Make\n\nProgram make je utilita pro automatizaci překladu zdrojových kódů do binárních souborů (spustitelné soubory ELF, EXE, knihovny a podobně). Soubor nazvaný Makefile určuje postup utility make při překladu a definuje závislosti mezi zdrojovými soubory. Při sestavování cíle sleduje make topologické seřazení v Makefile. Přestože jsou dnes v oblibě různá integrovaná vývojová prostředí (IDE) a jazykově specifické kompilátory, je make a tedy i Makefile stále široce využíván, zvláště pak na unixových platformách.\n\nPřestože existuje mnoho utilit sledujících závislosti souborů při kompilaci, make je jednou z nejrozšířenějších. Mezi nejrozšířenější se řadí díky tomu, že existuje v Unixu již od verze PWB/UNIX 1.0. Tato verze se vyznačovala množstvím nástrojů zaměřených na vývoj software. Make byl původně vytvořen Stuartem Feldmanem v roce 1977 v Bellových laboratořích. V roce 2003 byla Dr. Feldmanovi udělena cena ACM Software System Award za vynález tohoto důležitého nástroje.\n\nPřed představením make se Unixový překladový (dále jen build) systém skládal z \"make\" a \"install\" shellových skriptů doprovázejících zdrojové kódy. Schopnost kombinace příkazů pro různé cíle v jednom souboru, abstrakce řešení závislostí a archivace byly důležitým krokem směrem k moderním build systémům.\n\nKód programu make prošel množstvím úprav a také byl několikrát zcela přepsán. Všechny varianty ovšem používaly stejný formát souboru Makefile a stejné základní algoritmy. Postupem času vznikly varianty obsahující množství vlastních nestandardních vylepšení. Některé z nich jsou:\n\nPOSIX obsahuje standardizaci základních dovedností a operací make utility. Make je implementuje v různých stupních. Obecně mohou být jednoduché varianty souboru Makefile využívány bez problémů různými verzemi nástroje make. Některé verze GNU make a BSD make nejdříve hledají soubory nazvané \"GNUmakefile\", resp. \"BSDmakefile\", které umožňují rozlišit chování specifické pro konkrétní variantu nástroje make.\n\nMake vyžaduje od programátora manuální popis všech závislostí mezi soubory projektu. Zmíněný postup je ovšem náchylný k chybám. Při opomenutí některé závislosti není chyba okamžitě zřejmá. Pomoci může vytvoření Makefile generujícího závislosti, ale častěji se využívá řešení s využitím speciálního generátoru, např. nástroje automake poskytovaného GNU projektem.\n\nDalší problém, který není dobře řešen, je tvoření kompilačního procesu na míru platformy. Například kompilátor užívaný na jedné platformě nemusí akceptovat některé volby využívané jiným. Tento problém je řešen generováním platformě specifických instrukcí kompilátoru, které jsou zpracovány make. Využívá se nástroje autoconf a CMake.\n\nMake využívá v souboru Makefile syntaxi, která používá tabulátor a bílé znaky. Neexistuje mnoho textových editorů, které by podporovaly názorné zobrazení rozdílů mezi bílými znaky a usnadnily tím tvorbu Makefile. Znaky tab také nebývají jednotně reprezentovány. Kvůli těmto problémům je syntaxe Makefile často kritizována. Některé projekty jako Apache Ant se snažily předělat lepší syntax make, což je to vcelku nepodstatné pro programátory využívající generátory Makefile.\n\nS příchodem moderních IDE (hlavně na ne-unixových platformách) se velmi málo programátorů zaobírá manuální správou závislostí mezi soubory projektu. Úkol správy závislostí je přenesen na IDE, kde je automatizován. Stejně tak mnoho moderních programovacích jazyků používá jazykově-specifické způsoby výčtu závislostí, které jsou efektivněji rozpoznány s použitím jazykově-specifických kompilačních utilit.\n\n\"Make\" je považován za deklarativní programovací jazyk a tyto jazyky jsou někdy považovány za složitější pro programátory zvyklé na příkazové programovací jazyky.\n\nMakefile se skládá z řádků textu definujících závislost cíle na souborech. Cílem může být množina souborů, nebo název pravidla. Např. výstupní soubor kompilace je značen jako cíl závislý na svých zdrojových souborech a souborech odkazovaných interně. Po řádku naznačujícího závislosti může následovat série příkazových řádků. Příkazové řádky se označují odsazením pomocí tabulátoru. Příkazové řádky definují transformaci vstupu do výstupu. Transformace se aplikují pouze tehdy, pokud je cíl starší než některý ze souborů/odkazů, na kterých je závislý. Základní struktura je:\n\nMakefile může obsahovat definice proměnných a odkazovat se na jiné Makefile. Proměnné v Makefile mohou být přepsány příslušnými argumenty z příkazového řádku při spouštění make. Tímto způsobem lze specifikovat rozdílné chování při sestavování cíle. Například proměnná \"CC\" je často používána v Makefile jako odkaz na kompilátor jazyka C, ovšem uživatel si může přát použít alternativní kompilátor.\n\nSufixová pravidla umožňují definovat závislosti a způsob vytváření souborů podle přípon jmen souborů. Například pravidlo, že z každého zdrojového souboru v jazyce C s příponou .c lze překladačem cc získat cílový soubor s příponou .o lze zapsat pravidlem:\n.c.o:\nŘetězce codice_1 a codice_2 jsou tak zvané automatické proměnné a zastupují cílové jméno, respektive tzv. „implicitní“ zdroj. Existuje mnoho dalších automatických proměnných.\n\nNíže je uveden velmi jednoduchý Makefile, který definuje kompilaci zdrojového souboru nazvaného codice_3 s použitím \"cc\" jako kompilátoru jazyka C. PHONY tag je specialita, která příkazu make oznamuje, které názvy cílů nejsou soubory.\n\n\n"}
{"id": "427745", "url": "https://cs.wikipedia.org/wiki?curid=427745", "title": "Ramesse", "text": "Ramesse\n\nRamesse (v překladu z egyptštiny \"„Re ho zplodil“\") je staroegyptské jméno, které může označovat:\n\npanovníka 19. dynastie:\n\npanovníka 20. dynastie:\n"}
{"id": "427746", "url": "https://cs.wikipedia.org/wiki?curid=427746", "title": "Tau Ceti", "text": "Tau Ceti\n\nTau Ceti ( (τ Ceti, zkráceně: τ Cet) je 11,9 světelných let vzdálená žlutá hvězda hlavní posloupnosti v souhvězdí Velryby. Z pohledu ze Země je po alfě Centauri A druhá nejbližší hvězda podobná Slunci ( ) spektrální třídy G<nowiki>8</nowiki>V.\n\nHvězda nemá žádné tradiční jméno. Název Tau Ceti je pojmenování podle Bayerova označení hvězd. Tau (τ) je písmeno řecké abecedy, Ceti znamená příslušnost k souhvězdí Velryby ( ).\n\nTau Ceti je ze Země vidět pouhým okem jako slabá hvězda třetí magnitudy. Při pohledu od Tau Ceti směrem k Zemi by bylo pouhým okem vidět Slunce jako jasnější hvězda v souhvězdí Pastýře. Podobně jako u Slunce je většina nejbližších hvězd červenými trpaslíky spektrální třídy M, a jsou pouhým okem neviditelné. Nejbližší hvězda u Tau Ceti je 1,6 světelného roku vzdálená YZ Ceti. Druhá nejbližší hvězda, Luyten 726-8 je od Tau Ceti vzdálená 3,19 světelných let.\n\nHvězda Tau Ceti byla cílem hledání mimozemské inteligence v rámci programu SETI. Hvězda má ve svém okolí 12 krát více materiálu než Slunce, materiálu pro tvorbu planet je tedy v jejím okolí dostatek. Prachový prstenec kolem Tau Ceti obsahuje mnohem větší počet asteroidů a komet. Od prosince 2012 existují důkazy o pravděpodobné existenci pěti planet obíhajících tuto hvězdu, dvě z nich se mají nacházet v obyvatelné zóně.\nV roce 2017 byl počet pravděpodobných planet snížen na čtyři.\nPřítomnost velkého množství asteroidů nemá příznivý vliv na případný život u Tau Ceti, ale přesto její podobnost se Sluncem vzbudila celosvětový zájem.\n\nTau Ceti je s velkou pravděpodobností osamocená hvězda. Ve vzdálenosti 10,8 obloukových vteřin od ní se ale nachází slabá hvězda o hvězdné velikosti 13,1 magnitudy, která by s ní mohla být gravitačně vázaná.\n\nTau Ceti je hvězda spektrální třídy G stejně jako Slunce, ale se spektrální třídou G8 je pozdějším typem hvězdy než Slunce se spektrální třídou G2. Tento rozdíl je dán oproti Slunci nižší povrchovou teplotou hvězdy 5070 °C (5344±50 K). Obě hvězdy patří do hlavní posloupnosti třídy svítivosti V. Nachází se ve stabilní fázi přeměny vodíku termojadernou fúzí na helium. Rozdíly ve fyzikálních vlastnostech hvězd jsou dány především jejich rozdílnou hmotností, což také odráží jejich umístění blízko linie takzvané hlavní posloupnosti na Hertzsprungově-Russellově diagramu. Hmotnost Tau Ceti má 0,77 hmotnosti Slunce. Hvězda stráví na hlavní posloupnosti 12 miliard let, tedy o miliardu let déle než Slunce.\n\nPři astrometrickém radiálním měření rychlosti hvězdy nebyli na blízké oběžné dráze hvězdy zjištěni žádní průvodci typu horkých Jupiterů.\n\nVětšina fyzikálních vlastností hvězdy byla zjištěna spektroskopickým měřením. Porovnáním spektra hvězdy s počítačovými modely byla zjištěna hmotnost, stáří, poloměr a svítivost hvězdy. Astronomickými interferometry byl změřen průměr Tau Ceti. Při měření se využila dlouhá základna, aby bylo možno měřit i velmi malé úhlové vzdálenosti (mnohem menší než je možné měřit klasickými teleskopy. Průměr Tau Ceti je 77,3 % (±0,02) průměru Slunce, což odpovídá velikosti, která se také od hvězdy s 0,75 hmotnosti Slunce očekává.\n\nDoba otočky kolem vlastní osy Tau Ceti byla změřena pravidelně se opakujícími změnami emisí ve spektrálních čarách H a K jednou ionizovaného vápníku (Ca II). Spektrální čáry světla hvězdy jsou ovlivněny magnetickou aktivitou povrchu hvězdy, odchylky odpovídají času, který aktivní oblasti hvězdy potřebují pro jednu otočku kolem hvězdy. Tímto způsobem byla určena doba rotace Tau Ceti na 34 dní.\n\nRychlost rotace hvězdy ovlivňuje na základě Dopplerova jevu šířku spektrálních čar ve spektru hvězdy. Měřením šířky linie ve směru pozorovatele zjistíme složku rotační rychlosti. Pro Tau Ceti je:\n\nRychlost rotace na rovníku je formula_2 a \"formula_3\" udává (neznámý) úhel sklonu rotační osy vůči pozorovateli. Z rotační periody a z průměru Tau Ceti vychází rychlost rotace na rovníku 1 km/s, přičemž úhel sklonu osy rotace \"formula_3\" vůči Zemi byl odhadnut na 42 stupňů. Pro typickou hvězdu G8 je rychlost rotace na rovníku necelých 2,5 km/s. Relativně malá hodnota znamená, že osa rotace Tau Ceti je k Zemi nakloněna jedním ze svých pólů.\nŠířka spektrálních čar hvězdy je také mimo rotace ( ) ovlivněna tlakem. Záření může být ovlivněno přítomností jiných částic. Šířku spektrálních čar hvězdy ovlivňuje také tlak na povrchu hvězdy. Tlak zase závisí na teplotě a tíži na povrchu hvězdy. Tímto způsobem se dá vypočítat úniková rychlost z povrchu hvězdy, u Tau Ceti je \"g = 251 m/s²\", což se blíží únikové rychlosti z povrchu Slunce, která je \"g = 272,7 m/s²\".\n\nChemické složení hvězdy dává důležité důkazy o jejím vývoji, především o době vzniku hvězdy. Mezihvězdné prostředí z prachu a plynu, ze kterého vznikají hvězdy, se skládá hlavně z vodíku a helia a ze stopového množství těžších chemických prvků. Protože hvězdy neustále vznikají a zanikají, obohacuje se mezihvězdné prostředí těžšími prvky. Proto lze najít v atmosférách mladších hvězd vyšší podíl těžších prvků než v atmosférách starších hvězd. Těžší prvky nazývají astronomové kovy, a jejich podíl se nazývá metalicitou. Metalicita hvězdy se udává podílem železa (Fe) a vodíku (H) a atmosféře hvězdy.\n\nLogaritmus relativního podílu železa se porovná s podílem železa a vodíku v atmosféře na Slunci. V případě Tau Ceti je atmosférická metalicita:\n\nTo odpovídá třetině stejného podílu Slunce. Starší měření udávala data kolem -0,13 a -0,60.\n\nNižší podíl železa znamená, že je Tau Ceti starší než Slunce. Její odhadovaný věk je 10 miliard let. To je značný podíl celkového věku celého viditelného vesmíru. Slunce je staré pouze 4,57 miliard let.\n\nProtože svítivost Tau Ceti je pouze 52 % svítivosti Slunce, leží zóna života hvězdy mezi 0,6 až 0,9 astronomickými jednotkami. Zóna života je ve sluneční soustavě přibližně mezi 0,85 až 1,6 AU. Aby hypotetická planeta obdržela stejné množství záření jako Země, musela by v systému Tau Ceti být ve vzdálenosti 0,7 AU. To je ve sluneční soustavě přibližně vzdálenost Venuše od Slunce.\n\nChromosféra – atmosféra hvězdy nad zářící fotosférou – nevykazuje v současné době žádnou magnetickou aktivitu, což dokazuje stabilní zářivý výkon hvězdy. Devítiletá studie teploty, granulace a chromosféry nevykázala žádné systematické změny jasnosti hvězdy. Emise H a K linií a Ca II ukázaly možný jedenáctiletý sluneční cyklus, který je ale v porovnání se Sluncem relativně slabý. Existují domněnky, že se hvězda nyní nachází v době nízké aktivity, v období nízké tvorby slunečních skvrn. Toto období je porovnatelné s Maunderovým minimem z období 1638–1715, kdy na Zemi zavládla takzvaná malá doba ledová.\n\nNeobvykle silné záření v infračervené oblasti spektra, které přichází ze systému Tau Ceti, je důkazem přítomnosti prachového disku v okolí hvězdy. Částečky prachu jsou zářením hvězdy ohřáty a září proto v oblasti infračerveného záření. V roce 2004 mohl tým britských astronomů, pod vedením Jane Greavesové, na velice citlivých infračervených záběrech James-Clerk-Maxwellova teleskopu na Mauna Kea na Havajských ostrovech najít plochý prachový disk o teplotě 210 °C. Protože jsou částečky prachu tlakem záření a jinými mechanismy v krátké době vypuzeny z okolí hvězdy, může prachový disk existovat pouze, je-li prach doplňován kolizemi mezi těžšími tělesy. Při stáří Tau Ceti se jedná o prach z existujících těžších těles ( ), nikoli o prach, který pochází z doby vzniku hvězdy, a ze kterého teprve vznikají nové planety.\nDisk tvoří symetrickou strukturu a má vnější okraj ve vzdálenosti 55 AU. Struktura záření dokazuje mezeru ve vzdálenosti 10 AU.\n\nVe Sluneční soustavě také najdeme podobný prachový disk. Je to Kuiperův pás ve vzdálenosti 30 až 50 AU za oběžnou dráhou Neptuna. Množství prachu v disku u Tau Ceti je však zhruba 12krát větší než v Kuiperově pásu. Z toho lze usoudit, že se v disku nachází hmota 1,2 Zemí v objektech větších než 10 km. Kvůli tomu se naděje na komplexní život u Tau Ceti snížila, planety by tu dostávaly 10 krát více těžkých zásahů než Země.\n\nJestliže by v systému existoval plynný obr velikosti Jupitera, mohl by za určitých podmínek dráhy asteroidů a komet odklonit a jiné planety chránit.\nTau Ceti ukazuje, že s přibývajícím věkem hvězdy svůj prachový disk ztratit ze své planetární soustavy nemusejí. Hvězdy se silnými prachovými disky jsou ve vesmíru časté. Přesto je možné se ztrátou prachu počítat. Hustota prachu podle dnešních modelů okolo Tau Ceti (o stáří 4,4 až 12 miliard let) je pouze 1/20 prachového disku, který obklopuje například hvězdu Epsilon Eridani o stáří 0,73 miliard let. Slunce staré 4,5 miliard let má ve své planetární soustavě prachu velice málo, takže mezi obě hvězdy hmotností svého prachového disku vůbec nezapadá. To by mohlo ukazovat, že Slunce představuje výjimku. Nejspíš v jeho mladých letech došlo k blízkému setkání s jinou hvězdou, která jej zbavila většiny komet a asteroidů. Hvězdy s velkými prachovými disky změnily představy astronomů o vzniku planet. U hvězd, kde prach neustále vzniká kolizemi těles, planety vznikají snadněji.\n\nTau Ceti má roční pohyb po obloze 2 obloukové vteřiny, je relativně vysoký a je důkazem blízké vzdálenosti ke Slunci. Díky blízkosti ke Slunci může být měřením paralaxy dobře určena vzdálenost hvězdy, která je 271,18±0,80 mas (milliarcsecond = tisícina úhlové vteřiny), což odpovídá 11,9 světelným rokům nebo 3,65 parsekům. Hvězda je na 29. místě v seznamu nejbližších hvězd Zemi.\n\nRadiální rychlost hvězdy není možné jako vlastní pohyb hvězdy pozorovat přímo, ale musí se určit pozorováním spektra hvězdy. Vzdaluje-li se hvězda, posunují se na základě Dopplerova jevu spektrální čáry ve směru delších vlnových délek. Analogicky přibližuje-li se hvězda, linie se posunují do kratších vlnových délek. Její radiální rychlost je -16km/s a v současné době se přibližuje ke Slunci.\n\nSe třemi veličinami: známou vzdáleností, vlastním pohybem hvězdy a radiální rychlostí lze spočítat celkovou rychlost pohybu hvězdy. Rychlost pohybu hvězdy je 37km/s relativně ke Slunci. S tímto lze dále vypočítat oběžnou dráhu hvězdy v Mléčné dráze. Dráha má vůči galaktickému disku relativně vysokou excentricitu 0,22 a průměrnou vzdálenost od centra galaxie 32 000 světelných let (9700 pc). Současná vzdálenost Tau Ceti od centra galaxie odpovídá vzdálenosti Slunce od centra galaxie, 25 900 světelných let (7940 pc).\n\nHlavní příčina, která budí zájem o průzkum Tau Ceti, je její podobnost se Sluncem a z toho plynoucí možný výskyt planet a života. Tato příčina po desetiletí inspiruje autory science-fiction. Tau Ceti je osamocená hvězda, což může mít příznivé důsledky pro vznik planet, protože při svém vzniku nejsou gravitačně rušeny dalšími hvězdami. Takzvaná Drakeova rovnice je matematický zápis pravděpodobnosti, který teoreticky umožňuje spočíst počet inteligentních forem mimozemského života ve vesmíru, se kterými je možné navázat kontakt. Kdyby mimo jiné hvězda zářila víceméně stabilně a dostatečně dlouho, mohl by na případných planetách v její blízkosti vzniknout život.\n\nNa základě podrobného pozorování radiální rychlosti Tau Ceti se dlouhou dobu nedařilo odhalit žádné periodické změny, které by se daly připsat na vrub planetám. Měření rychlosti dosáhlo přesnosti 11 m/s v časovém intervalu pěti let.\nTento výsledek vyloučil existenci horkých Jupiterů. Je také vyloučena existence planety s hmotností větší než Jupiter s oběžnou dobou kratší než 15 let.\nTento výsledek ale nemůže vyloučit existenci planety, jejíž oběžná dráha je kolmo z pohledu od Země. Dodatečně byla hvězda v roce 1999 prozkoumána širokoúhlou planetární kamerou „Wide Field and Planetary Camera“ Hubbleova dalekohledu, která měla za úkol najít slabé průvodce hvězdy. K hranici rozlišení dalekohledu nebyl nalezen žádný průvodce.\n\nPředchozí průzkumy ovšem nevyloučily možnost, že hvězdu obíhají menší planety do velikosti Země. Nepřítomnost horkých Jupiterů uvnitř zóny života je důležitá podmínka oběžných drah planet velikosti Země pro jejich stabilitu, protože vylučují stabilní oběžnou dráhu planety. Také existence prachového prstence kolem hvězdy zvyšuje předpoklad pro existenci kamenných planet. Ale u hvězd s menší metalicitou, což je také Tau Ceti, statistické průzkumy ukazují menší pravděpodobnost existence planet.\n\nV prosinci 2012 byly předloženy důkazy o pravděpodobné existenci pěti planet obíhajících tuto hvězdu, z nichž dvě, označované jako Tau Ceti e a Tau Ceti f, by se měly nacházet v obyvatelné zóně. Pomocí důkladnějšího zpracování dat v roce 2017 byl počet pravděpodobných planet snížen na čtyři. Jejich oběžná doba je 20 dní v případě planety Tau Ceti g, 49,4 dne v případě Tau Ceti h, 162,9 dne trvá oběh planetě Tau Ceti e a nejdelší oběžnou dobu má Tau Ceti f, která svou mateřskou hvězdu oběhne za 636,1 dne.\nU nalezených planet je možné v budoucnosti s dalekohledy s vyšším rozlišením pátrat v atmosférách planet po známkách vody a teplotách příznivých pro život. Život by měl být poznat ze složení atmosféry planety, které je netypické pro anorganické procesy. Například vysoký podíl kyslíku v atmosféře Země může být známkou života na Zemi.\n\nTerrestrial Planet Finder měl být teleskopem určeným k hledání stop života ve vesmíru. Měl mít vysoké optické rozlišení a schopnost zastínit světlo hvězdy, čímž mělo být umožněno najít nové planety do velikosti Země. Jeho spektroskop měl být schopen prozkoumat světlo případné planety a určit složení její atmosféry. Projekt byl několikrát odložen a nakonec v roce 2011 úplně zrušen.\n\nNa hledání inteligentního života u této hvězdy byl zaměřen projekt OZMA, který se v roce 1960 při hledání inteligentního mimozemského života (Search for Extraterrestial Inteligence: SETI) u Tau Ceti a Epsilon Eridani pokusil najít rádiové signály umělého původu. Projekt řídil astronom Frank Drake, který vybral obě hvězdy pro jejich podobnost se Sluncem. Po dobu dvou set pozorovacích hodin však nebyly objeveny žádné signály umělého původu. I následující pokusy najít u Tau Ceti signály umělého původu proběhly do dnešní doby bez úspěchu.\n\nNeúspěšné pokusy najít v systému Tau Ceti známky života však na úsilí hledačů neubraly. V roce 2002 vytvořily astronomky Margaret Turnbullová a Jill Tarterová pod jedním z podprojektů SETI, „projektem Phoenix“ katalog „Nearby Habitable system“ (HabCat). Seznam obsahuje 17 000 teoreticky možných obyvatelných systémů, což je přibližně desetina objektů katalogu Hipparcos. V následujícím roce vybrala Turnbullová třicet z 5 000 hvězd do vzdálenosti sto světelných let od Slunce, u kterých je největší šance výskytu života (mimo jiné také Tau Ceti). Hvězdy budou základem pro měření radioteleskopické sítě Allen Telescope Array. Nakonec Tau Ceti vybrala i mezi pět nejžádanějších hvězd, které měly být prozkoumány kosmickým teleskopem Terrestrial Planet Finder. Svůj výběr zdůvodnila slovy:\n\n\n\n"}
{"id": "427754", "url": "https://cs.wikipedia.org/wiki?curid=427754", "title": "Superliga Española de Hockey Hielo 2004/2005", "text": "Superliga Española de Hockey Hielo 2004/2005\n\nSezóna 2004/2005 byla 31. sezonou Španělské ligy ledního hokeje. Vítězem se stal CH Jaca.\n"}
{"id": "427756", "url": "https://cs.wikipedia.org/wiki?curid=427756", "title": "Vlajka Rakouska-Uherska", "text": "Vlajka Rakouska-Uherska\n\nVlajka Rakouska-Uherska nebyla nikdy oficiálně\nzavedena pro spory mezi rakouskou a uherskou částí monarchie. Existovala pouze kompromisní společná vlajka rakousko-uherského obchodního loďstva. Kromě této společné vlajky mělo Rakousko-Uhersko řadu dalších odvozených a služebních vlajek. Byla to válečná vlajka, vlajka válečného loďstva, císařská vlajka a další.\n\nVlajku tvoří tři stejně velké vodorovné pruhy, spodní pruh rozděluje vlajku na dvě poloviny. Pravá polovina se zeleným pruhem představuje uherskou část, levá polovina s červeným pruhem rakouskou část. V bílém pruhu se nacházejí znaky obou částí rakousko-uherského mocnářství. Symbolika barev obou polovin je totožná se symbolikou barev dnešního Rakouska a Maďarska.\n\n"}
{"id": "427766", "url": "https://cs.wikipedia.org/wiki?curid=427766", "title": "Palau de Gel", "text": "Palau de Gel\n\nPalau de Gel je sportovní stadion v Barceloně. Patří klubu FC Barcelona, sídlí zde jeho hokejová sekce. Stadion sousedí s dalšími stadiony tohoto klubu, leží mezi Mini Estadi a Camp Nou a jen pár metrů severně od Palau Blaugrana.\n\nStadion byl otevřen 23. října 1971, jeho architekty byli Francesc Cavaller a Josep Soteras. Jeho kapacita dosahuje 1256 míst.\n"}
{"id": "427767", "url": "https://cs.wikipedia.org/wiki?curid=427767", "title": "Kosmos 1374", "text": "Kosmos 1374\n\nKosmos 1374 – byl sovětský malý raketoplán (BOR-4 2 =Bespilotnyj Orbital'nyj Raketoplan), který vykonal bezpilotní zkušební let v roce 1982.\n\nV letech 1958 - 1981 došlo k zhotovení řady projektů, mnohé z nich zůstaly jen na papíře.\nNicméně došlo k vyrobení řady prototypů, zmenšených kopií připravovaného raketoplánu Buran a jejich vyslání na oběžnou dráhu Země. Že se jedná o raketoplán a nikoli družici, Sověti mnoho let tajili a zapírali. Prvním z těchto prototypů byl Kosmos 1374, také další byly zařazeny pod program Kosmos.\n\nNevelký raketoplán Kosmos 1374 byl stavěn jako vztlakové těleso dlouhé 386 cm a široké 228 cm. Jeho hmotnost bez pohonných látek byla 795 kg, vzletová 1450 kg. Byl vybaven padákovým systémem a odhoditelným motorem umístěným na hřbetě trupu. Prototyp vyrobil Tušinskij mašinostrojitelnyj závod (TMZ) v Moskevské oblasti SSSR.\n\nDružice-raketoplán Kosmos 1374 byla vypuštěna z kosmodromu Kapustin Jar raketou Vertikal dne 3. června 1982. Let byl sledován třemi loděmi sovětského námořnictva, které byly právě nasazeny k sledování letu stanice Saljut 7. A také špionážními prostředky USA a Austrálie. Přistání se uskutečnilo tentýž den s pomocí padákového systému po vykonání jednoho obletu Země v Indickém oceánu, odkud byl vyloven lodí Petropavlovsk. Dodatečně byl katalogizován v COSPAR jako 1982-054A\n"}
{"id": "427768", "url": "https://cs.wikipedia.org/wiki?curid=427768", "title": "Harry Nelson Pillsbury", "text": "Harry Nelson Pillsbury\n\nHarry Nelson Pillsbury (5. prosince 1872 v Samervillumn, Massachusetts, USA – 17. června 1906) byl americký šachový mistr.\n\nŠachy začal hrát až ve svých sedmnácti letech. V šachovém klubu v Bostonu se mu věnoval C.F.Burrile. Roku 1892 sehrál partii se Steinitzem, ten mu dal výhodu pěšce a tahu a mladého hráče evidentně podcenil, protože jej Pillsbury porazil 2:1. Roku 1893 se zúčastnil turnaje v New Yorku, kde se poprvé utkal s Laskerem. Roku 1984 ukončil své podnikáním na Cony Island a rozhodl se věnovat šachu profesionálně, často hrál simultánní partie a pracoval jako šachový dopisovatel pro noviny. Informoval např. o zápasu Steinitz-Lasker v New Yorku. Zúčastnil se turnaje v Hastingsu 1894/95, kde překvapivě zvítězil. Tehdy skončil před tak vynikajícími šachisty, jako byli: Čigorin, Lasker, Siegbert Tarrasch nebo první mistr světa Wilhelm Steinitz. Po tomto úspěchu byl pozván na superturnaj 4 šachistů do Petrohradu (společně s Laskerem, Čigorinem a Steinitzem) a skončil třetí. V roce 1897 získal poprvé titul mistra USA v zápase s J. W. Showalterem, šampionem byl až do roku 1906.. V dalších turnajích pravidelně obsazoval vysoká místa, přestože ho sužovala těžká choroba. Objevily se hypotézy, že na konci kariéry trpěl mentálními výpadky a tisk informoval o jeho údajném pokusu o sebevraždu skokem z okna philadelphské nemocnice. Zemřel pravděpodobně na následky syfilis.\n\nJeho silnou stránkou byla simultánní hra a hra naslepo. Okouzlil tím mladého Aljechina a mladého Capablancu, kteří jeho simultánní hru mohli obdivovat při jeho návštěvě v Rusku resp. na Kubě.\n\nTato Pillsburyho výhra rozhodla o vítězství v Hastingsu 1895.\n\nPillsbury - Gunsberg\n1. d4 d5\n2. c4 c6\n3. e3 g6\n4. Jc3 Sg7\n5. Jf3 Jf6\n6. Sd3 0-0\n7. Je5 dxc4\n8. Sxc4 Jd5\n9. f4 Se6\n10.Db3 b5\n11.Sxd5 Sxd5\n12.Jxd5 Dxd5\n13.Dxd5 cxd5\n14.Jd3 Jd7\n15.Sd2 Vfc8\n16.Ke2 e6\n17.Vhc1 Sf8\n18.Vxc8 Vxc8\n19.Vc1 Vxc1\n20.Sxc1 Sd6\n21.Sd2 Kf8\n22.Sb4 Ke7\n23.Sc5 a6\n24.b4 f6\n25.g4 Jb8\n26.bxc5 g5\n27.f5 a5\n28.Jb4 Kd6\n29.c6 Jxc6\n30.fxe6 Kxc6\n31.Jxc6 dxe4\n32.e4 Kd6\n33.d5+ b4\n34.Ke3 Kxe4\n35.Kxe4 a4\n36.Kd4 h5\n37.gxh5 a3\n38.Kc4 f4\n39.h6 f4\n40.h7 a černý se vzdal 1:0.\n"}
{"id": "427770", "url": "https://cs.wikipedia.org/wiki?curid=427770", "title": "Kryštof Václav z Nostic", "text": "Kryštof Václav z Nostic\n\nKryštof Václav z Nostic-Rokytnice (německy Christoph Wenzel von Nostitz-Rokitnitz 14. září 1648 – 2. února 1712) byl člen rodu Nosticů,slavný sběratel a mecenáš, fundátor kapucínského kláštera ve Svídnici. Působil jako hejtman různých slezských knížectví.\n\nKryštof Václav pocházel ze seifersdorfské linie větve Tschochau a byl jedním ze třech synů konvertity a Habsburkům věrného Oty mladšího barona z Nostic (1608–1665), zakladatele starší linie rodu Nostic zvané Nostic-Rokytnice a Barbory Kateřiny Wachtelové z Pantenova (†1681). Starší bratr se jmenoval Ota Ferdinand († po 1663) a mladší Jan Ignác (1654–1672). \nByl pokřtěn jako Kryštof Václav Ignác Bernard. Ve svých deseti letech byl poslán na dva roky studovat k jezuitům do Prahy (březen 1659 – červenec 1660), pak pobýval několik let na studiích ve Vratislavi. V roce 1665 dokončil svá studia disputací. V letech 1667–1670 absolvoval kavalírskou cestu do Francie a Itálie. V roce 1670 se mladý baron vrátil domů ze studií v cizině a krátce poté převzal celý otcův majetek (neboť oba bratři, starší i mladší, předčasně zesnuli).\n\nBýt jediným dědicem svého otce Oty pro něj znamenalo významný závazek, protože jako jediný pokračovatel rodu se měl uplatnit hlavně ve slezských správních a soudních úřadech. Bylo proto více než samozřejmé, že se po studiích a kavalírské cestě stal zemským starším Svídnického a Javorského knížectví a přísedícím vrchního soudu tamtéž, protože právě v těchto knížectvích byla umístěna většina jeho pozemkového majetku. Teprve poté byl jmenován také komorníkem císaře Leopolda I. (někdy v letech 1672–1673) a otevřela se mu cesta ke dvoru ve Vídni. Právě v této době získal spolu se svým strýcem v léno říšské hrabství Rhieneck v Dolních Francích (1673), a získal tak právo zasedat na říšském a krajském sněmu na frankské lavici. Zakrátko poté byl povýšen do hraběcího stavu v zemích Koruny české (27. 6. 1675). \nV jeho případě však nenásledoval žádný rychlý postup ve dvorských hodnostech, protože Nostic byl panovníkem směřován do zemské správy ve Slezsku. Byl jmenován radou Vrchního úřadu ve Vratislavi (1673–1677) a následně zaujal jako první katolík funkci hejtmana v Lehnickém knížectví (1677–1685). V důležitých slezských úřadech pak strávil většinu svého života, protože se postupně stal ještě hejtmanem v Hlohovském knížectví (1686–1697) a nakonec i ve Svídnickém a Javorském knížectví (1697–1703). \nAmbice Kryštofa Václava ovšem byly vyšší. Díky svým kontaktům se stal znalcem poměrů v severovýchodní Evropě, zejména situace v Braniborsku-Prusku a Polsko-litevském soustátí. Nepřekvapí proto, že ho císař jako loajálního a schopného katolíka pověřil vedením misí do Braniborska (1686) a Polska-Litvy (1693). Právě jeho druhá cesta podpořila Nosticův další titulární postup, protože několik neděl před odjezdem byl povýšen do říšského hraběcího stavu (27. 11. 1692). \nBěhem svého působení ve slezských správních úřadech projevoval Nostic při mnohých příležitostech svou loajalitu a připravenost sloužit panovníkovi i na úrovni vysoké dvorské politiky. Teprve na samém konci života mu jeho celoživotní služby Habsburkům přinesly postup i ve dvorské hierarchii, o který tolik usiloval. To se však událo až za vlády Josefa I., kdy obdržel titul skutečného tajného rady (1705/1710) a panovník jej nakrátko povolal do tajné rady (1710–1711). Josef I. však již v dubnu 1711 zemřel a Kryštof Václav jej následoval na věčnost za necelý rok v únoru 1712.\n\nKryštof Václav z Nostic se poprvé oženil krátce po návratu z kavalírské cesty zřejmě někdy v druhé polovině roku 1670. Jeho manželkou se stala členka významného slezského rodu svobodných pánů Metychů z Čečova, Marie Juliána. S volbou této nevěsty byla spokojena nejen matka Barbora Kateřina (otec byl již několik let po smrti), ale i jeho strýc a patron Jan Hartvík z Nostic-Rieneck. S Marií Juliánou pak žil Kryštof Václav téměř čtyřicet let až do její smrti v březnu 1706.\nSe svou manželkou měl Kryštof Václav několik synů a dcer. Pouze dva synové a dvě dcery se ale dožili dospělosti, minimálně dvě dcery zemřely jako malé. Nejstarším synem se stal Jan Karel (1673–1740), druhým Ota Václav (1674–1751), z dcer přežily otce Marie Juliána (1681–1740) a Jana Kateřina (1685–1735).\nNa jaře 1706 zemřela Nosticovi jeho žena Marie Juliána. Byla pohřbena do rodinné hrobky, kterou hrabě zřídil u kapucínů ve Svídnici. O dva roky později v říjnu 1708 se pak podruhé oženil s členkou fraucimoru své zesnulé manželky Marií Alžbětou z Schönau, jež Nostice přežila.\n\nJeho největším panstvím byla Rokytnice v Orlických horách v Čechách s jedním městečkem a šesti vesnicemi. Přesto se jádro Nosticova pozemkového majetku nacházelo na dvou místech v Javorském knížectví ve Slezsku. Tvořily je statky Lobris (Luboradz), Profen (Mściwojów), Herzogswaldau (Niedaszów), Poischwitz (Paszowice) a Seckerwitz (Siekierzyce). Ty ležely vedle sebe jižně a východně od bran města Javoru. Další majetkový celek tvořily na samých hranicích s Lužicí a Čechami ležící statky Seifersdorf (Mściszów), Kunzendorf – Neuland (Niwnice – Nowy Ląd) a Eckersdorf (Bożkowice).\n\nJeho nejvýznamnější venkovskou rezidencí byl zámek v Lobris (Luboradz). Byl výhodně umístěn mezi Javorem a Svídnicí, jež z něj byly v krátké době dosažitelné. Důležitost tohoto sídla potvrzují i stavební a výzdobné aktivity, které v něm v první polovině osmdesátých (1681–1686) a potom na počátku devadesátých let (1690–1692) proběhly. Navíc tu byla umístěna jeho rozsáhlá knihovna a sbírky. Na druhou stranu ale nebyl zámek v Lobris jedinou rezidencí, do jejíž podoby hrabě investoval větší prostředky. Dále se věnoval Nostic rezidencím v Neulandu na lužických hranicích (novostavba z let 1686–1691) a na samém sklonku života i v Rokytnici v Orlických horách (přestavba v letech 1703–1710). Na všech svých třech základních majetkových celcích v Javorsku i v Čechách měl tedy Kryštof Václav k dispozici modernizované sídlo.\n\nKdyž bylo Kryštofu Václavovi 56 let, rozhodl se ukojit svou zvědavost a vydat se do Spojených nizozemských provincií, které jej velmi lákaly. Jeho příbuzný Zikmund Rudolf ze Sinzendorfu se sice „vorgehabte weite spazier reiß in holland“ velmi podivoval, ale zároveň ve svém dopisu vyjádřil naději, že hrabě uspokojí „mit völigen contento Ihrer curiositet aus selben land...“ Nostic byl na cestě více jak čtyři měsíce mezi 11. červencem a 19. říjnem 1705. Vzal s sebou svou manželku Marii Juliánu a doprovod dalších 12 osob. Putoval velmi pomalu, v zajímavých místech se zdržel i několik dní a se zájmem si prohlížel především rezidence panovníků a všechny jejich součásti včetně zahrad. Tímto způsobem si podrobně prohlédl rezidenci pruských králů v Berlíně, jejich další sídla v Charlottenburgu, Köpenicku nebo Oranienburgu, rezidenci hannoverských kurfiřtů v Hannoveru a letní sídlo v Herrenhausenu a řadu dalších sídel různých menších říšských vládců. Z velkých říšských svobodných měst věnoval značnou pozornost hlavně Hamburku, protože s některými místními obchodníky byl již delší dobu v kontaktu.\n\nKryštof Václav z Nostic zemřel dne 16. února 1712 ve svých 63 letech. Muž, o kterém znalec slezských poměrů a v letech 1707–1725 rektor gymnázia v Lehnici Johannes Sinapius prohlásil, že to byl „Heros ob summam prudentiam & gloriosa merita multis magnisque honoribus illustris“, spočinul po boku své ženy v rodinné hrobce u kapucínů ve Svídnici, jejichž klášter v roce 1683 sám založil. \n\n"}
{"id": "427772", "url": "https://cs.wikipedia.org/wiki?curid=427772", "title": "Cetechovice (zámek)", "text": "Cetechovice (zámek)\n\nZámek Cetechovice je barokní čtyřkřídlá stavba na západní straně obce Cetechovice, 18 km jihozápadně od Kroměříže. V současné době je zámek v soukromém vlastnictví.\n\nPůvodně zde stávala tvrz, poprvé připomínána roku 1481. Nepravidelnosti v utváření severního a východního křídla zámku svědčí o lokální návaznosti na tuto tvrz. Zámek byl do dnešní jednopatrové podoby přestavěn v letech 1731–1738 za Josefa Antonína z Mayerswaldu. O rok později se zámek i s obcí dostává do držení rodu Petřvaldů. Roku 1763 získali zámek koupí Künburgové, kteří přeměnili park kolem zámku v pole.\n\n"}
{"id": "427774", "url": "https://cs.wikipedia.org/wiki?curid=427774", "title": "Dendrogram", "text": "Dendrogram\n\nDendrogram je druh diagramu používaný ke znázornění jednotlivých kroků shlukové analýzy. \n\nPři postupu výpočtu metodou aglomerativního dendrogramu vyjadřuje každý prvek samostatně na svislé ose. Horizontální osa vyjadřuje vzdálenost mezi jednotlivými shluky. Shluky se sjednocují podle nejkratší vzdálenosti (ať už měřeno Euklidovskou vzdáleností nebo jinou, či použitím jakékoliv metody počítání vzdáleností (nejbližšího souseda, nejvzdálenějšího, centroidní (těžiště) atd.)). \n\nSvislou osou je možno hledat požadovanou míru shlukování. Dendrogram tak názorně ukazuje průběh celé analýzy a je tak možné výsledky procházet oběma směry – dopředným i zpětným a najít tak optimální výsledek. \n\nPro znázornění výsledků shlukové analýzy se používá také tzv. rampouchový diagram nebo tabulka s popisem jednotlivých a následných kroků.\n\nTypicky se dendrogram využívá při znázorňování fylogenetického vývoje biologického druhu. Z tohoto znázornění se dobře určuje tzv. monofyletický (podle kladistů správně vytvořený) taxon – větev evolučního stromu, do které uvažujeme všechny poddruhy a nic navíc. Z této definice je například druh lidoopů nesprávně vytvořeným taxonem, protože uvažuje všechny velké opice, kromě člověka, přestože by měly být součástí taxonu všechny druhy sdílející společného předka.\n"}
{"id": "427785", "url": "https://cs.wikipedia.org/wiki?curid=427785", "title": "Alexander Kotov", "text": "Alexander Kotov\n\nAlexander Kotov \"rus.\" Алекса́ндр Алекса́ндрович Ко́тов (* 12. srpna 1913 Tula – 7. ledna 1981 Moskva), byl ruský šachový velmistr. Suverénně zvítězil v Mezipásmovém turnaji ve Stockholmu v roce 1952. Účastnil se dvou turnajů kandidátů. Hráč agresivního, útočného stylu, vyhrál mnoho efektních partií. Vynikl též jako šachový literát, napsal knihu Aljechinův šachový odkaz. Zemřel v roce 1981.\n\n\n"}
{"id": "427792", "url": "https://cs.wikipedia.org/wiki?curid=427792", "title": "Nová Ves (Batelov)", "text": "Nová Ves (Batelov)\n\nNová Ves (původně \"Rittendorf\", německy: \"Neudorf\") je místní část městyse Batelov, v okrese Jihlava a kraji Vysočina. Spadá do katastrálního území Nová Ves u Třešti.\n\nNázev se vyvíjel od varianty Rittendorf (1383), Nowawes (1386), Newdorff (1678), Neudorff (1718), Nuedorf (1720, 1751), Neudorf a Nowá Wes (1846), Neudorf a Nová Ves (1872) až k podobě Nová Ves v letech 1881 a 1924. Původní německý název Rittendorf znamenal ves rytířů, kteří byli ve službách hradu Janštejna.\n\nPrvní písemná zmínka o obci pochází z roku 1383.\n\n1. července 1989 se vesnice stala místní částí Batelova.\n\nNová Ves leží v okrese Jihlava v Kraji Vysočina. Nachází se 4,5 km jihozápadně od Batelova, 7,2 km severozápadně od Řídelova, 4 km severovýchodně od Horních Dubenek a 5 km jihovýchodně od Horní Cerekve. Geomorfologicky je oblast součástí Česko-moravské subprovincie, konkrétně na rozmezí Křižanovské vrchoviny a Javořické vrchoviny a jejich podcelků Brtnická vrchovina a Jihlavské vrchy, v jejichž rámci spadá pod geomorfologické okrsky Třešťská pahorkatina a Řásenská vrchovina. Průměrná nadmořská výška činí 630 metrů. Ves se rozprostírá v údolí Batelovského potoka, svažujícího se mírně k severovýchodu, na křižovatce cest Telč-Pelhřimov a Batelov-Strmilov. Údolí v němž vesnice leží, je ze všech stran ohraničeno zalesněnými pahorky ve výšce kolem 700 m n. m. Na jednom z nich, jihozápadně od vsi, se nachází zřícenina středověkého hradu Janštejn.\n\nNejvyšší bod, Rovina (761 m n. m.), leží v jižní části katastru. V jižním cípu katastru stojí Řídelovský kopec (713 m n. m.), a Kozí hřbet (755 m n. m.), jihozápadně Kamenný vrch (710 m n. m.), západně Strahovice (701 m n. m.), východně Šimečkův vrch (636 m n. m.) a severně pak Zedník (654 m n. m.). Novou Vsí protéká Batelovský potok, na němž se jižně od vsi rozkládá rybník Kotrba a východně od vsi Nový rybník. Jižní hranici katastru tvoří Třešťský potok a západní Švábovský potok.\n\nPodle sčítání 1930 zde žilo v 90 domech 479 obyvatel. 479 obyvatel se hlásilo k československé národnosti. Žilo zde 358 římských katolíků, 112 evangelíků a 4 příslušníci Církve československé husitské.\n\nV obci sídlí firma FARMA Nová Ves, spol. s r.o. Obec je křižovatkou silnice II. třídy č. 112 z Benešova u Prahy do Želetavy a silnice II. třídy č. 134 z Batelova do Jarošova nad Nežárkou. Dopravní obslužnost zajišťuje dopravce ICOM transport. Autobusy jezdí ve směrech Počátky, Třešť, Jihlava, Rohozná, Jihlávka, Batelov a Lovětín. Obcí prochází cyklistická trasa č. 5128 z Janštejna do Batelova.\n\nDěti dojíždějí do základní školy v Batelově. Sbor dobrovolných hasičů Nová Ves byl založen roku 1895.\n\n\n\n"}
{"id": "427794", "url": "https://cs.wikipedia.org/wiki?curid=427794", "title": "SOR NC 18", "text": "SOR NC 18\n\nSOR NC 18 je typ linkového dvoučlánkového nízkopodlažního autobusu, který v letech 2008–2015 vyráběla česká společnost SOR Libchavy. NC 18 byl prvním modelem své třídy v Česku od ukončení výroby linkového autobusu Karosa C 943 v roce 2001 kvůli malému zájmu zákazníků.\n\nModel NC 18 byl ve výrobě později nahrazen třídveřovou variantou typu NB 18.\n\nSOR NC 18 je odvozen z městského kloubového autobusu NB 18, který SOR poprvé představil v roce 2006. Oba modely využívají maximální povolenou délku dvoučlánkového autobusu, která činí 18,75 m. NC 18 je tedy třínápravový kloubový (dvoučlánkový) nízkopodlažní autobus určený pro příměstské či regionální linky, které jsou velmi vytížené. Hnací agregát tvořený motorem Iveco Cursor a automatickou převodovkou se nachází v motorové věži v zadním pravém rohu autobusu. Hnací náprava je zadní. Do vozu vedou troje dvoukřídlé dveře, dvoje v předním článku, poslední hned za kloubem. V prostoru prostředních dveří je jedno místo pro kočárek či invalidní vozík, střední dveře jsou rovněž vybaveny nájezdovou plošinou.\n\nModel NC 18 je prvním meziměstským kloubovým autobusem vyráběným v Česku od ukončení produkce Karosy C 943 v roce 2001. Zároveň se ale jedná o první český meziměstský kloubový nízkopodlažní autobus vůbec. První SOR NC 18 byl vyroben na konci roku 2008 a zakoupila jej společnost Veolia Transport Východní Čechy. Ta jej začátkem roku 2009 nasadila do pravidelného provozu v okolí Pardubic. Východočeská odnož Veolie zakoupila na podzim 2009 i druhý autobus NC 18.\n\n"}
{"id": "427799", "url": "https://cs.wikipedia.org/wiki?curid=427799", "title": "Chlorethan", "text": "Chlorethan\n\nChlorethan (též známý jako monochlorethan, ethylchlorid, chlorethyl a pod řadou generických i obchodních názvů; funkční vzorec CHCHCl) je organická sloučenina (chlorovaný uhlovodík) používaná jako lokální anestetikum, dříve též pro výrobu tetraethylolova (aditiva do automobilového benzinu). Je to bezbarvý hořlavý plyn (případně kapalina – teplota varu 12,3 °C) nasládlé vůně.\n\nChlorethan se vyrábí reakcí ethenu a chlorovodíku na katalyzátoru chloridu hlinitém při teplotách 130-250 °C. Za těchto podmínek chlorethan vzniká podle následující rovnice:\n\nV minulosti se chlorethan vyráběl také z ethanolu a kyseliny chlorovodíkové nebo z ethanu a chloru, ale tyto metody jsou již ekonomicky nevýhodné. Část chlorethanu vzniká jako vedlejší produkt při výrobě PVC. Pokud bude poptávka po chlorethanu dále klesat, dostane se do bodu, kdy se jeho samotná výroba nebude vyplácet a pak se tento způsob (využití vedlejšího produktu) stane hlavní cestou výroby chlorethanu.\n\nPočínaje rokem 1922 a pak po většinu 20. století byla hlavní oblastí použití chlorethanu výroba tetraethylolova, antidetonační přísady do benzinu. Avšak kvůli rostoucím obavám ze znečištění ovzduší bylo nebo aktuálně je tetraethylolovo stahováno z trhu ve většině průmyslově rozvinutého světa, proto poptávka po chlorethanu prudce klesla.\n\nPodobně jako jiné chlorované uhlovodíky se chlorethan používá jako chladivo, hnací plyn do sprejů, anestetikum a nadouvadlo pro pěnové obaly. Po určitou dobu se používal jako iniciátor v procesu katalyzovaném chloridem hlinitým, kdy se vyráběl ethylbenzen, prekurzor styrenu. Dnes už se takto ale ve větší míře nepoužívá.\n\nJediným přetrvávajícím důležitým průmyslovým použitím chlorethanu je přeměna celulózy na ethylcelulózu, zahušťovadlo a plnivo v nátěrových hmotách, kosmetice a podobných výrobcích.\n\nV USA a některých zemích Evropy je chlorethan léčivem na předpis (v Čechách, na Slovensku, v Německu je běžně dostupný v lékárnách bez předpisu), prodává se jako kapalina ve spreji hnaném tlakem vlastních par. Účinkuje jako mírné povrchové anestetikum prostřednictvím ochlazování kůže, například pro odstraňování cizích těles na chirurgické a dermatorologické ambulanci, případně ve sportovním lékařství. Teplo pohlcované vypařující se kapalinou na tkáni způsobuje rychlé a hluboké prochlazení, avšak vzhledem k bodu varu dost vysoko nad bodem tuhnutí vody nehrozí nebezpečí omrzlin. Páry jsou hořlavé a narkotické, na což je potřeba dávat pozor.\n\nChlorethan je narkotickou inhalační drogou, někdy nazývanou \"Duster\". Podobně jako alkyldusitany (\"poppers\"), používá se chlorethan inhalačně během sexuálních aktivit pro silný několikaminutový \"rauš\", který ústí v prodloužený orgasmus. V Brazílii je chlorethan tradiční (byť ilegální) drogou užívanou při karnevalech, známou jako \"lança-parfém\". V Čechách, na Slovensku a dalších zemích se prodává pod názvem Kelen.\n\n(Mono)chlorethan je nejméně toxickým členem chlorovaných ethanů. Podobně jako jiné chlorované uhlovodíky působí tlumivě na centrální nervový systém, byť slaběji než jiné podobné sloučeniny. Při vdechování vzduchu s parami o nižší než 1% koncentraci se obvykle neprojeví žádné příznaky. Vyšší koncentrace většinou způsobují podobné příznaky, jako při intoxikaci alkoholem. Vdechování par o koncentraci 15 % a více často vede k smrti.\n\nStudie chronických účinků expozice chlorethanu prováděné u zvířat zatím poskytly nekonzistentní výsledky, stejně tak neexistují žádná data ohledně dlouhodobých účinků na člověka. Některé studie tvrdí, že dlouhodobá expozice může poškozovat játra nebo ledviny, nebo že může vzniknout nádor dělohy u myší, ale tato data jsou obtížně reprodukovatelná.\n\nČerstvé informace napovídají o karcinogenním potenciálu. Chlorethan byl zařazen do třídy A3 IARC (\"Potvrzený zvířecí karcinogen s neznámou relevancí pro člověka\"). Výsledkem je, že ho stát Kalifornie zařadil do Propozice 65 jako známý karcinogen. Nicméně se i nadále používá v medicíně jako lokální anestetikum.\n\n"}
{"id": "427800", "url": "https://cs.wikipedia.org/wiki?curid=427800", "title": "Rácov", "text": "Rácov\n\nRácov (německy: \"Raztau\") je vesnice ležící 3 km jižně od městyse Batelov, v okrese Jihlava v Kraji Vysočina, při severozápadním okraji Javořické vrchoviny. Ves se rozkládá v nadmořské výšce 625 metrů na severozápadním svahu, obráceném do bezlesého údolí Batelovského potoka, tekoucího směrem na sever. Ve vsi je množství dochovaných venkovských usedlostí.\n\nNázev se vyvíjel od varianty u Rácova (1534), na Raczowie (1571), Raczow (1678), Rozau (1718), Raczau (1751), Ratzau a Racow (1846), Ratzau a Racov (1872), Rácov (1881), Ratzau a Rácov (1885) až k podobě Rácov v roce 1924. Místní jméno vzniklo přidáním přivlastňovací přípony -ov k osobnímu jménu Rac (zkrácení jména Radslav či Ratslav).\n\nPrvní písemná zmínka o obci pochází z roku 1529.\n\nSbor dobrovolných hasičů vznikl v roce 1902. K roku 2013 má 24 členů.\n\n1. července 1989 se stal místní částí Batelova.\n\nRácov leží v okrese Jihlava v Kraji Vysočina. Nachází se 3,5 km jižně od Batelova, 1,5 km jihozápadně od Lovětína, 6,5 km severně od Řídelova a 2,5 km východně od Nové Vsi. Geomorfologicky je oblast součástí Česko-moravské subprovincie, konkrétně na rozmezí Křižanovské vrchoviny a Javořické vrchoviny a jejich podcelků Brtnická vrchovina a Jihlavské vrchy, v jejichž rámci spadá pod geomorfologické okrsky Třešťská pahorkatina a Řásenská vrchovina. Průměrná nadmořská výška činí 625 metrů. Nejvyšší bod, Rácovský lísek (724 m n. m.), leží na jihozápadní hranici katastru. Jižně od Rácova stojí Křepírek (723 m n. m.). Západně od vsi protéká bezejmenný potok, který se vlévá do Batelovského potoka, na němž se severně od vsi nacházejí Horní a Dolní rybník. Jihovýchodně od Rácova pramení Lovětínský potok. Na mezi u východního břehu rybníka Dolní mlýn roste památný 7metrový jalovec obecný, jehož stáří bylo roku 2009 odhadováno na 60 let.\n\nPodle sčítání 1930 zde žilo v 53 domech 274 obyvatel. 274 obyvatel se hlásilo k československé národnosti. Žilo zde 271 římských katolíků a 1 evangelík.\n\nV obci sídlí firmy Farma RL, s.r.o., GABLER s.r.o., Žula Rácov,s.r.o., LUCASO s.r.o. a NUTTY s.r.o. Obcí prochází silnice III. třídy č. 13421 do Batelova a č. 13422 do Lovětína. Dopravní obslužnost zajišťuje dopravce ICOM transport. Autobusy jezdí ve směrech Jihlava, Počátky, Lovětín a Batelov. Obcí prochází cyklistická trasa č. 5092 z Lovětína do Batelova.\n\nVe školním roce 1963/1964 byla uzavřena pro nedostatek žáků zdejší škola s 1.–5. ročníkem, od té doby děti dojíždějí do základní školy v Batelově. Sbor dobrovolných hasičů Rácov byl založen roku 1902.\n\n\n"}
{"id": "427809", "url": "https://cs.wikipedia.org/wiki?curid=427809", "title": "Zahrada pozemských rozkoší", "text": "Zahrada pozemských rozkoší\n\nZahrada pozemských rozkoší či Zahrada pozemských slastí, někdy označována jako Tisícileté království, je triptych nizozemského mistra Hieronyma Bosche datovaný mezi lety 1503 a 1504 a od roku 1939 umístěný v madridském Pradu. Je to vůbec nejznámější a nejvýznamnější mistrovo dílo, které vytvořil na vrcholu svých sil. Dosáhl zde vysoké komplexity smyslu a živé představivosti, která se již v jeho díle nikde nevyskytuje. Triptych zachycuje několik biblických scén. Zachycené výjevy lze interpretovat – dle definic soudobých triptychů Hanse Beltinga – jako historii lidského pokolení podle středověkých křesťanských doktrín.\n\nTriptych je vyveden olejomalbou na jedné centrální čtvercové dřevěné desce a dvou souměrných křídlech, která se dají zavřít přes centrální panel a po zavření vyjeví grisailleovou malbu zachycující svět při svém stvoření. Tři vnitřní výjevy triptychu mají nejspíše zachycovat dějiny chronologicky odleva doprava. Levý panel vyobrazuje Boha (respektive Ježíše Krista) s Adamem a nově stvořenou Evou. Střední pak kombinaci nahých lidských bytostí při rozmanitých sexuálních hrátkách, zvířat, přerostlého ovoce a zvláštních kamenných formací. Konečně pravý zachycuje peklo a zatracení. Pro české prostředí je tato část zajímavá také proto, že je na ni vyobrazen loštický pohár.\n\nKunsthistorici a kritici pokládali většinou dílo za poučné varování před nebezpečím pramenícím z pokušení života. Nicméně výklad se během staletí měnil, především potom u centrálního panelu. Ve 20. století se obec kritiků rozdělila na skupinu, která tvrdí, že se jedná o morální varování a na skupinu s názorem, že se spíše jedná o zachycení ztraceného ráje. Kritik Wilhelm Fraenger šel ještě dále a považoval tento obraz za definitivní důkaz, že byl Bosch adamita.\n\nBosch namaloval tři triptychy, které se vyznačovaly tím, že každý panel byl nezbytný k pochopení celku a tím, že si bral náměty historické a z víry. Oproti tomu dobové triptychy jiných umělců obvykle na bočních panelech zachycovaly Eden nebo poslední soud a podtext díla byl umístěn do středové části. Není úplně známo, zda byla \"Zahrada\" vytvořena jako oltářní obraz, ale obecné mínění se díky netradičnímu pojetí a výjevům kloní k názoru, že dílo bylo objednáno laickým patronem.\n\n"}
{"id": "427810", "url": "https://cs.wikipedia.org/wiki?curid=427810", "title": "Gyula Sax", "text": "Gyula Sax\n\nGyula Sax (18. červen 1951, Budapešť – 25. leden 2014) byl maďarský šachový velmistr. Pětkrát se zúčastnil mezipásmového turnaje, dvakrát postoupil mezi kandidáty. Vynikající taktik, který reprezentoval Maďarsko na mnoha šachových olympiádách. Proslavil se mj. jako znalec dračí varianty.\n\n"}
{"id": "427811", "url": "https://cs.wikipedia.org/wiki?curid=427811", "title": "Čeňovice", "text": "Čeňovice\n\nČeňovice () jsou místní částí obce Teplýšovice v okrese Benešov ve Středočeském kraji. Do katastrálního území Čeňovice patří i místní část Kochánov. Při západním a severozápadním okraji osady protéká Křešický potok, který je levostranným přítokem řeky Sázavy.\n\nNázev obce je odvozen od staročeského osobního jména \"Čieň\". Čeňovice tedy znamená \"ves Čieňových\", po zkrácení dvojhlásky ie na ě a ztrátě jotace \"ves Čeňových\", tedy \"Čeňovice\". \n\nPrvní písemná zmínka o vesnici pochází z roku 1381. V roce 1533 podstoupila Kateřina z Čeňovic, poslední z rodu, poplužní dvůr, ves Čeňovice a poddanské usedlosti v Kačkově Lhotě (dnes Kácová Lhota) Janu Bestahovskému z Říčan. V této době se v historických pramenech nevyskytují žádné zmínky o tvrzi, takže lze předpokládat že se zde nacházelo jen prosté sídlo. \n\nTvrz zde byla postavena až Janem Zákorou ze Záhoří. V roce 1603 prodal Václav Pětinský z Krásného Dvora čeňovickou tvrz Petru Karlovi ze Štemberka. Krátce před začátkem třicetileté války ji získal Jindřich mladší Vrchotický z Loutkova, který pak o zdejší statek přišel v pobělohorských konfiskacích v roce 1623. V roce 1625 jej koupil Štepán Beník z Pettersdorfu. Později se majitelé často střídali. Válečná poškození byla na tvrzi a na poplužním dvoře patrná ještě dlouhou dobu. V roce 1678 koupil ještě ne zcela rekonstruovanou tvrz s částečně obnoveným dvorem Tomáš Sohier z Windmühle a připojil je k Třebešicím. Tvrz přestala být sídlem a zanikla. Část jejího zdiva je snad dochována ve starších budovách dvora, který dnes patří zemědělskému družstvu v Petroupimi.\n\nRoku 1947 zde byl založen dobrovolný hasičský sbor, který si v roce 1956 postavil z části bývalého statku požární zbrojnici. V 60. letech byl svépomocí postaven obchod. Kolem roku 1980 byl ze zchátralého domu vybudován nový hostinec. Tyto budovy slouží svému účelu dodnes.\n\n\n"}
{"id": "427813", "url": "https://cs.wikipedia.org/wiki?curid=427813", "title": "Tisícileté království", "text": "Tisícileté království\n\nTisícileté království je v křesťanské církvi očekávané období, kdy bude Kristus osobně vládnout na zemi po dobu tisíciletí (millenium). Poté nastane nejprve poslední soud a bude následovat věčný stav, „svět, který přijde“. Tato víra se zakládá na starozákonních prorocích, kteří mluvili o mesiášském království a na oddílu ze Zjevení 20, který udává délku tohoto království jako 1000 let. \nOčekávání příchodu Kristova tisíciletého království se nazývá chiliasmus či milenialismus, který se vyskytuje během celé historie křesťanství. Výrazně se objevuje například v 19. století v USA v učení Svědkovů Jehovových nebo v dispenzacionalismu.\n\nPodle tohoto chápání biblických proroctví přijde nejprve vytržení Církve, o kterém se mluví v 1 Tesalonickým. Pak nastane Velké soužení, o kterém mluvil Kristus v Olivetské promluvě a které popisuje kniha Zjevení. Poté nastane Druhý Kristův příchod spolu s jeho nevěstou - Církví, aby se Kristus ujal svého dědictví, království pro Izrael. Satan bude svázán na dobu 1000 let. \n\n\nPo 1000 letech pokoje, míru a prosperity bude Satan propuštěn. Dojde k tomu, že opět svede lidi ke vzpouře proti Bohu. Satan bude navždy uvržen do ohnivého jezera. Nastane vzkříšení a poslední soud , po kterém přijde nové nebe a nová země. \n\n"}
{"id": "427814", "url": "https://cs.wikipedia.org/wiki?curid=427814", "title": "Umučení Krista (soundtrack)", "text": "Umučení Krista (soundtrack)\n\nUmučení Krista je soundtrack ke stejnojmennému filmu z roku 2004. Soundtrack vytvořil umělec John Debney a skladby vydalo hudební vydavatelství Sony.\n\nAlbum bylo nominováno na Academy Award for Best Original Score.\n\nV závorce najdete orientační překlad.\n\n"}
{"id": "427816", "url": "https://cs.wikipedia.org/wiki?curid=427816", "title": "Sinuhe (planetka)", "text": "Sinuhe (planetka)\n\n(4512) Sinuhe je planetka nacházející se v hlavním pásu asteroidů a má průměr 61 km. Objevena byla 20. ledna 1939 v městě Turku ve Finsku a objevitelem byl Yrjö Väisälä. Název planetky je založen na titulní postavě románu finského spisovatele Miky Waltariho Egypťan Sinuhet.\n\nNejblíže Slunci byla planetka v únoru 2008, a to ve vzdálenosti 2,19 AU (v přepočtu přibližně 327 619 337 km). Znovu se v této vzdálenosti vyskytla v září 2012. Nejvzdáleněji Slunci byla naopak v říjnu 2005 ve vzdálenosti 3,339 AU (v přepočtu přibližně 499 507 290 km). V této vzdálenosti se znovu vyskytla v červnu 2010.\n\n\n"}
{"id": "427817", "url": "https://cs.wikipedia.org/wiki?curid=427817", "title": "Cyrilice", "text": "Cyrilice\n\nCyrilice (též cyrilika) je písmo původně vytvořené pro zápis staroslověnštiny a posléze používané pro zápis církevní slovanštiny, která na staroslověnštinu navázala. Cyrilici sloužila za vzor řecká abeceda. V češtině se označení „cyrilice“ často užívá jen pro starou formu tohoto písma, sloužící k zápisu staroslověnštiny a církevní slovanštiny, kdežto národní abecedy, které vývojem cyrilice vznikly, se označují jako azbuka. Slovo \"azbuka\" je zkratkou, utvořenou ze začátečních hlásek názvů prvních písmen abecedy: a (az), b (buki); obdobně jsou odvozena i pojmenování jiných písemných soustav, např. „abeceda“, „alfabeta“, „alefbet“, „abugida“ nebo „bopomofo“.\n\nCyrilice se používá pro zápis šesti živých slovanských jazyků: bulharštiny, makedonštiny, srbochorvatštiny (v Srbsku, Černé Hoře a Bosně a Hercegovině), ukrajinštiny, běloruštiny a ruštiny; jakož i mnoha neslovanských jazyků na území bývalého Sovětského svazu (kyrgyzština, tatarština, baškirština, čečenština, čuvaština atd.) a jeho satelitních států (mongolština). Do roku 1860 se cyrilice používala i v Rumunsku, až do roku 1990 také v Moldavsku, kde byla pak nahrazena latinkou. Na latinku také přešly některé další jazyky států vzniklých rozpadem SSSR, např. azerština, turkmenština, uzbečtina a kazaština.\n\nPřestože podle názvu písma se může zdát, že by tvůrcem cyrilice mohl být svatý Cyril (Konstantin), není tomu tak. Cyril vytvořil složitější a starší písmo hlaholici v 60. letech 9. století, zatímco cyrilice vznikla až koncem 9. století v Bulharsku (\"Cyrillus et Methudius inventis Bulgarorum litteris\") jako výraz jasného příklonu k byzantské kulturní sféře, o nějž usilovali zejména řečtí duchovní na slovanských územích. Cyrilice jim byla díky svému původu v řeckém písmu bližší; je navíc jednodušší a praktičtější než hlaholice. Autorství cyrilice se připisuje Metodějovu žáku Klimentovi, důkazy však chybí. V 11. století se těžiště slovanské vzdělanosti přeneslo z Bulharska do Kyjeva, odkud se cyrilice šířila dále.\n\nZásadní reforma církevně-slovanské cyrilice byla provedena v Rusku za Petra Velikého v letech 1708–1711, kdy byla některá písmena upravena a jiná méně používaná písmena vypuštěna. Toto písmo nazývané \"graždanka\" („občanské písmo“) odpovídalo už tvary současnému písmu používanému v Rusku. Protože to však představovalo určité přiblížení k latince (latinizace), bylo zpočátku odmítáno zejména v církevní sféře. Později se však prosadilo i u ostatních pravoslavných Slovanů. Poslední úprava písma v Rusku byla provedena v roce 1918, kdy byla čtyři méně používaná písmena z azbuky vypuštěna.\n\nPůvodní cyrilice kolem roku 900 vypadala takto:\n\nTvary písmen a pořadí abecedy v církevní slovanštině ruské redakce:\n\nNázvy písmen (ke každému písmenu bylo přiřazeno slovo, má se za to, že existovala báseň, kde se tato slova vyskytovala): az - buki - vedi - glagol' - dobro - jest' - živjote - dzelo - zemlja - iže - i - kako - ljudi - myslete - naš - on - pokoj - rcy - slovo - tvjordo - uk - fert - cher - omega - červ' - cy - ša - šta - jer - jery - jer' - jat' - ju - ja - jotované jest' - malý jus - jotovaný malý jus - velký jus - jotovaný velký jus - ksi - psi - fita - ižica.\n\nTvar písmen se během času měnil, některá písmena zanikla úplně, jiná se pro potřeby nových jazyků zavedla. Vzhled a pořadí písmen v abecedě (azbuce) se rovněž liší zdroj od zdroje. Znaky, které se nevyskytují v ruské azbuce, anebo mají jinou výslovnost, jsou doplněné v závorce o informaci o významu (nejdříve český či nejbližší ekvivalent, a pak popis v IPA, je-li ovšem k dispozici).\n\nZde je přehled základní, majuskulní podoby („velká písmena“):\nIžica se vyslovovala V po A a E, jinak I. Jer (tvrdý znak) zřejmě odpovídá dnešní výslovnosti v bulharštině, tj. šlo o podobnou samohlásku jako v anglickém jazyce „a“. Často se psal na konci slov, která by jinak končila souhláskou, např. \"богъ = bůh\".\n\nCo do počtu uživatelů je dnes nejrozšířenější ruská cyrilice, tzv. \"azbuka\", která obsahuje následující znaky:\n\n\nNásledující tabulka minuskulní azbuky (\"malá písmena\") ukazuje rozdíly mezi kolmým a kurzívním písmem ruské azbuky. Některé kurzívní znaky jsou značně odlišné.\n\nV bulharštině se často vyskytují v tištěném textu písmena v tzv. „rukopisném stylu“, ve kterém jsou některá písmena naprosto odlišná i v základním (kolmém) typu písma a který je podobný kurzivě. V tomto stylu se písmeno д píše podobně jako malé „g“ v latince, písmeno т jako malé „m“ v latince, písmeno и jako malé „u“ v latince, písmeno п jako malé „n“ v latince, písmeno г jako zrcadlově otočené „s“ v latince, písmeno к jako malé „k“ v latince a písmeno л se píše podobně jako vzhůru nohama obrácené „v“ tedy podobně jako řecká Λ.\n\nČíslice cyrilice je číselná soustava odvozená od cyrilice, která vznikla v První bulharské říši na konci 10. století. Soustava se používala v První bulharské říši a u jižních a východních Slovanů. Tento systém byl používán v Rusku nejpozději až do počátku 18. století, kdy ho Petr Veliký nahradil v rámci své iniciativy občanské reformy písma arabskými číslicemi. Číslice cyrilice hrály také roli v plánech měnové reformy Petra Velikého, stříbrné kopějky vydané po roce 1696 a strojně ražených mincí vydaných mezi 1700 a 1722 s vepsaným datem pomocí číslic cyrilice. Do roku 1725 byly ruské imperiální mince převedeny na arabské číslice. Číslice cyrilice lze stále nalézt v knihách napsaných v jazyce církevní slovanštiny.\n\n\n\n"}
{"id": "427818", "url": "https://cs.wikipedia.org/wiki?curid=427818", "title": "Svatební šaty", "text": "Svatební šaty\n\nSvatební šaty jsou společenský dámský oděv, speciálně navržený a vyhotovený pro sňatek. Pro výrobu svatebních a společenských šatů vzniklo v posledních padesáti letech celosvětové průmyslové odvětví s mnoha výraznými značkami.\n\nRoku 1840, kdy se anglická královna Viktorie provdala za Alberta ze Saxe, měla na sobě zářivě bílé šaty. Jelikož se i ostatní nevěsty chtěly cítit jako královna, započala tímto tradice, která stanovila základní barvu svatebních šatů. V tomto a minulém století se nosily šaty splývavého, korzetového nebo bohatého střihu, s různými délkami sukní, nebo kostýmy, obvykle v bílé nebo krémové barvě. Stále častěji se objevují svatební šaty výrazných barev či s etnickými prvky. Módní návrháři, které si největší svatební firmy objednávají pro design nových kolekcí, pravidelně představují extravagantní svatební šaty, které odhalují intimní partie nebo se jinak vymykají sériové produkci.\n\nDá se tak nazvat od počátku 20. století. Rozmach svatebního průmyslu přišel v druhé polovině 20. století především v Itálii, Francii a Španělsku a stále trvá. Svatební průmysl se skládá z výrobců, svatebních salonů a specializovaných zprostředkovatelských agentur zařizujících tzv. svatby na klíč.\n\nV Česku je zvykem si svatební šaty pronajímat na 4-5 dní (čtvrtek až pondělí) ve specializovaných svatebních salonech, ve většině zemí jsou pouze k prodeji ve svatebních domech příslušného výrobce nebo dovozce.\nSchéma distribuce svatebních šatů je v zahraničí i u nás shodné, pouze s opačným poměrem prodejů svatebních šatů oproti pronájmům 90% ku 10%:\n\n\n"}
{"id": "427821", "url": "https://cs.wikipedia.org/wiki?curid=427821", "title": "Skauting v Třebíči", "text": "Skauting v Třebíči\n\nSkauti v Třebíči působí od roku 1923. Dnes v Třebíči fungují skauti vodní i pozemní a ke své činnosti využívají několik budov rozmístěných po celém městě, jsou sdruženi ve dvou střediscích. Pozemní skauti fungují pod střediskem s názvem \"Srdíčko\" a vodní pod střediskem s názvem \"Žlutá ponorka\". Obě střediska mají delší historii a spoustu tradičních akcí.\n\nVýznamnost a tradici skautingu v Třebíči potvrzuje pojmenování několika ulic a lávky přes řeku Jihlavu po významných skautech a několik soch významných skautů umístěných ve městě. Roku 2005 se v Třebíči konal také \"XI. valný sněm Junáka\", který byl první větší akcí v nově otevřeném Divadle Pasáž. V současné době se někteří bývalí skauti z Třebíče podílí na chodu města v jeho zastupitelstvu. V roce 2019 se několik skautů ze střediska Srdíčko zúčastnilo světového Jamboree v USA.\n\nPrvní pokusy o založení skautského oddílu byly datovány již do roku 1919, kdy byl Antonín Svojsík požádán o to, aby přijel přednášet o tématu skautingu do Třebíče. Ten nepřijel, ale přesto došlo k založení oddílu organizace YMCA. Poručík Eichler z Brna vedl vycházky s oddílem 40 chlapců a také s nimi vedl tábor v délce čtyřech týdnů. Další rok byl z tohoto oddílu vytvořen oddíl tzv. Setonových skautů (později i Ligy lesní moudrosti – Woodcraft) a v roce 1922 došlo k založení prvního oddílu oldskautů pod Svazem Skautů RČS.\n\nZa datum jeho vzniku lze prakticky označit rok 1923, pod vedením bratra Hobzy (bratr \"Srdíčko\") vznikl v Třebíči 1. chlapecký oddíl, mělo tomu být po výstavě přátel přírody v Masarykově škole a to konkrétně 2. září. Také oddíl získal klubovnu v budově Obchodní akademie v Třebíči. Již v létě roku 1924 uspořádal tento oddíl první letní tábor, který se konal u Vevčic při řece Jevišovce. Tehdy se tábora účastnilo 16 členů z 1. oddílu. Další rok se konal tábor u Pulkova a účastnilo se 20 členů. Téhož roku spolu s Okrašlovacím spolkem oddíl vybudoval stezku na Hrádek. V dalších letech se opět konaly tábory. Roku 1928 vznikla 1. smečka vlčat, prvním vedoucím byl E. Spilka. Téhož roku přišel o klubovnu v obchodní akademii, v roce 1929 získal první oddíl klubovnu v Nových Dvorech. Počet třebíčských oddílů \"Junáka\" se pak rozšířil ještě v roce 1930, kdy vznikl 2. oddíl, roku 1932 pak byla založena 2. smečka vlčat a v roce 1933 vznikl 35. oddíl katolických skautů. V roce 1935 se oddíly účastnily oslav 600 let města Třebíče a pořádaly různé výpravy, výstavy a další. Roku 1938 byl založen první oddíl dívek a další rok jsou všechny skautské organizace sloučeny do organizace Junák a v Třebíči je založeno středisko, které má osm oddílů.\n\nV roce 1940 na začátku července došlo k prvnímu rozpuštění Junáka gestapem a oddíly musely pracovat v ilegalitě. V roce 1945 došlo k obnovení, bylo založeno 9 oddílů chlapců, 4 oddílů skautek, 5 oddílů vlčat a světlušek. Klubovny byly založeny v dřevěných domcích v klášterní zahradě. Po 2. světové válce byla činnost Junáku obnovena, V roce 1948 pak tehdejší Okresní rada Junáka přijala do názvu jméno Jindřicha Svobody, jediného z třebíčských letců RAF, který zahynul v boji. Do roku 1950, kdy byla organizace Junák opět rozpuštěna, třebíčští skauti pracovali pod vedením Bohouše Stuny, Jaroslava Kauta, Rasti Dvořáka a později hlavně Karla Vrány (bratr \"Rajniše\"). V dalších letech se pod strukturou turistického oddílu a pod vedením Josefa Bublana (bratr \"Rikitan\"), během pražského jara byl Junák opět nakrátko obnoven, opětovně zrušen byl v roce 1970. V těchto letech měl vzniknout i oddíl vodních skautů pod vedením Aloise Pučalíka a Rudolfa Hedbávného, formálně byl 1. oddíl vodních skautů založen 24. dubna 1968 a již ke konci tohoto roku měl 19 členů. Později přešli, stejně jako pozemní skauti, na fungování jako turistický oddíl pod pionýrskou organizací. \n\nJako další oddíl vodních skautů byl založen 2. oddíl Modrá dvojka , bylo tomu v roce 1970 pod vedením Mirka Polanského (Polda). Vznikl z jedné z družin 1. oddílu vodních skautů. Další oddíl vodních skautů vznikl k 21. října 1988, tento oddíl fungoval pod 31. pionýrskou skupinou Elitexu Třebíč, v tu dobu se oddíl scházel v klubovně na Hasskově ulici, později přešel pod přístav vodních skautů v Třebíči. Nyní je to 5. oddíl VS v Třebíči se sídlem na Svojsíkově nábřeží.\nOd tohoto roku působil pod Domem dětí, pionýrů a mládeže v Třebíči a vedl jej Jan Štěpnička (bratr \"Roy\"), ten oddíl vedl až do roku 1989, kdy byla organizace Junák opět obnovena a třebíčský první oddíl přešel pod vedení Radka Blažka, začalo se opět jezdit na předválečná tábořiště k řece Rokytné. Po sametové revoluci vznikly i další oddíly, některé z nich již opět přestaly existovat. Dnes v Třebíči působí celkem deset skautských oddílů. Většina z nich vznikla po třetím obnovení organizace Junák roku 1989.\n\nTřebíčské skautské středisko bylo slavnostně obnoveno v roce 1990, vůdcem střediska pozemních skautů se stal R. Novák a vůdcem střediska vodních skautů se stal Alois Pučalík. Během jara byly zorganizovány lesní školy, které zajistily odborné vzdělání skautských činovník, kterých bylo v třebíčském okresu do prázdnin zaregistrováno 246, celkem měly střediska 1306 členů. Uskutečnilo se 11 táborů a v září se změnilo vedení středisek, třebíčské středisko tak začal vést Mirča Brátka. Již 26. a 27. října 1990 se konala první velká akce třebíčského okresu, tzv. \"Třebíčské jamboree\", zúčastnilo se ho 469 skautů. V roce 2011 zvítězily skautky z oddílu Sasanky v krajském kole Svojsíkova závodu.\n\nV rámci otevření nového divadla Pasáž v Třebíči byl jako první velká akce ve dnech 18. až 20. února 2005 prezentován XI. valný sněm Junáka. V několika sálech divadla, ve foyer i v dalších místech v Třebíči se jednalo o budoucnosti skautingu a mimo jiné o tzv. \"Chartě českého skautingu\".\n\nSkautská organizace v Třebíči má pod svojí správou několik budov s klubovnami, z nich jsou nejvýznamnější klubovna pozemních skautů střediska Srdíčko na Švabinského ulici a přístav vodních skautů střediska \"Žlutá ponorka\" na Svojsíkové nábřeží. 1. oddíl vodních skautů měl při svém vzniku v r.1968 klubovnu a loděnici v dřevěné boudě za starou plovárnou na Polance.\n\nDříve se klubovny několika oddílů nacházely i v budově čp. 89 na rohu ulic Hlavova a Smila Osovského (tzv. klubovna u Paulů), další se nacházela i v domě na ulici Cyrilometodějská a na začátku devadesátých let se oddíly 1. chlapeckého a dívčího oddílu měly scházet v klubovně na ulici \"Pod hrádkem\".\n\nNěkteré oddíly vodních skautů se scházejí v domě na ulici Leopolda Pokorného v \"Židech\", některé i v zmíněném přístavu na Svojsíkově nábřeží. Středisku srdíčku patří i budova čp. 1305 na Hálkově ulici a také objekt bývalých sirných lázní v Dobré vodě.\n\nV roce 2019 byla původní klubovna pod Kostelíčkem zbourána, zbyly pouze základy, na kterých bude vybudována klubovna nová. Její cena je 13,5 milionu Kč, stavba by měla být dokončena na podzim roku 2020.\n\nStředisko \"Srdíčko\" sdružuje oddíly skautů a skautek v Třebíči, patří pod něj klubovny v budově na ulici Švabinského. V roce 2009 navštěvovalo středisko celkem 212 skautek a skautů. Vůdcem střediska do roku 2008 byl Pavel Bělka (bratr \"Jezevec\"), od roku 2008 je vůdkyní střediska Klára Pavlasová.\n\nPoslední roky se projevovaly poklesem dětí, v roce 2000 byl počet zaregistrovaných dětí tohoto střediska stále ještě 203 dětí a 91 dospělých členů. Od té doby nastala sestupná tendence členů, v roce 2009 poprvé výrazněji narostla dětská členská základna.\n\nDruhým významnějším střediskem je středisko vodních skautů \"Žlutá ponorka\", jejím sídlem je tzv. přístav vodních skautů na Svojsíkově nábřeží. Nynějším kapitánem přístavu je Ivan Touška.\n\nPoslední roky se projevovaly poklesem dětí, v roce 2000 byl počet zaregistrovaných dětí tohoto střediska stále ještě 93 dětí a 41 dospělých členů. Od té doby nastala sestupná tendence členů, později nastaly výkyvy počtu členů.\n\n\n\nNázev \"Abahoa\" pochází z básně básníka Karla Zapletala Přerovského, kterou podle Jana Urbánka měl napsat pro 3. oddíl skautů.\n\nPojmenování bylo poprvé použito v názvu zpravodaje třebíčských skautů s názvem \"Abahoa\", který vycházel v letech 1969–2007. Název byl v roce 2000 použit i pro nově vzniklé internetové stránky okresní rady Junáka v Třebíči. Okresní rada Junáka v Třebíči byla pojmenována podle třebíčského skauta a pozdějšího pilota RAF Jindřicha Svobody.\n\n\n\n"}
{"id": "427822", "url": "https://cs.wikipedia.org/wiki?curid=427822", "title": "Milan Sobotík", "text": "Milan Sobotík\n\nMilan Sobotík (*21. březen 1940, Zlín) je český spisovatel, redaktor, knihovník a překladatel.\nPo absolvování základní a střední školy vystudoval obor knihovnictví a vědecké informace na Filozofické fakultě Karlovy univerzity. Nejdříve pracoval jako knihovník v okrese Opava, poté ve Výzkumném a vývojovém ústavu Opava. Odtud přešel do střediska VTEI , které bylo v Domě techniky Ostrava. PhDr Sobotík získal Státní zkoušku ze španělštiny a využíval toho jako soudní překladatel. Byl i redaktorem, uveřejnil několik reportáží ze Španělska a psal rozhlasové hry pro mládež. Později se stal odborným asistentem na Filozofické fakultě Slezské univerzity v Opavě. Je ženatý od roku 1961, jeho manželkou je Eliška rozená Vaňková (*1942), mají spolu syna Romana (*1963). Mezi své zájmy uváděl filatelii. Bydlí v Opavě.\n\nK psaní sci-fi příběhů jej přivedlo osobní setkání s Ludvíkem Součkem. Byl členem sci-fi klubu SFK Ostrava a jedním z prvních členů novějšího SFK Hepterida Opava. Zúčastnil se řady Parconů. je autorem řady sci-fi povídek, které byly publikovány od roku 1978 v různých antologiích a časopisech. Mimo to je autorem jednoho sci-fi románu..\n\n"}
{"id": "427824", "url": "https://cs.wikipedia.org/wiki?curid=427824", "title": "Přílepy (zámek)", "text": "Přílepy (zámek)\n\nZámek Přílepy se nachází v obci Přílepy v okrese Kroměříž, ve Zlínském kraji, 18 km východně od Kroměříže.\n\nJedná se o patrovou budovu obdélníkového půdorysu s pseudorenesanční fasádou a s nárožní věží. Kolem zámečku se nachází volně přístupný hodnotný park, ve kterém se roste několik starých a vzácných stromů. Památkově chráněný areál zámku doplňuje kaple Nanebevzetí Panny Marie. \n\nPředchůdcem dnešního zámku byla tvrz, kterou vystavěli v 15. století Strachnovští ze Strachnovic. Na konci 18. století získali tvrz Seilernové a v letech 1852-1885 ji přestavěli. Přestavbou vznikla patrová obdélníková budova s pseudorenesanční fasádou a dvoupatrovou nárožní hranolovou věží. Ve 20. letech 20. století sloužil objekt jako obydlí velkostatkáře.\n\nOd roku 1955 do 1985 zde byla porodnice a gynekologická klinika. V těchto letech se zde narodilo bezmála 21 000 dětí. Gynekologické oddělení zde po roce 1995 také ukončila činnost a od tohoto roku zůstává zámek spolu s přilehlým parkem v rukou obce. \nPo několika letech snahy odprodat objekt, se v letech 2017 stává natrvalo majetkem obce. Několik nadšenců z řad obyvatel se snaží zámek i park zachránit a ponechat jej pro účely obce pro kulturní a společenské využití.\n\nI tak už v roce 2018 jsou vypracovány projekty s možností využití krajské dotace pro obnovu parku, na které se usilovně pracuje.\n\nCelý areál zámku s lesní kaplí Nanebevzetí Panny Marie a zámeckým parkem je prohlášen kulturní památkou dne 18. 1. 1999.\n\n"}
{"id": "427830", "url": "https://cs.wikipedia.org/wiki?curid=427830", "title": "Palice (Českotřebovská vrchovina)", "text": "Palice (Českotřebovská vrchovina)\n\nPalice (613 m n. m.) je vrch v okrese Ústí nad Orlicí v Pardubickém kraji. Leží asi 2,5 km jiho-jihovýchodně od vsi Skuhrov na jejím katastrálním území. Je to nejvyšší vrchol Třebovských stěn.\n\nNázev pravděpodobně pochází od skalních výběžků nacházejících se v Třebovských stěnách, jež mohou z povzdálí připomínat palici.\n\nJe to vrchol příčného denudačního hřbítku z vápnitých až slínitých pískovců středního až svrchního turonu, při hraně výrazné kuesty (s čelem na VSV) západního křídla litické antiklinály ze spongilitických slínovců a prachovců středního až spodního turonu a slepenců, pískovců a jílovců cenomanu. Vrch je zalesněný smrkovými porosty s příměsí buku, bukovými porosty. Samotný vrchol je zarostlý bez výhledu. Výhledy jsou možné z červené značky z okraje kuesty.\n\nNa prudkých východních svazích přilehlé kuesty je vyhlášena přírodní rezervace Třebovské stěny.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Lanšperský hřbet, jehož je to nejvyšší bod.\n"}
{"id": "427831", "url": "https://cs.wikipedia.org/wiki?curid=427831", "title": "4chan", "text": "4chan\n\n4chan je americký imageboard, spuštěný 1. října, 2003, jenž byl původně zaměřený na diskusi kolem manga a anime. Stránka je přiřazována k \"internetovým subkulturám\".\n\nUživatelé na 4chan jsou zodpovědní za popularizaci či vymyšlení nespočetného množství internetových memů typu Lolcats, Rickrolling, Bailey Jay, Chocolate Rain, Pedobear, Mudkipz, IMMA CHARGIN MAH LAZOR či Chuck Norris. Také Zyzz, známý bodybuilder, zde na sebe poprvé upoutal pozornost, díky čemuž se později proslavil po celém světě.\n\nNejvětší popularitu sklízí nechvalně proslulý board /b/, který je známý i jako \"random board\" (libovolné téma), jež je zatíženo minimálními pravidly na publikovaný obsah. Gawker.com jednou prohlásil: \"ze čtení /b/ se vám roztaví mozek\".\n\nUživatelé obvykle své příspěvky a obrázky publikují anonymně pod hlavičkou Anonymous, což vedlo ke vzniku skupiny Anonymous, která přesáhla hranice tohoto boardu a proslula mj. hackerskými a DDoS útoky na podporu Wikileaks a proti firmě Paypal.\n\nV roce 2003 jeden newyorský patnáctiletý student (pod pseudonymem \"moot\"), jenž navštěvoval fórum SomethingAwful, dostal nápad vytvořit internetovou stránku, kde by se dalo diskutovat o japonských komiksech a anime televizních seriálech, jakožto americký protipól japonského imageboardu Futuba Channel (\"2chan\"). Moot zakoupil doménu a hosting pro 4chan kreditní kartou své matky s jejím souhlasem.\n\nI když tento board nemá žádná pravidla, může zde uživatel získat ban (zakázání přístupu na stránku) za publikaci ilegálního materiálu jako například dětská pornografie, \"invaze\" jiných webstránek a rovněž nesmí uživateli být méně než 18 let (z důvodu výskytu explicitního materiálu).\nNick Douglas z Gawker.com shrnuje: \"lidi se [tu] snaží šokovat, zabavit a vyloudit porno zadarmo od druhých\".\n\nDouglas ještě citoval definici /b/ od satirické webové stránky Encyclopedia Dramatica: \"anál [vulgárně] internetu\".\n\nV roku 2019 vznikl Česko-Slovenský imageboard s názvem B-lokal, který je 4chan-em volně inspirovaný.\n\n\n"}
{"id": "427834", "url": "https://cs.wikipedia.org/wiki?curid=427834", "title": "Nokia 6220 Classic", "text": "Nokia 6220 Classic\n\nNokia 6220 Classic je mobilní telefon od Finské společnosti Nokia. Jde o smartphone, který pracuje na platformě Symbian.\n\nNokia 6220 Classic (někdy označovaná jako Nokia 6220c) je smartphone s operačním systémem Symbian. Telefon podporuje sítě GSM i 3G sítě UMTS, včetně nadstavby HSDPA (maximálně 3,6 Mbit/s).\n\nHlavní vlastnosti:\n\n"}
{"id": "427835", "url": "https://cs.wikipedia.org/wiki?curid=427835", "title": "Internazionali BNL d'Italia 2009 – ženy", "text": "Internazionali BNL d'Italia 2009 – ženy\n\nTenisový turnaj na okruhu WTA Internazionali BNL d'Italia 2009 se konal ve dnech 3. - 9. května v Římě, hlavním městě Itálie venku na antukových dvorcích. Odměny činily 2,000,000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nPrvní 4 páry měly v 1. kole volný los. V závorce je kolo, ve kterém hráčky vypadly.\n\n\n"}
{"id": "427837", "url": "https://cs.wikipedia.org/wiki?curid=427837", "title": "Riccardo Muti", "text": "Riccardo Muti\n\nRiccardo Muti (* 28. července 1941 Neapol) je italský dirigent a od roku 2010 hudební ředitel Chicagského symfonického orchestru. Je také šéfdirigentem italského Orchestra Giovanile Luigi Cherubini. V letech 1986–2005 působil jako hudební ředitel milánského operního domu Teatro alla Scala.\n\nNarodil se v Neapoli, kde jeho otec pracoval jako lékař a amatérsky působil v roli pěvce. Matka byla profesionální pěvkyní. Studoval klavír na Konzervatoři San Pietro a Majella pod vedením Vincenza Vitaleho. Následně přešel na milánskou konzervatoř, kde se věnoval oborům skladba a dirigentství pod vedením skladatele Bruna Bettinelliho a dirigenta Antonina Votta. Skladbu studoval také u Nina Roty, kterého považuje za svého mentora. \n\nNa milánské dirigentské soutěži Guida Cantelliho v roce 1967 získal první cenu, když se pro něj jednohlasně vyslovila porota. V následujícím období 1968–1980 pracoval ve funkci šéfdirigenta a hudebního ředitele na každoročním operním festivalu Maggio Musicale Fiorentino.\n\nOd roku 1971 se pravidelně angažuje v dirigování oper a koncertů na Salzburských letních slavnostech, kde získal věhlas za řízenímozartovských oper. Počínaje rokem 1972 pravidelně uvádí vystoupení s londýnským orchestrem Philharmonia. Roku 1974 nahradil v roli šéfdirigenta tohoto tělesa Otto Klemperera.\n\nV roce 1987 byl jmenován šéfdirigentem Filharmonického orchestru ve Scale, se kterým následujícího roku obdržel řád Viotti d'Oro a uskutečnil celoevropské turné. V roce 1991 oznámil rezignaci na post šéfdirigenta Filadelfského orchestru.\n\nPůsobil také jako pravidelný host Berlínských filharmoniků a Vídeňských filharmoniků. V letech 1993, 1997, 2000 a 2004 řídil Vídeňské filharmoniky při příležitosti pravidelného Vídeňského novoročního koncertu.\n\nV období 1980–1992 řídil ve Spojených státech Filadelfský orchestr, se kterým absolvoval řadu mezinárodních turné. V roce 1979 byl jmenován jeho šéfdirigentem.\n\nStal se pravidelným hostujícím dirigentem Newyorské filharmonie. Dne 5. května 2008 byl jmenován příštím hudebním ředitelem Chicagského symfonického orchestru, se smlouvou platnou od sezóny 2010–2011 na dobu pěti let. S tímto tělesem debutoval již v roce 1973 na operním festivalu v Ravenně.\n\nKromě La Scaly řídil operní představení s Filadelfským orchestrem, dále také ve Vídeňské státní opeře, kde se uvedl představením \"Aidy\" v roce 1973, následované operami \"Síla osudu\" (1974), \"Rigoletto\" (1983), \"Così fan tutte\" (1994), \"Don Giovanni\" (1999), \"Figarova svatba\" (2001) a opět Così fan tutte (2008). Dále vystupoval v Londýně a na festivalu v Ravenně, jehož zakladatelkou a ředitelkou je jeho manželka Cristina Mazzavillani.\n\nVýznamnou vazbu má dirigent na Salcburské letní slavnosti, kde debutoval Donizettiho \"Donem Pasqualem\" v roce 1971. V následujících letech se letního festivalu pravidelně účastnil jak v roli dirigenta koncertů s Vídeňskými filharmoniky, tak i ve funkci producenta oper. Od roku 2007 je na festivalu v nové pozici šéfdirigenta. Vede operní produkce Orchestru mládeže Luigiho Cherubiniho. V blízkosti Salcburku vlastní sídlo.\n\nS Filadelfskými filharmoniky ve velké míře produkoval nahrávky. Například dirigoval vůbec první cyklus Beethovenových symfonií nahraný na kompaktní disky, dále pak kritikou vysoce hodnocené nahrávky symfonií Johanna Brahmse, Čajkovského, Prokofjeva či Skrjabina. Rovněž nahrál méně známé kompozice Pucciniho či Busoniho.\n\nJe považován za jednoho z nejlepších světových dirigentů děl Giuseppa Verdiho.\n\nV La Scale uvedl méně známé práce klasicistních a raně romantických autorů jako \"Lodoiska\" od Luigi Cherubiniho a \"Vestálka\" od Gaspara Spontiniho.\n\nJe od roku 1969 ženatý se zakladatelkou a ředitelkou ravennského festivalu Cristinou Mazzavillaniovou. Mají tři děti – dva syny a dceru.\n\n\n"}
{"id": "427838", "url": "https://cs.wikipedia.org/wiki?curid=427838", "title": "RKK Energija", "text": "RKK Energija\n\nRKK Energija je jednou z předních firem kosmického průmyslu Ruska. Oficiální název společnosti je Raketová a kosmická korporace Energija S. P. Koroljova ( ). Sídlo organizace je v Koroljovu nedaleko Moskvy, pobočka na kosmodromu Bajkonur.\n\nVědecko-výzkumný ústav číslo 88 vznikl po válce z dělostřelecké továrny v Podlipkách - Kaliningradu na jižním okraji Moskvy. Roku 1947 zde byl jmenován v jednom z jeho odděleních hlavním konstruktérem Sergej Koroljov. Sem byli přivezeni i němečtí raketoví odborníci. Ke zkouškám raket dostali možnost používat novou střelnici u vesničky Kapustin Jar u nedaleko Stalingradu, kde je dnes stejnojmenný kosmodrom. Poměrně maličká střelnice pro nově vyvíjené rakety R-7 nepostačovala, proto byl od roku 1955 budován v Kazachstánu kosmodrom Bajkonur.\n\nKoroljovovo oddělení v Podlipkách bylo přeměněno v létě roku 1950 na Zkušební konstrukční kancelář No. 1 (OKB 1). Koroljov byl jmenován jeho náčelníkem. Postupně zde vznikla řada samostatných oddělení a továrna. Projekty přehlcené oddělení začalo některé z nich předávat jinam, např. vývojem telekomunikačních družic se zabývalo OKB-586 na Ukrajině. OKB-1 pak vytvářelo své různé pobočky, z nichž se některé osamostatňovaly.\nPracovníci OKB-1 zkonstruovali a postavili první umělou družici Země – Sputnik 1, první sovětské kosmické sondy k Měsíci, Marsu a Venuši, pilotované kosmické lodě a orbitální stanice. V letech 1956–1957 zde byla zkonstruována raketa R-7, pomocí níž byly vyneseny první sovětské umělé družice Země. Od poloviny 60. let organizace vyvíjela těžkou raketu N-1, připravovala let na Měsíc. V roce 1957 zde byl jmenován šéfprojektantem pozdější kosmonaut Konstantin Petrovič Feoktistov, který vytvořil postupně základní koncepce řady kosmických stanic a lodí. Zůstal zde až do roku 1989.\n\nHlavní konstruktér Koroljov však náhle v lednu 1966 zemřel.\n\nPo smrti Koroljova byl OKB-1 přejmenován na Ústřední konstrukční kancelář experimentálního strojírenství (CKBEM) a jeho vedoucím byl jmenován Vasilij Mišin. Závod o prvenství v dosažení Měsíce však Sověti prohráli. Mnohé závady na nosných raketách i lodích způsobily celou sérii neúspěšných letů, výbuchů raket. V květnu 1974 byl projekt letů Sovětů na Měsíc zrušen, Mišin byl odvolán a do čela CKBEM byl jmenován Valentin Gluško. CKBEM byla spojena s OKB-456, spojený podnik byl pojmenován Energija.\n\nOd roku 1960 společnost průběžně rozpracovávala koncepci letu na Mars.V letech 1976–1983 stála společnost Energija v čele prací na raketě Energija.\n\n\nRoku 1946 byl založen Vědecko-výzkumný institut č.88 (NII 88), 3. oddělení jeho Speciální konstrukční kanceláře (Otděl 3 SKB) dostal za úkol zkonstruovat mezikontinentální balistickou raketu.\nV dubnu 1950 proběhla v NII 88 reorganizace, SKB byla rozdělena na OKB-1 pracující na mezikontinentální raketě a OKB-2 pracující na protiletadlových raketách.\nV srpnu 1956 bylo OKB-1 i se závodem č. 88 vyděleno z NII 88. Byl tak vytvořen samostatný konstrukčně-výrobní celek, přímý předchůdce dnešní RKK Energija.\nRoku 1959 byly založeny pobočky v Kujbyševu (Filiálka č. 3) a Krasnojarsku (Filiálka č. 2, od 1961 OKB-10).\nRoku 1966 bylo OKB-1 přejmenováno na Ústřední konstrukční kancelář experimentálního strojírenství (CKBEM), proběhla i vnitřní reorganizace a přejmenovávání - Závod č. 88 na Závod experimentálního strojírenství, Filiálka č. 3 na Kujbyševská filiálka). O rok později se krasnojarská OKB-10 osamostatnila jako KB Prikladnoj mechaniky.\nRoku 1974 se Kujbyševská filiálka osamostatnila jako CKSB Progress. Současně byly spojeny CKBEM a Energomaš pod vedením Valentina Gluška, nově vzniklý celek byl nazván Vědeckovýrobní sdružení Eněrgija (NPO Energija).\nV letech 1981–1988 ke společnosti náleželo KB Saljut., koncem 80. let byla k Energiji připojena i pobočka v Doněcku (OKB Luč).\nDalší změny a reorganizace proběhly v letech 1990–1991.\nSoučasný název a strukturu získala Eněrgija roku 1994.\nZáhy po zahájení kosmických letů začalo vedení společnosti prosazovat účast civilních kosmonautů (rozuměj svých zaměstnanců) v kosmických letech. Po překonání odporu ministerstva obrany byl v květnu roku 1968 oficiálně (v květnu 1966 fakticky) ve společnosti založen vlastní oddíl kosmonautů. Oddíl kosmonautů CKBEM/NPO Energija/RKK Energija se stal druhým nejvýznamnějším oddílem v Sovětském svazu, resp. Rusku. Kosmonauti Energije se, s výjimkou vojenského programu Almaz, zapojili do všech sovětských a ruských programů pilotovaných kosmických letů. Roku 2011 byl oddíl včleněn do oddílu Střediska přípravy kosmonautů Roskosmosu v Hvězdném městečku.\n\nProstřednictvím Roskosmosu se RKK Energija podílí na zabezpečení stanice ISS materiálními prostředky. Doprava na ISS je zajišťována pilotovanými kosmickými loděmi Sojuz a od Sojuzů odvozenými nákladními loděmi Progress, po ukončení letů raketoplánů roku 2010 budou několik dalších let lodě RKK Energija jedinými pilotovanými dopravními prostředky pro ISS. Členové oddílu kosmonautů Energije obsazovali polovinu ruských míst v posádkách ISS. Společnost vyrábí spojovací družice řady Jamal. Podílí se výrobě evropské kosmické nákladní lodi ATV, účastní se programu Sea Launch. Vyrábí urychlovací bloky DM-SL pro rakety Proton a Zenit.\n\nObrat společnosti roku 2006 byl 8,7 miliard rublů (roku 2005 — 6,3 miliard rublů), zisk — 509 miliónů rublů (159 miliónů rublů).\n\nHlavními vlastníky akcií společnosti jsou Rosimuščestvo (38,22 %, ruská federální agentura spravující státní majetek), společnost Liděr (7 %) a Investiční společnost Rozvoj (17,25 %), jejímž stoprocentním vlastníkem je Energija.\n"}
{"id": "427853", "url": "https://cs.wikipedia.org/wiki?curid=427853", "title": "Lovětín (Batelov)", "text": "Lovětín (Batelov)\n\nLovětín (německy: \"Lowietin\") je místní částí městyse Batelov, v okrese Jihlava, v kraji Vysočina. Poprvé je Lovětín v historických záznamech zmiňován roku 1360. Nedaleko Lovětína je dětský tábor patřící pod pionýrskou skupinu Kamarád se sídlem v Jihlavě.\n\nNázev se vyvíjel od varianty Lowotin (1371), Lowyetyn (1386), Lowyetyn (1412), Lowietin (1678), Lowitin (1718), Lowietin (1720, 1751), Lowietin a Lowětjn (1846) až k podobě Lowietin a Lovětín v roce 1872. Název byl vytvořen přivlastňovací příponou -ín k osobnímu jménu Loveta, Lovata či Lověta.\n\nPrvní písemná zmínka o obci pochází z roku 1227. 1. července 1989 se stal místní částí Batelova. Ve vsi byla provozována hospoda do února 2013. Do roku 1997 se zde pořádaly tzv. Lovětínské lávky. Na tuto tradici v roce 2007 navázala pořádáním Růženské lávky TJ Růžená právě v obci Růžená.\n\nLovětín leží v mělkém údolí v okrese Jihlava v Kraji Vysočina. Nachází se 2,5 km severozápadně od Růžené, 1,5 km severovýchodně od Rácova a 3 km jihovýchodně od Batelova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 610 metrů. Nejvyšší bod, Havlův kopec (679 m n. m.), se nachází severozápadně od Lovětína. Na jižním okraji katastru stojí Jůzlův kopec (630 m n. m.), severně od Lovětína pak Zudův vrch (647 m n. m.). Jihovýchodně od vsi protéká Lovětínský potok, vsí teče bezejmenný potok, který se do něj východně od Lovětína vlévá. Na něm se západně od vsi rozkládá Vysoký rybník, na Lovětínském potoce leží jižně od vsi Klubalův rybník a východně Dolní lovětínský rybník, do nějž vtéká potok z nedalekého rybníčku Maruška, který se nachází poblíž budovy č.p. 55. Na jihozápadním svahu Havlova kopce 700 m severozápadně od Lovětína roste památný 28metrový buk lesní, jehož stáří bylo v roce 2009 odhadováno na 200 let.\n\nPodle sčítání 1930 zde žilo v 49 domech 255 obyvatel. 254 obyvatel se hlásilo k československé národnosti. Žilo zde 254 římských katolíků.\n\nUbytování poskytuje Agrofarma Hana Čermáková. Obcí prochází silnice III. třídy č. 13422 do Rácova. Dopravní obslužnost zajišťuje dopravce ICOM transport. Autobusy jezdí ve směrech Jihlava, Počátky a Batelov. Obcí prochází cyklistické trasy č. 5092 do Rácova a Greenway ŘV z Batelova do Růžené.\n\nDěti dojíždějí do základní školy v Batelově. Sbor dobrovolných hasičů Lovětín byl založen roku 1923. Od roku 1998 hostí Lovětín štafetový závod na horských kolech Okolo Zudova vrchu.\n\nLovětín disponuje tenisovým kurtem a travnatým hřištěm pro malou kopanou.\n\nSbor byl založen roku 1923. V tomto roce byla také zasazena lípa na návsi v Lovětíně. Od roku 2010 sbor opět aktivně jezdí na lokální hasičské soutěže, nejdříve s mužským, později i ženským a dětským týmem. V roce 2013 k příležitosti 90. výročí založení sboru pořádali lovětínští hasiči okrskovou soutěž a o rok později první a prozatím poslední pohárovou soutěž Lovětínské Tále. Od roku 2012 každoročně hostí Lovětín jednu ze série Okrskové soutěže mladých hasičů. Jednotka je v kategorii JPO 5.\n\n\n\nSbor každoročně pořádá množství kulturních i sportovních akcí v obci. Na začátku roku spolupořádá tříkrálovou sbírku. Jednou za dva roky pořádá SDH Lovětín tradiční masopust. Střídají se tak s hasiči z Rácova, přičemž hostování masopustu připadá na Lovětín každý sudý rok. Tento průvod pak prochází oběma vesnicemi. 30. dubna pořádá pálení čarodějnic, začátkem června den dětí, v půlce letních prázdnin od roku 2010 také rybářské závody konající se u Klubalova rybníku směrem na Růženou. Na konci letních prázdnin tzv. Zakončení prázdnin, tradiční pouťovou zábavu vždy 2. sobotu v září, na začátku prosince rozsvícení vánočního stromu a na konci prosince silvestrovský pochod na hrad Roštejn často zakončený oslavou příchodu nového roku.\n\nHasičská zbrojnice se nachází na návsi v Lovětíně v budově s č.p. 31. Sbor vlastní vozidlo Avia A-21 Furgon.\n\n\nU polní cesty z Lovětína na Havlův kopec vzniká v mrazivých zimách každoročně ledový stalagmit, tzv. Lovětínský krápník. Objekt vytváří voda stříkající z trysky na trubce z místního vodního zdroje. Objekt dosahuje každoročně podle klimatických podmínek jiných rozměrů a tvarů. V rámci oslav 100. výroční vzniku Československé republiky a 25. výročí vzniku samostatné České republiky byl 25. 8. 2018 občany Lovětína vysazen strom republiky. Lovětínem vede trasa cyklistického závodu Přes tři vrchy Vysočiny.\n\n"}
{"id": "427855", "url": "https://cs.wikipedia.org/wiki?curid=427855", "title": "Lubomír Linhart", "text": "Lubomír Linhart\n\nLubomír Linhart (28. června 1906, Praha – 10. června 1980, Praha) byl český publicista, kritik, nakladatelský redaktor, teoretik fotografie, filmový historik, překladatel z ruštiny.\n\nVe třicátých letech byl mluvčím a teoretikem Film-foto skupiny Levé fronty.\n\nPublicisticky začal být činný od 20. let, záhy se zaměřuje na filmovou kritiku, od roku 1927 v Klubu za nový film. V letech 1924–1934 studoval na ČVUT v Praze (titul Ing.). Po konci války se stal i organizátorem. V letech 1946–1948 působil jako první ústřední ředitel znárodněné československé kinematografie. Po únoru 1948 nastupuje dráhu diplomata, byl velvyslancem v Rumunsku a v Německé demokratické republice (1953–1956). Po návratu do Československa jmenován profesorem FAMU a vedoucím tamní katedry filmové a televizní vědy, v roce 1969 přešel do nově zřízeného filmového oddělení při katedře teatrologie na FF UK.\n\n\n\n\n"}
{"id": "427861", "url": "https://cs.wikipedia.org/wiki?curid=427861", "title": "Alexejev", "text": "Alexejev\n\nPříjmení Alexejev nosí více různých osobností:\n\n\n"}
{"id": "427863", "url": "https://cs.wikipedia.org/wiki?curid=427863", "title": "Jailbait", "text": "Jailbait\n\n"}
{"id": "427865", "url": "https://cs.wikipedia.org/wiki?curid=427865", "title": "Rønne", "text": "Rønne\n\nRønne je město na dánském ostrově Bornholm v Baltském moři. S 14 043 (2006) obyvateli je největším městem na ostrově.\n\nBylo založeno v roce 1327 jako obchodní místo. Je hlavním přístavním městem na ostrově. Hlavními oblastmi ekonomiky jsou průmysl, rybolov a turistika.\n\n"}
{"id": "427876", "url": "https://cs.wikipedia.org/wiki?curid=427876", "title": "Kráčející skála (film, 2004)", "text": "Kráčející skála (film, 2004)\n\nKráčející skála (v originále Walking Tall) je americký akční filmový remake z roku 2004. Jedná se o remake stejnojmenného filmu z roku 1973. Hvězdou filmu je wrestler Dwayne Johnson a Johnny Knoxville. Podobně jako původní film je založen na opravdovém životě šerifa Buforda Pussera, jehož jméno bylo ve filmu změněno na Chris Vaughn. Umístění bylo taktéž změněno z McNairy County, Tennessee na Kitsap County, Washington, USA.\n\n\n"}
{"id": "427880", "url": "https://cs.wikipedia.org/wiki?curid=427880", "title": "Ropné pole", "text": "Ropné pole\n\nRopné pole je oblast s větším výskytem ropných věží extrahujících ropu z jejího podloží. Vzhledem k tomu, že se ropná naleziště většinou rozprostírají na velké vzdálenosti, někdy až stovky kilometrů, plná exploitace ropy z tohoto pole má za následek mnoho ropných věží, rozesetých po této oblasti. Navíc zde mohou být průzkumné vrtné věže zkoumající rozsah pole, potrubí transportující těženou ropu dále ke zpracování a podpůrná zařízení určená k těžbě.\n\nProtože ropné pole se může nalézat daleko od civilizace, může být založení produkce logistický oříšek. Například dělníci a inženýři na místě naleziště mohou pracovat měsíce a někdy i několik let, a tedy budou vyžadovat zázemí, které zase bude vyžadovat elektřinu, vodu. Potrubí u nalezišť nacházejících se v chladných územích, je potřeba zahřívat před zamrznutím; nadbytečný zemní plyn (u kombinovaných nalezišť ropy i zemního plynu), pro který by nebylo ekonomicky schůdné využití, se spaluje na místě, a k tomu opět potřebuje plynové potrubí a pec; a tak dále. Typické (konvenční) ropné pole sestává z mnoha věží, potrubí a dodatečných zařízení - nejcharakterističtější pro nějž jsou vrtné plošiny a čerpadla (v angličtině známé jako \"\"nodding donkeys\"\" - „kývající oslíci“ pro svůj neustálý kývavý pohyb, který při práci vykonávají). Mnoho společností (jako např. BJ Services, Baker Hughes, Schlumberger Ltd. a jako jedny z největších Bechtel a Halliburton) se specializují pro dodatečnou infrastrukturu a vybavení pro stavbu ropných polí.\n\nNa Zemi je v různých oblastech těžby rozeseto více než 40 000 polí, a to jak na souši tak na pod mořským dnem, nicméně, celých 94 % známých ropných nalezišť je situováno v 1500 největších polích, z čehož největší z nich představuje podíl celých 6,25 % světové produkce. Zhruba 2/3 všech ropných rezerv se nachází v regionu Blízkého východu, a to zejména v oblasti Perského zálivu.\n\nNejvětší konvenční ropné pole na světě je Ghawar v Saúdské Arábii, 30 kilometrů široké a 270 dlouhé, s rezervami kolem 80 mld barelů, druhé největší leží v Kuvajtu a jmenuje se Burgan. Ostatní mají většinou mnohem menší rezervy.\n\nV moderní historii byla ropná pole s většími potvrzenými ropnými rezervami faktorem v mnoha geopolických konfliktech.\n\nŽivotní cyklus ropného pole (ale i oblasti více polí) co do produkce podle tzv. Hubbertovy teorie přibližně opisuje Hubbertovu křivku, velmi podobnou logistické nebo pravděpodobnostní křivce, ve které nejdříve produkce ropy klesá (s rostoucím a vzápětí klesajícím tempem růstu), projde vrchol produkce a absolvuje (zrychlený, vzápětí zpomalený) pád.\n\nPrůměrné systémově dynamické zpoždění mezi objevem pole a vybudováním těžící infrastruktury a ustálením produkce je 5 i více let. V druhé polovině životního cyklu těžby mohou těžaři přistoupit k některým z metod pro posílení produkce, např. podniknutí podpůrných vrtů, do kterých injektují vzduch nebo např. mořskou vodu, čímž zvýší tlak na zbývající ropu; nebo jiné techniky.\n\nV okamžiku, kdy těžební společnost opouští ropné pole a prohlašuje ho za vytěžené, se v něm nachází přibližně 66 % ropy. Tato ropa ale již tak nepřístupná, zředěná, nasáklá do okolních břidlic, … že její další dobývání by nebylo ekonomicky, energeticky, … jinak výhodné (tj. ERoEI těžby a dopravení k odbytišti by byl příliš blízký nebo nižší jedničce).\n\n"}
{"id": "427881", "url": "https://cs.wikipedia.org/wiki?curid=427881", "title": "Mistrovství Evropy v judu 2009", "text": "Mistrovství Evropy v judu 2009\n\nMistrovství Evropy se konalo ve Sport Palace v Tbilisi, Gruzie, ve dnech 24.-26. dubna 2009.\n\n\n"}
{"id": "427882", "url": "https://cs.wikipedia.org/wiki?curid=427882", "title": "Buford Pusser", "text": "Buford Pusser\n\nBuford Hayse Pusser (12. prosince 1937 – 21. srpna 1974) byl šerif z McNairy County, Tennessee (ve West Tennessee), v letech 1964–1970. Pusser je známý svou soukromou válkou proti ilegální výrobě alkoholu, gamblingu a dalším neřestem na hranici Mississippi a Tennessee. Jeho příběh je přímou inspirací pro několik knih, filmů, dvou filmových remake (např. \"Kráčející skála\") a přinejmenším jeden televizní seriál. V domě, kde bydlel před svou smrtí v roce 1974, bylo zřízeno Muzeum Buforda Pussera. Každý květen se v rodném Adamsville v Tennessee koná Buford Pusser Festival.\n\nNarodil se 12. prosince 1937 ve městě Finger, McNairy County, Tennessee. Jeho otec, Carl Pusser, byl šéfem policie v Adamsville, Tennessee a jeho matka byla Helen Pusser. Buford byl středoškolská fotbalová hvězda a také hráčem basketbalu. Byl to vysoký muž. Měřil 6 stop a 6 palců (1.98 m).\n\nVe věku 18 let se připojil k námořní pěchotě. Byl ale propuštěn, protože se u něj v průběhu výcviku objevilo astma. Navzdory tomu se z něj stal skvělý střelec již v průběhu základního výcviku. Poté se v roce 1957 odstěhoval do Chicaga a pracoval v Union Bag Co. v Chicagu také potkal svou budoucí ženu, Pauline. Svatba se konala 5. prosince 1959. V roce 1962 se Pusser vrátil se svou ženou do svého rodného města Adamsville. Sloužil v Adamsville jako šéf policie a konstábl od roku 1962 do 1964. V roce 1964 kandidoval na post šerifa v McNairy County, Tennessee a vyhrál. Tím se ve svých 25 letech stal nejmladším šerifem v státě Tennessee v historii. Jeho předchůdce, James Dickey, zemřel při autonehodě asi dva týdny před volbami v roce 1964. Jako šerif se zaměřil na kriminální živly v podobě Dixie Mafie a State Line Mob.\n\nJack Hathcock byl vysoce ceněným členem State Line Mob. Provozoval restauraci, motel a tančírnu \"The Shamrock\" poblíž Corinth, Mississippi. Restaurace byla otevřena v roce 1950 a poskytovala služby jako gambling a prostituce. The Shamrock byla známá svým násilným postojem a agresivitou proti zákazníkům, kteří si stěžovali na její křivé hry. Restaurace byla také kontaktním místem organizovaného zločinu, zejména pak pašeráctví. Veřejné záznamy ukazují, že Jack Hathcock byl zabit svou vlastní ženou, Louise, ačkoliv se tradovalo, že pravý vrah byl Carl Douglas \"Towhead\" White. White byl nechvalně známý vůdce State Line Mob. Louise u soudu tvrdila, že k vraždě došlo v sebeobraně a porota ji uvěřila. Nakonec se stala Whitovou manželkou.\n\nPusser přežil několik pokusů o atentát. 1. února 1966 se Louise Hathcocková pokusila zabít Pussera v průběhu vyšetřování loupeže v Shamrocku. Hathcocková vystřelila na Pussera ze skryté pistole kalibru .38. Pusser opětoval palbu a zabil Hathcockovou. 2. února 1967 byl Pusser postřelen třemi ranami blíže neidentifikovaným střelcem.\n\nJeho \"válka\" proti State Line Mob vygradovala a stala se osobní záležitostí. 12. srpna 1967 byl na něho spáchán další atentát, při kterém zahynula jeho žena Pauline, Pusser sám byl těžce zraněn. Označil Kirkseyho McCorda Nixe Jr. jako vůdce vrahů, ale Nix nebyl nikdy obviněn; byl zastřelen 4. dubna 1969 při pouliční přestřelce.\n\nPusser zastřelil Charlese Russella Hamiltona při zásahu 25. prosince 1968, kdy si jeho domácí stěžoval, že mu Hamilton vyhrožoval zbraní.\n\nPusser nemohl kandidovat na šerifa v roce 1970 kvůli tehdejším omezením. Jeho znovuzvolení v roce 1972 se také nepovedlo. Byl znovu zvolen jako konstábl v Adamsville majoritní většinou voličů. Jako konstábl sloužil další dva roky\n\nZemřel 21. srpna 1974, po návratu od Bing Crosby Productions, Memphis. Dříve toho dne zde podepsal smlouvu na práva k pokračování autobigrafického filmu \"Walking Tall\". Zemřel na zranění (nejspíše na zlomený vaz) utržená při autonehodě ve které jeho speciálně upravená Corvetta narazila na silniční násyp a on byl vymrštěn ven z vozidla. Corvetta poté začala hořet. Traduje se že někdo manipuloval s mechanizmem řízení což způsobilo neovladatelnost vozidla. Jiní věří že spojovací tyč řízení byla přeřezána. Vyšetřující policista a pozdější šerif v McNairy County Paul Ervin uvedl, že Corvetta byla natolik zničená požárem, že nebylo možné říci ani zda praskla pneumatika. Uvedl také, že automobil stále hořel když dorazil na místo nehody.\n\n"}
{"id": "427884", "url": "https://cs.wikipedia.org/wiki?curid=427884", "title": "Gamblerství", "text": "Gamblerství\n\nGamblerství neboli gambling či patologické hráčství je chorobná závislost na hraní hazardních her. Gamblerství je považováno za patologickou psychickou závislost na lákavé představě rychlého zisku peněz nebo jiné hmotné výhry. Pravidla her jsou přitom nastavena z dlouhodobého hlediska pro hráče nevýhodně. Mnozí hráči získávají závislost na hře, rostoucí finanční problémy se snaží vyřešit další účastí ve hře a vytvářejí tak bludný kruh. Závislé osoby (tzv. gambleři) dokážou prohrát ohromné částky, což má často za následek zásadní narušení mezilidských vztahů a existenční potíže nejen samotných hráčů, ale často i jejich blízkých. Gamblerství bývá spojeno s jinými druhy závislostí, například na drogách. Český zákon nedovoluje hru hazardních her osobám mladším osmnácti let a do heren s automaty jim pak úplně zakazuje vstup.\n\nPříznaků gamblerství je celá řada a nelze jednoduše paušalizovat, kdo gambler je, a kdo ještě není. Gambleři mohou být i lidé, kteří splňují jen několik málo z těchto příznaků:\n\n\nPříznaků je ovšem více a mohou se lišit dle individuálních předpokladů hráče.\n\nPsychiatr Dr. Robert L. Custer je průkopníkem moderní léčby patologického a problémového hráčství a navrhl model zahrnující tři fáze kompulzivního hráčství a tři fáze léčby. Tyto fáze byly popsány už dávno, přesto, že svět hazardu prošel změnou, fáze zůstávají ve svém principu stejné. Uvedené fáze jsou tyto: výherní fáze, fáze proher a fáze zoufalství. Všechny tři fáze jsou blíže popsané v článku níže. \n\nPokud člověk projde všemi fázemi, ocitá se na dně, je v beznaději, obvykle si lidé v těchto fázích potýkají s alkoholizmoom, požíváním Drohal a někdy trestnou činností. Běžné jsou i sebevražedné myšlenky. \n\nGambleři si zpravidla projdou třemi fázemi, přičemž každá další fáze je nebezpečnější než fáze předchozí:\n\n\nStáty po celém světě se snaží regulovat hazardní odvětví a s ním i vznik gamblerství. Hazardní hry je ovšem dnes možné provozovat v internetových hernách, které jsou zakládány v daňových rájích nebo zemích s velmi liberální legislativou jako jsou Kajmanské ostrovy nebo Gibraltar. V důsledku toho dochází ke zdaňování zisků z internetového hraní často mimo země hráčů. Státy se brání hraní na internetu různými metodami včetně zablokování transakcí na účty jistých společností (USA) nebo zablokování konkrétních stránek (Turecko). Ukazuje se však, že tato regulační opatření se často míjí účinkem. Proto jiné státy (Velká Británie) jsou k internetovému hraní liberálnější.\n\nV České republice 1. ledna 2017 vešel v platnost Zákon o hazardních hrách, který mimo jiné stanovuje podmínky získání licence pro legální provoz heren a kasin. Licenci uděluje Ministerstvo financí České republiky jak pro jednotlivé herny nebo kasina, tak pro jednotlivé hry, které se smějí provozovat. Herny nesplňující podmínky jsou uzavírány, v případě internetových heren je podle zákona možné blokovat jejich internetové stránky pro obyvatele ČR. Mnohé provozovny stále hazardní hry a zejména výherní automaty nelegálně provozují a vydávají je za takzvané \"kvízomaty\".\n\nPřes právní normu roste především díky internetovým hernám počet hráčů hazardních her v ČR. Problémem zůstává, že v případě, že spadnou do závislosti, zůstávají izolovaní a o jejich problémech nemusí dlouho nikdo vědět. V případě problémů se závislostí na hře se lze obrátit například na Psychiatrickou léčebnu Bohnice, kde lze obdržet také kontakty na svépomocné skupiny anonymních hráčů. Ne vždycky se však na jejich závislost přijde. A proto, když se neléčí, přijdou o peníze, a v nějakých případech se dokonce zadluží a mají velké problémy. Často je nedokáží vyřešit, čímž zaviní svůj konec, skončí na ulici jako bezdomovci.\n\nPřekonat problém s patologickým hráčstvím je náročné, ale přesto možné. V první řadě existují kroky, které může jedinec podniknout sám. V první řadě je nutné si přiznat, že jedinec má problém, obvykle je to ten nejtěžší krok, který člověk udělá. Potom postupuje Kritická fáze, kde si člověk uvědomí ústup financí, co udělal a kam se dostal. Začíná přemýšlet s čistou hlavou a odolává nutkání hrát. Snaží se budovat svůj život bez hazardu. Snaží se napravit vztahy, nabýt finance, vyplatit dluhy a také současné výdaje. Existuje tzv. Transteoretický model, který vznikl koncem 70. let na základě zkušenosti kuřáků bojujících s vlastní závislostí. Říká o tom, že lidé dělají průběžné změny ve svém běžném chování cyklicky. Model představuje 6 fází.\n\n\nRelapsy se mohou vyskytovat v každé fázi a překážet lidem v dosahování cílů. Je třeba vydržet, významným krokem je poprosit o podporu rodinu a přátele. Pokud je to nutné, neváhejte vyhledat pomoc odborníků.\n\nHazard se může zdát jako neškodná zábava, ale velmi rychle může projít do něčeho, co je těžko ovládat. Existuje několik způsobů diagnózy patologického hráčství, díky kterým je možné rozpoznat jako seriózní problém je.\n\n\"Gamblers anonymous\" je jedna z organizací, které se věnují problematice patologického hráčství a jejich hlavním cílem je pomáhat lidem organizováním podpůrných skupin po celém světě. Aby hráč zjistil zda je patologickým používá organizace dotazník s 20 otázkami, na které dotyčný odpovídá ano / ne.\n\nOtázky z dotazníku:\n\n\nPodle \"Gamblers Anonymous\" je patologický hráč ten, kdo odpoví na 7 a více otázek ano.\n\nDotazník je k dispozici v elektronické podobě na stránce \"Gamblers Anonymous.\"\n\nNejčastěji používaná metoda určení zda se jedná o seriózní diagnózu je metoda DSM-5. Ta je popsaná ve vydání Diagnostického a statistického manuálu mentálních poruch (Diagnostic and Statistical Manual of Mental Disorders :DSM-5).\n\nBody, které obsahuje (4 a více) ukazují k patologickému hráčství.\n\n\nStupně závažnosti: lehký stupeň splňuje 4 až 5 kritérií, mírný stupeň 6 až 7 kritérií a těžký/závažný stupeň 8 až 9 kritérií.\n\nPoznámka: Diagnóza na základě kritérií DSM-5 je mnohem komplikovanější a obsahuje daleko více specifikací ve srovnání se souborem 20 otázek sestaveným organizací Gamblers Anonymous. Je to dáno tím, že metodika DSM-5 je určena pro odborníky v oblasti zdravotnictví. Tato kritéria poskytují obrázek o celkovém stavu, ale rozhodně je nepoužívejte k autodiagnostice.\n\nNěkteré země zavedly v rámci svých právních předpisů o hazardních hrách možnosti zodpovědného hraní pro celou zemi. Nejčastěji zahrnují celostátní rejstříky osob, které by z různých důvodů neměly hrát hazardní hry, ale konkrétní podmínky se v jednotlivých regionech mohou lišit.\n\n1. Gamstop (Anglie) - Hráči se mohou vyloučit ze všech kasin, kterou drží licenci vydanou komisí pro hazardní hry Spojeného království, přesto, že se zapojí, stále budou přijímat marketingovou komunikaci, pokud si ji sami nevypnou.\n\n2. Spelpaus (Švédsko) Funguje podobně jako Gamstop, ale poskytuje ještě silnější ochranu. Zabraňuje hraní nejen v online kasinech, ale iv kamenných.\n\n3. Systém sebavylúčenia maltského úřadu pro hazardní hry.\n\n"}
{"id": "427885", "url": "https://cs.wikipedia.org/wiki?curid=427885", "title": "Mistrovství světa v ledním hokeji žen 2004", "text": "Mistrovství světa v ledním hokeji žen 2004\n\nMistrovství světa v ledním hokeji žen 2004 se konalo od 30. dubna do 6. března 2004 v kanadských městech Halifax a Dartmouth. Mistrem světa se stal výběr hokejistek z Kanady.\n\nDevět účastníků turnaje bylo rozděleno na tři trojčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do skupin D a E, kdežto zbylé týmy hrály o udržení ve skupině F. Z důvodu navýšení týmů v ročníku 2003 ze skupiny F sestupují do I. divize 2 týmy.\n\nPrvní divize se konala od 14. do 20. března 2004 ve lotyšském Ventspils. Z důvodu snižování soutěžních týmů v elitní skupině o dva, sestupují z první divize poslední dva týmy do druhé divize.\n\nDruhá divize se konala od 14. do 20. března 2004 ve italském Sterzingu. Z důvodu snižování soutěžních týmů v elitní skupině o dva, sestupují z druhé divize poslední dva týmy do třetí divize.\n\nTřetí divize se konala od 21. do 28. března 2004 ve slovinském Mariboru.\n"}
{"id": "427900", "url": "https://cs.wikipedia.org/wiki?curid=427900", "title": "Hostyn", "text": "Hostyn\n\nHostyn je nezařazené území ve Fayette County v Texasu. Byla založena někdy na počátku 19. století německými přistěhovalci a původně pojmenována Bluff. V roce 1856 se její obyvatelstvo rozrostlo o skupinu českých rodin, další Češi přicházeli po Americké občanské válce. V roce 1925 byla komunita oficiálně přejmenována na Hostyn, na počest významného moravského poutního místa, Hostýna.\n\n"}
{"id": "427903", "url": "https://cs.wikipedia.org/wiki?curid=427903", "title": "Dalibor C. Vačkář", "text": "Dalibor C. Vačkář\n\nDalibor C. Vačkář (celým jménem Dalibor Cyril Vačkář, pseudonymy: Pip Faltys, Petr Filip, Tomáš Martin Karel Raymond, Dalibor C. Faltis) (19. září 1906, Korčula – 21. října 1984, Praha) československý hudební skladatel.\n\nByl synem houslisty, trumpetisty, hudebního skladatele a spisovatele Václava Vačkáře. Matka pocházela z herecké rodiny. Studoval na gymnáziu v Praze na Vinohradech. Po maturitě vstoupil na Pražskou konzervatoř, kde v letech 1923–1929 studoval hru na housle u G. Reissiga a skladbu u Otakara Šína. Dále pokračoval ve studiu mistrovskou školu, ve hře na housle u Karla Hoffmanna a ve skladbě u Josefa Suka. V dirigování byl žákem Otakara Ostrčila.\n\nZpočátku neměl stálé zaměstnání. Věnoval se koncertní činnost a krátce dirigoval orchestr Tylova divadla v Nuslích. Působil v Orchestru Jaroslava Ježka v Osvobozeném divadle. V letech 1934–1945 byl houslistou Symfonického orchestru Československého rozhlasu. Po osvobození se v roce 1945 stal filmovým dramaturgem a scenáristou. Po roce 1947 se věnoval dráze svobodného umělce: hudebního skladatele a spisovatele. Kromě mnoha hudebních děl napsal několik básnických sbírek a divadelních her. Jeho hry se hrály s úspěchem i na scéně Národního divadla. Společně s E. F. Burianem zdramatizoval \"Strašidlo cantervillské\" Oscara Wilda.\n\nPro svou různorodou činnost používal řadu pseudonymů. Pro zábavnou a taneční hudbu užíval jmen Pip Faltys, Petr Filip nebo Tomáš Martin. Publikace, scénáře, divadelní hry a pod. psal pod jménem Dalibor C. Faltis, které převzal po své matce.\n\nZa svou činnost byl v roce 1966 vyznamenán titulem zasloužilý umělec. \n\nZemřel v Praze 21. října 1984 a je pochován na Vinohradském hřbitově.\n\n\n\n\n\nNevyhnul se ani komponování dobových masových a pionýrských písní a pochodů.\n\n\n\n\n"}
{"id": "427907", "url": "https://cs.wikipedia.org/wiki?curid=427907", "title": "Neisseria meningitidis", "text": "Neisseria meningitidis\n\nNeisseria meningitidis (též meningococcus, meningokok) je gramnegativní diplokokální bakterie, původce jednoho typu meningitidy. Infikuje jen člověka, neexistují žádné jiné přirozené rezervoáry. Meningitida tohoto typu je také jedinou, která vyvolává epidemie.\n\nNeisseria meningitidis může obývat u některých lidí nosohltan a nevyvolávat žádné příznaky onemocnění. Nosiči jsou proti ní imunní, ale onemocnění se může přenést na jiné osoby. Po infikování je klinický obraz pestrý, od nasofaryngitidy, bronchitidy, pneumonie až po nejzávažnější meningitidu a sepsi. Přenáší se kapénkově.\n\nV roce 1993 došlo v ČR k epidemiologickému zhoršení situace (dříve jen ojedinělý nález). Objevil se hypervirulentní kmen skupiny C.\n\"Neisseria maningitidis\" rozlišujeme na několik skupin: A, B, C, X, Y, W 135.\n\nInvazivní meningokoková onemocnění (IMO) především u adolescentů, v ČR jsou málo časté, smrtnost je ale vysoká.\nIMO - 3 klinické formy:\n\nInkubační doba činí 1 - 8 dnů. Začátek je náhlý - z plného zdraví se náhle dostavují horečky, zvracení, poruchy vědomí, na kůži petechie, sufúze, šokový stav. Je však k dispozici vakcinace.\n\n"}
{"id": "427909", "url": "https://cs.wikipedia.org/wiki?curid=427909", "title": "Karel Kašpařík", "text": "Karel Kašpařík\n\nKarel Kašpařík (8. září 1899, Lošov – 20. října 1968, Olomouc) byl český fotograf.\n\nVyučil se prodavačem textilu a v první světové válce bojoval na italské frontě. Pak vystudoval obchodní akademii, kterou ukončil roku 1922. Mezi válkami pracoval na olomouckém ústředí státních drah. Během německé okupace za druhé světové války byl vězněn v koncentračním táboře. Po válce se vrátil k dráze.\n\nKarel Kašpařík fotografoval dokument, převážně v Dolanech, kde bydlel, avšak také portréty a textury a vytvářel fotomontáže a fotogramy. Ve třicátých letech založil s Jaroslavem Nohelem a Otakarem Lenhartem avantgardní skupinu fotografů. Fotografie Karla Kašpaříka jsou součástí sbírek brněnské Moravské galerie.\n\n\n"}
{"id": "427910", "url": "https://cs.wikipedia.org/wiki?curid=427910", "title": "Rudolf Kohn", "text": "Rudolf Kohn\n\nRudolf Kohn (11. února 1900 Praha – 1942 Osvětim) byl český dokumentární fotograf.\n\nFotografoval život nejchudších vrstev v Praze, českých hornických a chmelařských oblastech, dále na Slovensku a Podkarpatské Rusi. Jeho snímky byly publikovány v levicovém tisku. V roce 1939 byl během německé okupace zatčen, deportován do Terezína a později do Auschwitzu-Birkenau, kde zahynul.\n\n\n"}
{"id": "427911", "url": "https://cs.wikipedia.org/wiki?curid=427911", "title": "Džúngarové", "text": "Džúngarové\n\nDžúngarové, též Džúngaři, ( Өөлд \"Ööld\") je západomongolský (ojratský) historický národ, z něhož přežívají kmeny žijící v Číně a Mongolsku.\nCelkově se počet Džúngarů odhaduje na 34 tisíc, z toho 25 tisíc žije v Číně (sčítání 1999) a 9 tisíc v Mongolsku.\n\nNáboženstvím jsou Džúngarové buddhisty školy Gelugpa.\nDžúngary jsou nazývány některé ojratské kmeny, které se sdružily poté, co byly počátkem 17. století vytlačeny východními Mongoly z Karakoramu do dnešního východního Kazachstánu. Jednalo se především o kmeny Čorosů, Dörbetů a Chojtů, které začaly přetvářet svoji dosavadní strukturu. Pod vedením čoroského kmenového náčelníka Chara Chuly se jim podařilo jim zastavit expanzi východních Mongolů a poblíž dnešního Čugčaku si vybudovali hlavní město \"Kubak-sari\". \"Chara Chula\" podporoval hospodářství, obchod a diplomacii a zejména drobný průmysl, a to především železářství, aby se mohl vyzbrojit modernějšími zbraněmi. Sjednocení a upevňování centrální moci způsobilo migraci ostatních ojratských kmenů mimo oblast, a to jednak na západ, jednak na jih.\n\nKoncem 17. století Džúngaři vytvořili jednu z posledních nomádských říší. Džúngarský chanát pokrýval oblast zvanou Džúngarsko a od západu k východu se rozprostíral od Velké čínské zdi po dnešní východní Kazachstán. K Džúngarům byly násilně připojeni Turguti a Chošútové, a tak se západomongolské kmeny znovu sjednotily. V r. 1757 byl chanát poražen Čínou a rozpadl se. Džúngarské kmeny se rozpadly a vesměs se navrátily ke svým původním jménům. Po porážce byly některé kmeny vysídleny, některé samy migrovaly do dnešního Mongolska. Odhaduje se, že z obyvatel přežila jen polovina.\n\nSoučasné jméno Ööld pochází z čínského eufemismu pro nenáviděné nepřátelské Džúngary, ( Зүүнгар, kazašsky Жоңғар, Джунгары) a nazývá se tak původní kmen Čorosů. Historické jméno ( Žüün gar) lze přeložit jako\n\nKalmykové\n"}
{"id": "427914", "url": "https://cs.wikipedia.org/wiki?curid=427914", "title": "Tomáš Duba", "text": "Tomáš Duba\n\nTomáš Duba (* 2. července 1981, Praha, Československo) je český hokejový brankář.\n\nS hokejem začínal v pražské Spartě. V nejvyšší české lize poprvé nastoupil v sezóně 1998/99, kdy zde odehrál jeden zápas. V roce 2001 jej v draftu NHL vybral na celkově 216. místě tým Pittsburgh Penguins. V letech 2001-03 nastupoval za finský SaiPa Lappeenranta. Poté se vrátil do Čech kde nastupoval za Znojemské Orly a Plzeň. V roce 2005 odešel do švédského týmu Leksands IF. Po roce se vrátil opět do Čech, zde podepsal smlouvu se Spartou, za kterou odehrál 3 sezóny. Poté přestoupil do finského týmu Ässät Pori. V současné době působí v Asijské hokejové lize v dresu týmu Gangwon High 1.\n\nV roce 1999 byl Duba vybrán do reprezentačního celku na mistrovství světa do 18 let. V roce 2000 a 2001 se zúčastnil mistrovství světa juniorů, odkud si odvezl dvě zlaté medaile.\n\n\nJe ženatý, manželka Hanna pochází z Finska; mají spolu dceru Kristýnu.\n\n"}
{"id": "427915", "url": "https://cs.wikipedia.org/wiki?curid=427915", "title": "George Bogle", "text": "George Bogle\n\nGeorge Bogle (1747–1781) byl skotský diplomat a dobrodruh, první zástupce Britské Východoindické společnosti v Tibetu.\n\nGeorge Bogle byl synem zámožného kupce stejného jména z Glasgow. Ve službách Britské Východoindické společnosti byl jejím guvernérem Warrenem Hastingsem vyslán v roce 1774 do Tibetu, aby se pokusil navázat s tibetskou stranou obchodně-diplomatické styky. Jednání vedl v klášteře Tašilhünpo. Oženil se s Tibeťankou, byl první, kdo do Tibetu přinesl brambory.\n"}
{"id": "427917", "url": "https://cs.wikipedia.org/wiki?curid=427917", "title": "Alois Marhoul", "text": "Alois Marhoul\n\nAlois Marhoul (* 24. června 1951 Praha) je český básník, spisovatel a podnikatel. \n\nAlois Marhoul se v roce 1969 vyučil kuchařem, v roce 1973 absolvoval Střední hotelovou školu v Mariánských Lázních. Pracoval jako číšník, zástupce ředitele hotelu, metodik řízení stravovacích služeb ve stavebnictví či vedoucí závodní jídelny. Od roku 1992 provozuje živnost – gastrobazar.\n\nJe členem Obce spisovatelů a Českého centra Mezinárodního PEN klubu. Získal čestné uznání (1974) a druhé místo (1992) v soutěži Šrámkova Sobotka, dvě 3. místa v soutěži Mladé literární Louny (1976, 1978). V roce 2013 byl zařazen do českého vydání životopisné encyklopedie \"Hübners Who is Who\". V roce 2014 byl zařazen do digitální knihovny básníků 185 zemí všech dob: \"POETAS SIGLO XXI ANTOLOGIA DE POESIA + 12.000 POETAS de 185 PAISES\". V roce 2017 byl zařazen do \"Encyklopedie osobností České a Slovenské republiky\".\n\n\n"}
{"id": "427920", "url": "https://cs.wikipedia.org/wiki?curid=427920", "title": "Iľja Jozef Marko", "text": "Iľja Jozef Marko\n\nIľja Jozef Marko (1. února 1907, Bánovce nad Bebravou – 17. září 1980) byl slovenský novinář, básník, textař a fotograf.\n\nPocházel z dělnické rodiny. Pracoval na magistrátu, studoval v Bratislavě sociologii. Byl zakladatelem a redaktorem literárního časopisu \"Postup\". Psal sociálně laděnou poezii. V roce 1938 vydal knihu sociálně-dokumentárních fotografií z dělnického předměstí Bratislavy \"Dornkappel\". Po válce pracoval jako novinář.\n\n\n"}
{"id": "427928", "url": "https://cs.wikipedia.org/wiki?curid=427928", "title": "Oranžský svobodný stát", "text": "Oranžský svobodný stát\n\nRepublika Oranžský svobodný stát (afrikánsky: Oranje-Vrystaat; nizozemsky: Oranje-Vrijstaat) byla nezávislá búrská republika v Jižní Africe během druhé poloviny 19. století a později britská kolonie a provincie Jihoafrické unie. Jedná se o historickou předchůdkyni současné provincie Svobodný stát, sahající od řeky Oranje po řeku Vaal, a jejíž hranice byly vytyčeny Velkou Británií v roce 1848, kdy byla tato oblast vyhlášena jako Oranžský svrchovaný stát (Orange River Sovereignty), se sídlem v britské residenci v Bloemfontein.\n\nV severní části území byla v roce 1837 ve Winburgu založena republika Voortrekkerů (búrských osadníků). Tento stát se sloučil s republikou Potchefstroom, která se později stala součástí Jihoafrické republiky (Transvaal).\n\nBritové uznali nezávislost na řece Oranje dne 17. února 1854 a země se oficiálně osamostatnila jako Oranžský svobodný stát dne 23. února téhož roku podpisem Bloemfonteinské konvence. Nová republika byla začleněna do Orange River Sovereignty s tradicí republiky Winburg-Potchefstroom.\n\nPřestože se Oranžský svobodný stát rozvinul do politicky a hospodářsky úspěšné republiky, prožíval stálé konflikty s Brity (viz Búrské války) před tím, než byl nakonec připojen jako kolonie řeky Oranje v roce 1900. Oranžský svobodný stát přestal existovat jako nezávislá búrská republika dne 31. května 1902 podpisem Vereenigingské smlouvy na závěr druhé búrské války. Připojila se k unii v Jižní Africe v roce 1910 (která se později stala Jihoafrickou republikou v roce 1961) jako provincie pod jeho dřívějším názvem, společně s provinciemi Kapsko, Natal, a Transvaal.\n\nNázev republiky pochází částečně od řeky Oranje (stejně jako Transvaalská republika byla pojmenována podle řeky Vaal), ale oba názvy byly udělený nizozemskými protestantskými osadníky na počest vládnoucí nizozemské královské rodiny.\n\nZemi na sever od řeky Oranje poprvé navštívili Evropané ke konci 18. století. V té době byla celkem řídce osídlena. Většina obyvatel byla členy skupiny Bechuana, ale v údolích řek Oranje a Vaal byly rovněž obyvatelé kmene Korannas a dalších Khoekhoes a v Dračích horách a na západní hranici žili v hojném počtu Bušmeni. Na počátku 19. století se Griquové usadili severně od Oranje. Mezi lety 1817 a 1831 byla země zničena králem Mzilikazim a jeho lidem kmene Matandebele a obrovské plochy byly vylidněny. Do této doby překročilo řeku Oranje jen málo Evropanů a byli to hlavně lovci nebo misionáři.\n\nNizozemští, němečtí a francouzští (hugenotští) sedláci často migrovali za půdou, vžil se tedy pro ně název \"trekboerové\" (trek = cesta, boer = sedlák). Byli to zemědělci, kteří hledali pastvu pro svůj dobytek a usadili se v zemi. Byli následováni v roce 1836 první částí Velkého treku (kolem 6 000 lidí). Motivy pro vystěhování z Kapska byly různé, především se jednalo o zrušení otroctví; Búrové tak ztratili levnou pracovní sílu, navíc jejich víra, vycházející z Kalvínova učení, jim neumožňovala uznat „bezvěrce“ (afrikánsky \"kafry\") jako sobě rovné. Vůdce první velké části emigrantů byl A. H. Potgieter, který uzavřel dohodu s Makwananem, náčelníkem z Bataungu z pokolení Bechuana, který převáděl rolníky mezi řekami Vet a Vaal. Emigranti brzy přišli do styku s Mzilikazim, který vyústil v nájezdy ze strany Zulú. Neshody vyvrcholily v roce 1838 v bitvě u Krvavé řeky, kde Andries Pretorius a jeho Búrové drtivě porazili zulské vojsko.\n\nMezitím se jiná část emigrantů měla usadit v Thaba 'Nchu, kde měli misijní stanici metodisté. S vystěhovalci bylo zacházeno s velkou laskavostí. V prosinci 1836 se emigranti mimo Oranje vypracovali ve Valném shromáždění k elementární republikánské formě vlády. Po porážce Mzilikaziho založil město Winburg (pojmenovaný tak podle Búrů na památku jejich vítězství) a byla zvolena \"Lidová rada\" a Piet Retief, jeden z nejschopnějších členů Lidové rady, se stal vladařem a generálním vojenským velitelem. Vystěhovalci již čítali zhruba 500 mužů, kromě žen a dětí a mnoha zaměstnanců. Roztržky mezi emigranty vznikaly velmi rychle, jelikož se počet obyvatel neustále zvyšoval, a tak Retief, Potgieter i s ostatními vůdci překročili Dračí hory a vstoupili do Natalu. Ti, kteří zůstali, byli rozděleni do několika subjektů, které na sebe vzájemně žárlily a nevražily.\n\nZároveň platí, že k vzestupu nové síly došlo kolem horní Oranje a v údolí řeky Caledon. Moshesh, bečuánský kníže, měl spojené dohromady řady rozdělených klanů, které hledaly útočiště v horských oblastech a měly tam vytvořit národ Basuto. V 1833 byli vítáni jako pracovníci lidu francouzskými protestantskými misionáři, a jako búrští přistěhovalci se začali usazovat v jeho okolí. Rozhodli se usilovat o podporu ze strany Britů na mysu. V té době britská vláda nebyla ochotna vykonávat účinnou kontrolu nad emigranty. Jednali na základě doporučení Dr. Johna Philipa, londýnského superintendanta Misijní společnosti stanic v Jižní Africe, a v roce 1843 uzavřeli smlouvu s Mosheshem, čímž bylo toto území uvedeno pod britskou ochranu. Podle této smlouvy, která uznávala svrchovanost nad velkou oblastí, byla nejdůležitější snaha udržet pod kontrolou emigranty a chránit je jako domorodce a Kapské kolonie. Cílem bylo vyvarovat se srážkám mezi všemi třemi stranami.\n\nV roce, v němž byla uzavřena smlouva s Mosheshem, několik velkých búrských skupin překročilo Dračí hory na území severně od Oranje, jelikož odmítali zůstat v Natalu, který se stal britskou kolonií. Během svého pobytu v prosinci 1838 zde měli způsobit těžkou porážku Zuluů pod vedením Dingana, která v návaznosti na útěk Mzilikaziho výrazně posílila pozici Mosheshe, jehož síla se stala hrozbou pro vystěhovalé zemědělce. Problémy však nastaly nejprve mezi Búry a Griquas v Philippoliském okresu. Mnozí bílí zemědělci v této oblasti, na rozdíl od svých stipendistů dále na sever, byli ochotni akceptovat britská pravidla, a tato skutečnost indukovala činnost pana Justice Menziese, jednoho ze soudců v kolonii na mysu a později na okruhu v Colesbergu, který překročil řeku Oranje a prohlásil v říjnu 1842 zemi britským územím, proklamaci zakázané guvernérem Sirem Georgem Napierem, který však tvrdil, že vystěhovaní zemědělci byli stále britskými poddanými. Právě po této epizodě byla sjednána smlouva mezi Adamem Kokem a Mosheshem.\n\nSmlouvy dávaly velkou příležitost Búrům, kteří odmítli uznat suverenitu domorodých velitelů. Většina bílých zemědělců na Kokově území poslala deputace britskému komisaři v Natalu, Henrymu Cloeteovi, s žádostí o rovné zacházení s Griquy, a vyjádřili přání, aby byli za takových podmínek pod britskou ochranou. Krátce nato vypuklo nepřátelství mezi zemědělci a Griquy. Britská vojska byla přesunuta na podporu Griqů a po šarvátce na Zwartkopjes (2. května 1845) byla uzavřena nová dohoda mezi Kokem a sirem Peregrinem Maitlandem, později guvernérem Kapské kolonie, prakticky byla administrace v rukou Britů umístěná na jeho území, vyplněna 1846 kapitánem H. D. Warden. Místo zvolil kapitán (později major) Warden jako sídlo jeho soudu, který byl znám jako Bloemfontein, a poté se stal hlavním městem celé země.\n\nLidová rada ve Winburgu v tomto období i nadále uplatňuje nárok na jurisdikci nad Búry žijícími mezi řekami Oranje a Vaal a byla ve federaci s lidovou radou v Potchefstroomu, který učinil podobný požadavek na Velké Búry žijící na sever od řeky Vaal. V roce 1846 krátkou dobu okupoval major Warden území Winburgu, a vztahy mezi Búry a Brity byly ve stavu neustálého napětí. Mnoho zemědělců opustilo Winburg a vydalo se do Transvaalu. Harry Smith se stal guvernérem kolonie na mysu na konci roku 1847. Prohlásil, že se pokusí vládnout shodně se smlouvami s Griqy a Basuty, a 3. února 1848 prohlásil britskou svrchovanost nad zemí mezi Oranje a Vaalem na východ od Dračích hor. Díky opatření Harryho Smitha a jeho popularitě mezi Búry, získal pro svou politiku značnou podporu, ale Republikánská strana, jejíž vůdcem byl Andries Pretorius, se nepodrobila bez boje. Byli však poraženi Harrym Smithem v angažmá v Boomplaats (29. srpna 1848). Následně Pretorius, s největším odporem k britskému pravidlu, ustoupil celý Vaal.\n\nRepublika začala vydávat poštovní známky v roce 1868 a pokračovala až do roku 1897. Byl použit jediný návrh, pomerančovník, s nápisem \"Oranje Vrij Staat\" na okraji. Razítek, které byly typografie De La Rua, byly v hodnotách od jednoho penny do pěti šilinků, v různých barvách. Pravidelný nedostatek nutil k používání nátisků, v 1877, 1881, 1882, 1888, 1890, 1892, 1896 a 1897. Razítka republiky jsou většinou stejné dodnes, ale některé z nátisku jsou omezené a jsou v rozmezí 200 USD. Mnoho druhů chyb přetisků není známo (invertovanými, double, atd.)\n\nV čele státu stál prezident jakožto představitel moci výkonné, volený přímou volbou na pět let všemi bílými muži nad 21 let. Měl právo vyhlašovat válku, uzavírat mír nebo mezinárodní smlouvy, takovýto krok však musel být vždy ratifikován parlamentem. V době míru byl i vrchním velitelem armády. Prezident byl pak odpovědný právě jednokomorovému parlamentu \"(volksraad)\". Funkci vlády zastávala výkonná rada \"(uitvoerende raad)\", sestavená z úředníků a politiků dosazených volksraadem.\n\nZemě byla rozdělena na 18 okresů, které spravoval prezidentem jmenovaný \"landdrost\". Okresy se dále dělily na správní obvody \"(wijk)\", každý okres měl mezi 2 až 5 wijky. Tento obvod byl spravován \"veldkornetem\".\n\nPREZIDENTI ORANŽSKÉ REPUBLIKY\nBRITSKÁ SPRÁVA\n\nOranžsko nemělo stálou armádu. Jedinými stálými ozbrojenými složkami byla policie a od roku 1890 i dělostřelectvo. V případě ohrožení měl každý bílý muž od 16 do 60 let povinnost přihlásit se ke své jednotce. Tato jednotka byla nazývána komando a velel jí \"kommandant\", který byl volen obyvateli příslušného okresu. V době míru stál v čele armády prezident. Za války byl vrchní velitel volen sborem kommandantů a veldkornetů.\n\n\n"}
{"id": "427934", "url": "https://cs.wikipedia.org/wiki?curid=427934", "title": "Veliko Tarnovo", "text": "Veliko Tarnovo\n\nVeliko Tărnovo ( \"Велико Търново\", někdy transkripcí \"Veliko Turnovo\") je město na severu Bulharska, které leží na řece Jantra. Často se mu říká \"Město carů\" a proslavilo se jako centrum druhé bulharské říše, pročež je vyhledáváno mnoha turisty.\n\nV současnosti je hlavním městem Velikotärnovské oblasti a zároveň i správním centrem obštiny Veliko Tärnovo.\n\nV samotném městě žije okolo 67 000 obyvatel.\n\nMěsto Tarnovo je jedno z nejstarších v Bulharsku - první stopy po lidech jsou ze 3. tisíciletí př. n. l.. Ve středověku, během 12. až 14. století, se stalo jednou z nejsilnějších pevností na území Bulharska, tehdy tu žilo mezi 12 000 až 15 000 obyvateli. Nicméně roku 1393 k městu dorazili Turci a 3 měsíce obléhali, poté dobyli a celé zničili. Ruiny carského paláce a starého patriarchálního chrámu na kopci Carevec jsou dodnes němými svědky slávy druhé bulharské říše.\n\nV letech 1598 a 1686 tu proběhla dvě neúspěšná povstání a město se dočkalo svobody až roku 1878. O rok později tu byla přijata první bulharská ústava - tzv. Tarnovská ústava.\n\nDo roku 1965 neslo název \"Tărnovo\", který se dodnes používá v hovorové řeči.\n\n\"Kostel svatého Dimitrije\" byl postaven v roce 1185 na severovýchodním svahu pahorku Trapezica. Dimitrij byl patronem druhého bulharského středověkého státu.\n\n"}
{"id": "427936", "url": "https://cs.wikipedia.org/wiki?curid=427936", "title": "Trnovo", "text": "Trnovo\n\nNázev Trnovo má více míst:\n\n\n\n\n\n\n\n"}
{"id": "427937", "url": "https://cs.wikipedia.org/wiki?curid=427937", "title": "Popovec (Řepníky)", "text": "Popovec (Řepníky)\n\nPopovec () je vesnička, která má 46 obyvatel. Patří do katastru obce Řepníky, která leží čtyři kilometry jižně v okrese Ústí nad Orlicí nedaleko Vysokého Mýta.\n\nPopovec leží v katastrálním území Popovec u Řepníků.\n\n"}
{"id": "427939", "url": "https://cs.wikipedia.org/wiki?curid=427939", "title": "Elektrické topení", "text": "Elektrické topení\n\nElektrické topení je souhrnný název pro elektrické spotřebiče určené k vytápění obytných,kancelářských i výrobních prostor. U elektrického topení vzniká teplo přímo přeměnou elektrické energie. Tento článek nezahrnuje přístroje používané k ohřevu teplé užitkové vody ani domácí spotřebiče určené k přípravě stravy, mytí nádobí, praní prádla a podobným činnostem. Stejně tak se článek nezabývá topidly, u kterých elektřina slouží pouze k regulaci, nebo pohání čerpadla a ventilátory, ale primární zdroj energie je jiný než elektrický.\n\n\n\nElektrokotle nejsou čistokrevným elektrickým topením. V systému teplovodního vytápění s trubkami, radiátory, čerpadlem je místo kotle s hořákem zařízení s elektrickými topnými patronami. Teplonosné médium (voda) proudí kolem topných patron a ohřívá se. Elektrokotel se užívá také jako doplňkový zdroj ve vytápěcí soustavě, kde základním topidlem je tradiční kotel na plyn nebo tuhá paliva. Ve zvláště chladných obdobích, kdy základní kotel nestíhá, zapojí se i elektrokotel. V období, kdy je třeba pouze přitápět a spuštění velkého kotle by nebylo efektivní, je možné topit pouze elektrokotlem. Nejlevnější elektrokotle stojí kolem 10 až 15 tisíc korun.\n\nKaždé elektrické topidlo (mimo podlahového topení) má vestavěný spínač, kterým se odpojí mimo topnou sezónu. Akumulační kamna, přímotopy a některé typy podlahového vytápění jsou spínány také prostřednictvím signálů HDO. Dodavatel elektrické energie tak reguluje odběr v síti podle svých potřeb. Za to, že odběratel přenechá rozhodování o době zapnutí spotřebičů dodavateli energie, je odměněn nižší sazbou, kterou za energii v této době platí. Tam, kde se tato možnost využívá, jsou instalovány příslušné dvoutarifní elektroměry a období nižší sazby mohou využít všechny spotřebiče z takové přípojky napájené. Jemnou regulaci teploty v místnostech zajišťují termostaty. Nejjednodušší topidla (topné ventilátory) mají termostat zabudovaný v sobě. Vyregulovat správnou teplotu je obtížné. Větší komfort poskytují prostorové termostaty, které měří teplotu v místě pobytu osob a ovládají i vzdálené topidlo. Pro ovládání podlahového topení se užívají podlahové termostaty. Jsou odvozeny od prostorových, ale jejich čidlo (termočlánek) je na několikametrovém kabelu a je uloženo přímo v podlaze. Použití termostatů s jedinou nastavenou teplotou už dnes není příliš časté. Používají se spíše programovatelné termostaty s denním nebo týdenním programem. Ty dokážou udržovat v různých obdobích dne nebo týdne různé teploty, podle předpokládaného využití prostor. Pro ovládání kotlů existují bezdrátové termostaty. Měřicí a nastavovací část je umístěna v obytné prostoře, spínací část na kotli, bez nutnosti propojení kabelovým vedením. Používá se radiofrekvenční přenos.\nNejkomfortnější běžně dostupné termostaty jsou zatím ty, které lze konfigurovat pomocí SMS zpráv přes mobilní telefon.\n\n\n\n"}
{"id": "427941", "url": "https://cs.wikipedia.org/wiki?curid=427941", "title": "Pracovní poměr", "text": "Pracovní poměr\n\nPracovní poměr je smluvní vztah mezi zaměstnavatelem a zaměstnancem, jehož předmětem je pracovní činnost, kterou se zaměstnanec zavazuje za mzdu, popř. plat, pro zaměstnavatele vykonávat. Sjednává se podle platných právních norem, v České republice podle ustanovení zákoníku práce, který mj. stanoví, že musí být vždy uzavřen písemnou formou. Může být uzavřen jak na dobu neurčitou, kdy vzniká trvalý pracovní poměr, tak i na dobu určitou, po jejímž uplynutí skončí.\n\nV minulosti zákoník práce v Československu a České republice rozlišoval \"hlavní pracovní poměr\" a \"vedlejší pracovní poměr\". Od roku 2006 existuje v České republice pouze jeden druh pracovního poměru, i když má pracovník více pracovních poměrů současně.\n\nV rámci sjednání pracovního poměru lze sjednat výši pracovního úvazku. Pracovní úvazek není v české legislativě zákonný pojem, řada zaměstnavatelů jej však používá pro vymezení délky stanovené týdenní pracovní doby zaměstnance podle § 79 zákoníku práce (č. 262/2006 Sb.) – tzv. plný pracovní úvazek. Ustanovení § 80 umožňuje sjednat kratší pracovní dobu (tzv. částečný či zkrácený pracovní úvazek, například poloviční). Termín „pracovní úvazek“ používá také například směrnice Rady 97/81/ES ze dne 15. prosince 1997 o rámcové dohodě o částečném pracovním úvazku uzavřené mezi organizacemi UNICE, CEEP a EKOS.\n\nPracovní poměr je jedním z typů základního pracovněprávního vztahu. Jiným typem jsou právní vztahy založené dohodami o pracích konaných mimo pracovní poměr (dohoda o pracovní činnosti, dohoda o provedení práce). Není-li v zákoníku práce stanoveno jinak, vztahuje se na práci konanou na základě dohod o pracích konaných mimo pracovní poměr úprava pro výkon práce v pracovním poměru. V dohodách o pracích konaných mimo pracovní poměr není zaměstnavatel povinen rozvrhnout zaměstnanci pracovní dobu a nevztahují se na ně například ustanovení o dovolené, překážkách v práci na straně zaměstnance, odstupné, převedení na jinou práci, cestovní náhrady atd.\n\nPracovní poměr se zakládá pracovní smlouvou a vzniká dnem, který v ní byl určen jako den nástupu do práce. V pracovní smlouvě musí být vždy kromě určení zaměstnavatele a zaměstnance uvedeno:\nTyto náležitosti jsou povinné, bez nich pracovní smlouva není platná. Výše mzdy či platu nemusí být ve smlouvě uvedena, ale do měsíce musí být doplněna, stejně jako konkrétní práce nebo doba dovolené. Obě strany si mohou dohodnout i další podmínky (služební auto, pružnou pracovní dobu apod.). V pracovní smlouvě se může sjednat zkušební doba, která může činit maximálně 3 měsíce. Také zde lze sjednat konkurenční doložku. Pracovní smlouva musí být vždy písemná, nedodržení této podmínky však nezakládá neplatnost smlouvy. Pracovní poměr tedy může vzniknout i ústní dohodou či mlčky, avšak zaměstnavatel se vystavuje vysoké pokutě od inspektorátu práce.\n\nDalší způsob vzniku pracovního poměru je jmenováním do funkce.\n\nSjednaný obsah v pracovní smlouvě lze měnit jen tehdy, dohodnou-li se na změně zaměstnanec i zaměstnavatel. Změnu je nutné dohodnout písemně. Zaměstnavatel musí převést zaměstnance na jinou práci, pokud:\n\nZaměstnavatel může převést zaměstnance na jinou práci na základě dohody, nebo i bez jeho souhlasu, jestliže:\n\nZaměstnavatel je povinen od vzniku pracovního poměru zaměstnanci přidělovat práci podle pracovní smlouvy, platit mu za vykonanou práci a vytvářet řádné podmínky pro plnění jeho pracovních úkolů.\n\nZaměstnanec je povinen práci konat osobně a v zaměstnavatelem rozvržené pracovní době. Je povinen pracovat podle svých sil, znalostí a schopností, musí kvalitně a včas plnit pokyny zaměstnavatele a jemu nadřízených zaměstnanců, má řádně hospodařit se svěřenými prostředky a chránit majetek zaměstnavatele. Pokud jde o vedoucího zaměstnance, má navíc mj. odpovědnost za řízení a kontrolu jemu podřízených zaměstnanců, za organizaci práce a za vytváření příznivých pracovních podmínek. Všichni zaměstnanci mohou podnikat v oboru své práce u zaměstnavatele jen s jeho předchozím písemným souhlasem, který může být kdykoli odvolán. To se ale netýká vědecké, pedagogické, publicistické, literární a umělecké činnosti.\n\nZaměstnanci ve správních úřadech, policii, ozbrojených silách, justici a dalších podobných institucích, které zabezpečují výkon veřejné správy, mají navíc povinnost jednat a rozhodovat nestranně, zachovávat mlčenlivost a nepřijímat dary a jiné výhody, s výjimkou darů a výhod od zaměstnavatele. Dále nesmí být členy řídících nebo kontrolních orgánů právnických osob provozujících podnikatelskou činnost, ledaže tam byli vysláni svým zaměstnavatelem, a sami mohou podnikat v jakékoliv oboru jen s jeho předchozím písemným souhlasem (ledaže jde opět o činnost vědeckou, pedagogickou, publicistickou, literární nebo uměleckou nebo o správu vlastního majetku).\n\nPracovní dobu určuje a rozvrhuje do jednotlivých pracovních směn zaměstnavatel, její týdenní délka ale nesmí obecně přesáhnout 40 hodin týdně a při rovnoměrném rozvržení pracovních směn jedna směna 9 hodin, při nerovnoměrném 12 hodin. V pracovní době je zaměstnanec povinen být na svém pracovišti.\n\nZaměstnavatel je povinen poskytnout zaměstnanci nejdéle po šesti hodinách nepřetržité práce pracovní přestávku na jídlo a oddech nejméně v délce 30 minut, mladistvým po čtyřech a půl hodinách. Poskytnuté přestávky na jídlo a oddech se nezapočítávají do pracovní doby a neposkytují se na začátku a na konci pracovní doby.\n\nZánik nebo změna pracovního poměru musí být prováděna vždy v souladu s ustanoveními zákoníku práce. Ten pro české občany definuje celkem pět způsobů, jak může být pracovní poměr ukončen:\n\nJestliže se zaměstnanec se zaměstnavatelem dohodnou na rozvázání pracovního poměru, potom tento pracovní poměr končí dohodnutým dnem. Musí být uzavřena písemně a musí v ní být uvedeny důvody rozvázání, jestliže to požaduje zaměstnanec.\n\nVýpověď může podat zaměstnanec i zaměstnavatel. Musí být písemná a doručena druhému účastníku, jinak je neplatná. Nepřevzetí výpovědi může být posuzováno jako porušení pracovní kázně. Zaměstnance neomlouvá změna bydliště (např. o dovolené), protože je povinen oznámit tuto skutečnost svému zaměstnavateli. Jestliže pošta vrátí výpověď jako nedoručitelnou, platí výpověď ode dne, kdy byla vrácena poštou jako nedoručitelná. Výpovědní doba je minimálně dvouměsíční.\n\nZaměstnanec může dát výpověď z jakéhokoli důvodu. Zaměstnavatel pouze mimo ochrannou dobu (např. úmyslně nezaviněná pracovní neschopnost, těhotenství, mateřská dovolená) a jen ze zákonem uznaných důvodů (např. ruší-li se zaměstnavatel, stane-li se zaměstnanec nadbytečným, dlouhodobě pracovně nezpůsobilým ze zdravotních důvodů nebo nemá-li dlouhodobě dobré pracovní výsledky či závažně nebo opakovaně poruší pracovní kázeň).\n\nOkamžitě, tzn. ke dni zrušení, může zaměstnavatel zrušit pracovní poměr jen tehdy, když zaměstnanec:\nZaměstnanec pak pouze tehdy, když:\n\nJe uzavírána s fyzickou osobou, jestliže předpokládaný rozsah práce, na který se dohoda uzavírá, není větší než 300 hodin ročně. Tuto dohodu lze sjednat pouze písemně. Z odměny se nesráží zdravotní ani sociální pojištění. Sociální a zdravotní pojištění zaměstnavatel neplatí, brigádník nemá tedy nárok na nemocenskou s výjimkou studentů, kteří jsou pojištěni státem. Tento pracovněprávní vztah zaniká provedením práce.\n\nDohodu o pracovní činnosti musí zaměstnavatel uzavřít, jde-li o pracovní činnost vykonávanou v rozsahu větším než 100 hodin ročně, ale může být uzavřena i na rozsah menší. Lze ji uzavřít i na dobu neurčitou. Dohoda musí být písemná a musí v ní být uvedena mzda, jinak je neplatná. Výpovědní doba je 15denní. Lze sjednat nárok na dovolenou.\n\nOdměna za dohodu o pracovní činnosti podléhá v plném rozsahu jak dani z příjmu, tak zdravotnímu i sociálnímu pojištění. Sociální a zdravotní pojištění platí zaměstnavatel, nárok na nemocenskou vzniká hned první den. Pojištění se neplatí pouze v případě, že brigádník nepracuje více než sedm dní za sebou a nevydělá si více než 400 Kč.\n\n\n"}
{"id": "427943", "url": "https://cs.wikipedia.org/wiki?curid=427943", "title": "Ered Luin", "text": "Ered Luin\n\nEred Luin je sindarský název pohoří nacházející se v Tolkienově fiktivním světě Středozemi. V překladu se pohoří nazývá Modré hory. Někdy je označováno též jako Ered Lindon. \n\nV prvním věku tvořily Ered Luin, táhnoucí se od severu k jihu v délce 928 mil, tedy 1485 km, přirozenou hranici mezi Beleriandem a zbytkem Středozemě. Po porážce Morgotha ve Válce hněvu na konci prvního věku, však došlo k obrovským zemětřesením a téměř celý Beleriand byl zaplaven mořem. Ered Luin nápor vln přežily. Vznikla v nich ovšem veliká průrva, kterou zatopilo moře a později se do ní vlévala řeka Lhûn, podle níž byl záliv nazýván Záliv Luny. Ten rozdělil zmenšené pohoří, které měřilo již pouze 895 km, na severní a jižní část. Severní část měřila 623 km a jižní 272 km. Známými vrcholky v prvním věku byly hory Rerir a Dolmed. \n\nV prvním věku se okolo pohoří nacházely:\n\nPo porážce Morgotha:\n\n\n\n\n"}
{"id": "427947", "url": "https://cs.wikipedia.org/wiki?curid=427947", "title": "Jonáš (rozcestník)", "text": "Jonáš (rozcestník)\n\nJonáš může být:\n\n\n\n\n"}
{"id": "427948", "url": "https://cs.wikipedia.org/wiki?curid=427948", "title": "Předkavkazsko", "text": "Předkavkazsko\n\nPředkavkazsko (někdy též Severní Kavkaz nebo Ciscaucasus, rusky \"Предкавказье,\" \"Predkavkaz'e\") je označení pro území, prostírající na sever od hlavního kavkazského hřebene až ke Kumomanyčské propadlině, na západě ohraničené Kerčským průlivem a Azovským mořem a na východě Kaspickým mořem. Jeho západní část představuje Kubáňská nížina, uprostřed se prostírá Stavropolská plošina a na východě malým dílem zasahuje Kaspická nížina. Jeho délka ze západoseverozápadu na východojihovýchod činí přes 900 km, šířka od severu k jihu nepřesahuje 300 km.\n\nPředkavkazsko politicky náleží Ruské federaci, a to Jižního federálního okruhu a Severokavkazského federálního okruhu. Rozkládají se zde následující subjekty Ruské federace: kraje Krasnodarský a Stavropolský a republiky Adygejsko, Karačajevsko-Čerkesko, Kabardsko-Balkarsko, Severní Osetie-Alanie, Ingušsko, Čečensko a Dagestán. Do Předkavkazka se někdy téže počítá Kalmycko.\n\nOd poloviny 19. století, kdy se Ruskému impériu podařilo Předkavkazsko ovládnout, probíhají opakovaně pokusy vymanit se z ruské nadvlády. K zatím poslední vlně pokusů došlo v souvislosti s rozpadem Sovětského svazu v 90. letech 20. století. Měla zde být vytvořena např. Severokavkazská konfederace. Největší snaha o separaci byla v Čečensku, kde došlo k první (1994–96) a druhé rusko-čečenské válce (1999–2008).\n\nZápadní a Střední Předkavkazí je důležitou zemědělskou oblastí, na východě leží polopouštní pastviny. Na mnoha místech Předkavkazí jsou naleziště ropy a zemního plynu.\n\nVelká část Předkavkazí se váže k epihercynské platformě. Řeky Kubáň a Těrek protékají sníženinami, které vznikly na vnějším okraji alpsko-himálajského vrásného systému.\n\n\nV Západním Předkavkazí převládá mírné kontinentální stepní podnebí. Ve Východním Předkavkazí je kontinentálnější a sušší klima s až polopouštním charakterem. Předkavkazské řeky v létě téměř vysychají s výjimkou těch, které přitékají z Velkého Kavkazu.\n\nRovinná krajina Předkavkazí patří k mírnému pásu se stepní vegetací, která ve vyšších polohách přechází v lesostep. Téměř celá plocha stepí je zemědělsky kultivovaná. Lesostep a svahy mineralovodských lakolitů pokrývají listnaté lesy buků, habrů, dubů a jasanů. Ve Východním Předkavkazí převládají polopouštní biotopy.\n\n"}
{"id": "427953", "url": "https://cs.wikipedia.org/wiki?curid=427953", "title": "Nikolaj Vavilov", "text": "Nikolaj Vavilov\n\nNikolaj Ivanovič Vavilov, , (, Moskva – 26. ledna 1943, Saratov) byl sovětský biolog a propagátor genetiky v SSSR. Procestoval celý svět, aby sbíral rostliny, které chtěl pěstovat v Sovětském svazu a nasytit tak milióny pracujících lidí.\n\n„Vědec“ Trofim Lysenko vedl boj proti genetice a tvrdil, že se jedná o podvrh. Rozhodující byla podle jeho názoru intenzita podnětů, která vede k požadovanému výsledku. Například krávy mohou dojit fialové mléko, pokud by je k tomu někdo vhodně stimuloval. Měl úzký vztah s Josifem V. Stalinem, na jehož základě byl v roce 1940 Vavilov zatčen. Následovalo obvinění, že genetickými experimenty zavinil hladomor ve třicátých letech 20. století. Soudní proces trval pět minut. Byl odsouzen k nuceným pracím v gulagu na Sibiři, kde roku 1943 zemřel.\n\n"}
{"id": "427955", "url": "https://cs.wikipedia.org/wiki?curid=427955", "title": "Frederikshavn", "text": "Frederikshavn\n\nFrederikshavn je město ležící na severu Dánska ve Frederikshavenské správní oblasti, regionu Nordjylland na severovýchodním pobřeží Jutského poloostrova. Překlad jména znamená Frederikův přístav. Původně se město jmenovalo Fladstrand, což znamená ploché nebo rovné pobřeží.\n\nVe Frederikshavnu žije 23 636 obyvatel a je důležitým dopravním uzlem, ze kterého vyplouvají trajekty spojující Dánsko se Švédskem a Norskem. Město je velmi dobře známo pro rybolov a pro svůj rybářský a průmyslový přístav. Je zde také loděnice Danyard A/S, kde se stavěly například lodě třídy Osprey 55.\n\nV roce 1964 byl založen hokejový klub Frederikshavn White Hawks, který hraje Dánskou hokejovou ligu v Dánsku, jeho domovským stadionem je Scanel Hockey Arena s kapacitou 2480 lidí.\n\nVe Frederikshavnu se konalo například semifinále Mistrovství Evropy ve fotbale žen 1991, nebo Mistrovství světa ve florbale žen 2007 (hala FRH Arena Nord).\n\n\n\n"}
{"id": "427958", "url": "https://cs.wikipedia.org/wiki?curid=427958", "title": "Fluorid vápenatý", "text": "Fluorid vápenatý\n\nFluorid vápenatý (CaF) je iontová sloučenina vápníku a fluoru. Je téměř nerozpustná ve vodě. V přírodě se vyskytuje nejčastěji jako fialový nebo zelenomodrý nerost fluorit (\"kazivec\") a je zdrojem většiny světového fluoru. Tato pevná látka má plošně centrovanou krychlovou strukturu, kde je vápník umístěn mezi osm fluoridových aniontů a každý F je obklopen čtyřmi ionty Ca. Přestože jako čistá látka je bezbarvý, jako minerál je zbarven díky přítomnosti F-center.\n\nPřírodní CaF je základním zdrojem fluorovodíku, látky používané pro výrobu široké škály materiálů. Fluorovodík se z minerálu uvolňuje působením koncentrované kyseliny sírové:\n\nVýsledný fluorovodík se převádí na fluor, fluorouhlíky a rozličné fluoridy. Koncem 90. let 20. století se těžilo ročně 5 milionů tun CaF.\n\nFluorid vápenatý se běžně používá jako materiál pro optické účely, jak pro oblast infračerveného, tak ultrafialového záření, protože záření těchto vlnových délek (0,15 až 9 µm) výborně propouští a má extrémně nízký index lomu. Navíc je tento materiál poměrně chemicky inertní, takže nepodléhá korozi. Nicméně při vlnových délkách okolo 157 nm, které jsou užitečné pro výrobce polovodičů, index lomu fluoridu vápenatého překračuje únosnou mez. Tento problém lze zmírnit optimalizací procesu růstu krystalu. Je to zvláště důležité, pokud jde o ultrafialový optický materiál pro integrované obvody vyráběné litograficky. Canon používá u některých svých čoček \"L\" (Canon L lens) také uměle krystalizovaný fluorid vápenatý, který má nižší světelnou disperzi. U infračervených optických materiálů je fluorid vápenatý někdy znám jako obchodní značka \"Irtran-3\" firmy Eastman Kodak, ale toto označení je zastaralé.\n\nFluorid vápenatý dopovaný uranem byl druhým vynalezeným typem pevnolátkového laseru (60. léta 20. století). Peter Sorokin a Mirek Stevenson z laboratoří IBM v Yorktown Heights (USA) představili laser pracující na vlnové délce 2,5 µm krátce po Maimanově rubínovém laseru.\n\nCaF se používá také jako tavidlo pro zpracování železa, oceli a jejich slitin. Účinek je založen na podobném bodu tání, jako má železo, na schopnosti rozpouštět oxidy a na schopnosti smáčet oxidy a kovy.\n\nFluoridy jsou pro člověka toxické, avšak CaF se považuje za poměrně neškodný, vzhledem k jeho nízké rozpustnosti. Situace je podobná jako u síranu barnatého, kde toxicita normálně spjatá s Ba je potlačena velmi nízkou rozpustností síranu.\n\n\n"}
{"id": "427965", "url": "https://cs.wikipedia.org/wiki?curid=427965", "title": "Vlajka RAF", "text": "Vlajka RAF\n\nVlajku RAF využívá Britské královské letectvo.\n\nVlajka má tvar obdélníku s poměrem stran 1:2. V levém horním rohu je vlajka Spojeného království – tzv. Union Jack, na pravé polovině se nachází červeno-modro-bílý kruhový terč, který má symbolizovat přesnost střel pilotů RAF.\n"}
{"id": "427966", "url": "https://cs.wikipedia.org/wiki?curid=427966", "title": "SS 1", "text": "SS 1\n\nSS 1 byl sportovní automobil vyráběný britskou firmou Swallow Sidecar Company, v roce 1933 přejmenovanou na SS Cars Limited. Jednalo se o první vlastní automobil značky Swallow, vyráběný mezi lety 1932 a 1936.\n\nSS 1 se poprvé představil na londýnském autosalonu Olympia Motor Show 9. 10. 1931. Díky své malé výšce, dobrým jízdním vlastnostem a spolehlivému motoru budil velký zájem mezi laiky i odborníky. Největší předností byla jeho cena - za 310 liber dostal zákazník mnohem více než u konkurence. Zároveň s modelem SS1 se představil také menší bratrský model SS 2.\n\nVůz vznikl na podvozku Standard Ensign, který musel být pozměněn, aby byly zachovány nízké proporce vozu. Jako pohon posloužil opět motor od firmy Standard s označením 16 HP. Jednalo se o šestiválec s objemem 2054 cm a výkonem 45 k (33,4 kW) nebo za příplatek 10 liber s objemem 2552 cm a výkonem 55 k (40,5 kW). Karoserii navrhl Cyril Holland, který navrhoval i dřívější karoserie značky Swallow. Přesto okázalé sportovní linie vozu slibovaly více než mohl poskytnou motor Standard. Zrychlení z 0 na 100 km/h okolo 30 s a max. rychlost zhruba 112 km/h nedělaly z SS 1 rychlé auto. Za tuto dobu se prodalo celkem 502 exemplářů. Proto se v roce 1932 představila nová verze s motorem Standard 20 HP se zvýšeným výkonem, kterého bylo dosaženo zvýšením objemu motoru a zlepšení konstrukce výfukového potrubí. Vůz také dostal splývavější blatníky, stupačky a snížila se i linie střechy. K příznivějším jízdním vlastnostem přispěl i nový, stabilnější podvozek s delším rozvorem. Tato druhá generace byla úspěšnější, prodalo se přes 1 200 vozů. \n\nZprvu se prodávalo pouze provedení Coupé, ke kterému v roce 1933 přibyl otevřený Tourer. V roce 1934 měll premiéru nové provedení Saloon. Vzhledem se od typu Coupé lišil malými zadními okny pro cestující na zadních sedadlech, lehce pozměněnými blatníky a zakrytým rezervním kolem. V témže roce se představil pozměněný motor Standard s vyšším zdvihem. Ale ani tento motor nesplňoval nároky pro sportovní vůz SS a tak byl pozván známý ladič motorů Harry Weslake, který dokázal jeho objem zvýšit. Tímto se značka SS zařadila mezi automobilové výrobce a přestala být považována pouze za karosářskou firmu.\n\nV roce 1933 začala výroba otevřeného čtyřsedadlového vozu s označením Tourer na základě modelu SS 1. Po mechanické stránce se vůz nijak nelišil od provedení Coupé. Jako obrana proti proudícímu vzduchu při sklopení čelního skla byla palubní deska vyvýšená. Jak bylo zvykem u podobných automobilů té doby, byly dveře na horní hraně vykrojené, aby si mohli cestující vystrčit lokty z úzkého kokpitu. Varianta Tourer se oproti modelům Coupé či Saloon lépe prosazovalo na motoristických závodech, a to především ty s většími motory. Dokazuje to účast na prestižní Alpské rally (1933), kde se vozy SS umístily na šestém a osmém místě v konkurenci silnějších vozů Bugatti. V témže roce získal jeden SS 1 Tourer vítězství na náročné Skotské rally. Model Tourer se vyráběl do roku 1934 a vyrobilo se pouhých 150 exemplářů. Jeden z nich vlastnil i ředitel firmy William Lyons. \n\nV roce 1935 se představil automobil SS Airline Saloon. Vyznačovala se moderní proudnicovou karoserií, jejíž zvláštností byly mimo jiné chybějící sloupky mezi bočními okny. Dostala také více skloněné čelní sklo. Okázalá limuzína poskytovala do té doby u značky SS nevídaný luxus, do interiéru ovšem mohl pronikat hluk a teplo motoru. Problémem byly také těžké dveře, které velmi namáhaly závěsy jasanové karoserie. Navzdory těmto problémům je mnohými odborníky typ Airline coupé považován za nejhezčí model značky SS vůbec.\n"}
{"id": "427968", "url": "https://cs.wikipedia.org/wiki?curid=427968", "title": "Palmer", "text": "Palmer\n\nPříjmení Palmer nosí více různých osobností:\n\n"}
{"id": "427971", "url": "https://cs.wikipedia.org/wiki?curid=427971", "title": "Zikmund Reach", "text": "Zikmund Reach\n\nZikmund Reach (19. března 1859, Praha – 1. prosince 1935, Praha) byl český knihkupec, filatelista, sběratel fotografií a fotograf.\n\nNarodil se jako syn pražského židovského obuvníka Alexandra Reacha a jeho manželky Žofie. Vystudoval německou reálku, pak pracoval jako účetní v knihkupectví. Fotografovat začal kolem roku 1888. Fotografie pražského života publikoval v časopisech, např. v \"Českém světě\". Sbíral rovněž fotografie a negativy o Praze – pragensie. V roce 1919 získal knihkupeckou koncesi. Vydával filatelistická alba a pragensie.\n\nRoku 1887 se oženil s Karolínou Kremlovou z Prahy, měli dva syny Zdenka (* 1888) a Emila (* 1900).\n\n"}
{"id": "427973", "url": "https://cs.wikipedia.org/wiki?curid=427973", "title": "Ulrik Spang-Hanssen", "text": "Ulrik Spang-Hanssen\n\nUlrik Spang-Hanssen (* 1953 Kodaň) je dánský varhaník.\n\nStudoval Královskou hudební akademii v Dánsku u chrámového varhaníka Anderse Ribera, čil se také u Gastona Liteze v Parříži a Jacques van Oortmerssena v Amsterdamu. Ve \"Schola Cantorum\" v Basileji se vzdělával v interpretaci staré hudby. \n\nNatočil řadu CD, mimo jiné kompletní varhanní dílo Dietricha Buxtehudeho, dále Händelovy varhanní koncerty s Komorní filharmonií Pardubice nebo koncerty J. G. Rheinbergera s Petrem Zdvihalem, Josefem Krečmerem a Douglasem Bostockem a další.\n\n"}
{"id": "427974", "url": "https://cs.wikipedia.org/wiki?curid=427974", "title": "Gurkhové", "text": "Gurkhové\n\nGurkhové jsou lid z Nepálu a částečně z Indie, kteří jsou známí svou statečností a houževnatostí v boji. Účastnili se mnoha válek, zejména pod vlajkou Britů v 19. století. Když Britská Indie s Gurkhy uzavřela v roce 1815 příměří, začala je verbovat do své armády. V armádě slouží i v současnosti, a to především v britské a indické.\n\n"}
{"id": "427976", "url": "https://cs.wikipedia.org/wiki?curid=427976", "title": "Ulf Andersson", "text": "Ulf Andersson\n\nUlf Andersson(* 27. června 1951, Västerås) je švédský šachový velmistr, vynikající zejména v pozičním manévrování a v obraně. I proto mu byla svěřěna 1. šachovnice v zápase\nSSSR – Svět 1984, kde těsně podlehl Karpovovi 0:1 při třech remízách. Vyhrál turnaj v Londýně v roce 1982, ve Wijku aan Zee v roce 1983 a další.\nV mezipásmovém turnaji v 1983 se dělil o 3.-4. a jen těsně nepostoupil mezi kandidáty Mistrovství světa v šachu.\n\nTuto partii sehrál v roce 1975 v Miláně. Porazil v ní Karpova.\n\nAnatolij Karpov -Ulf Andersson\n1. e4 c5 2. Jf3 e6 3. d4 cxd4 4. Jxd4 Jc6 5. Jb5 d6 6. c4 Jf6 7. J1c3 a6 8. Ja3\nSe7 9. Se2 O-O 10. O-O b6 11. Se3 Sb7 12. Vc1 Ve8 13. Db3 Jd7 14. Vfd1 Vc8 15.\nVd2 Dc7 16. Dd1 Db8 17. f3 Sa8 18. Df1 Jce5 19. Jab1 Jf6 20. Kh1 h6 21. Vdd1\nSf8 22. Jd2 Vcd8 23. Df2 Jed7 24. a3 d5 25. cxd5 exd5 26. exd5 Sd6 27. Jf1 Vxe3\n28. Jxe3 Sxh2 29. Jf1 Sf4 30. Vc2 b5 31. Sd3 Jb6 32. Se4 Jc4 33. a4 Ve8 34.\naxb5 axb5 35. Ve2 Se5 36. Dc5 Jd6 37. Ja2 Jdxe4 38. fxe4 Sd6 39. Dc2 Ve5 40. g3\nDe8 41. Vde1 Sb7 42. Kg1 Jh7 43. Jc1 Jg5 44. Jd2 Sb4 45. Kf2 Sxd2 46. Vxd2\nJxe4+ 47. Vxe4 Sxe4 48. Je2 Sc8 49. Jc3 Ve1 50. Je2 Va1 51. Vd4 Dd8 52. dc6 Sd7\n53. Dd6 De8 54. Df4 Dc8 55. b4 Sh3 56. De4 Sf5 57. De3 Dc2 58. g4 Sd7 59. De4\nDb3 60. Dd3 Db2 61. De4 Va8 62. De3 Va2 63. d6 Va8 64. Ve4 Sc6 65. Dd4 Db1 66.\nSe7 Dh1 67. Df4 Dg2+ 68. Ke1 Sa1+ 69. Kd2 Dd5+ 70. Dd4 Sa2+ 71. Kc3 Df3+ 72.\nVe3 Va3+ 73. Kd2 Sa2+ 74. Ke1 Dh1+ 75. Kf2 Dg2+ 76. Ke1 Dh1+ 77. Kf2 Sa1 78.\nVc3 Dg2+ 79. Ke3 Df3+ 0-1\n\n"}
{"id": "427980", "url": "https://cs.wikipedia.org/wiki?curid=427980", "title": "Senátní obvod č. 6 – Louny", "text": "Senátní obvod č. 6 – Louny\n\nSenátní obvod č. 6 – Louny je podle zákona č. 247/1995 Sb. tvořen celým okresem Louny a celým okresem Rakovník. Zákonem č. 195/2010 Sb. byly k obvodu navíc připojeny obce Drnek, Malíkovice, Jedomělice, Řisuty, Ledce, Smečno, Přelíc a Hrdlív z okresu Kladno. Zákonem č. 114/2016 Sb. byla ještě připojena obec Hradečno.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "427983", "url": "https://cs.wikipedia.org/wiki?curid=427983", "title": "Bohumil Střemcha", "text": "Bohumil Střemcha\n\nBohumil Střemcha (21. května 1878 Přívoz, Rakousko-Uhersko \n\n"}
{"id": "427985", "url": "https://cs.wikipedia.org/wiki?curid=427985", "title": "Dřínov (zámek)", "text": "Dřínov (zámek)\n\nZámek Dřínov se nachází uprostřed stejnojmenné obce v okrese Kroměříž, kraji Zlínském. Tvoří ho hlavní obdélníková budova se dvěma křídly a jednou věží.\n\nExistence tvrze se dokládá již roku 1414, kdy odsud majitel podnikal přepady okolních usedlostí. V letech 1653-1667 buď Skrbenští z Hříště nebo Přepysští z Rychmburka přestavěli tvrz na menší renesanční zámeček, jehož základy budou ukryty v dnešním východním a jižním křídle. Dílem Walderodů, kteří byli vlastníky od roku 1753 je také kaple sv. Kateřiny, přistavěná k jižnímu průčelí okolo roku 1775. Po nich vlastnil v letech 1815-1945 zámek spřízněný rod Desfours-Walderode, za nichž v roce 1830 proběhly nepříliš podstatné úpravy. Roku 1875 byla provedena dílčí regotizace. Po roce 1945 byl zámek doveden do havarijního stavu, hlavně v době, kdy sloužil jako kanceláře a byty.\nV roce 2015 však zámek pod dohledem pana Svitáka vypadá o mnoho lépe. Jednou z nejzásadnějších úprav je zcela nová střecha, která byla v havarijním stavu.\n"}
{"id": "427986", "url": "https://cs.wikipedia.org/wiki?curid=427986", "title": "Violetta Villas", "text": "Violetta Villas\n\nVioletta Villas (rodným jménem Violetta Eliza Cieślak, 10. června 1938 - 5. prosince 2011) byla polská zpěvačka (koloraturní soprán), která měla 5-oktávový hlas a absolutní sluch. Po světě se proslavila hity jako \"Nie ma miłości bez zazdrości\", \"Przyjdzie na to czas\", \"Oczy czarne\", \"My heart belongs to daddy\", \"Ave Maria no Morro\", \"Strangers in the night\", \"Granada\", \"Dla ciebie miły\", \"List do matki\", \"Free again\", \"If you go away\", \"What now my love\" a \"Mechaniczna lalka\".\n\nJe pochována, na 'Cmentarzu Powązkowskim', ve Varšavě.\n\n"}
{"id": "427988", "url": "https://cs.wikipedia.org/wiki?curid=427988", "title": "Pešina", "text": "Pešina\n\nPešina je příjmení následujících osob:\n\n"}
{"id": "427992", "url": "https://cs.wikipedia.org/wiki?curid=427992", "title": "Chlorid hlinitý", "text": "Chlorid hlinitý\n\nChlorid hlinitý (AlCl) je sloučenina hliníku a chloru. Jedná se o pevnou látku s nízkým bodem tání a varu, atomy v molekule jsou vázány kovalentně. Při teplotě 178 °C sublimuje. Roztavený AlCl je špatným vodičem elektřiny, na rozdíl od iontově vázaných halogenidů, jako je například chlorid sodný.\n\nV pevné fázi se AlCl vyskytuje v podobě šesterečných krystalů.\n\nAlCl má strukturu „YCl“ s krychlovou těsně zaplněnou vrstvenou krystalovou strukturou Al. AlBr má naproti tomu strukturu více molekulární, kde centra Al obsazují přilehlé čtyřstěnné díry těsně zaplněné mříže iontů Br. Při tání AlCl vzniká dimer AlCl, který se může vypařovat. Při vyšších teplotách tento dimer disociuje do trojúhelníkových planárních molekul AlCl, strukturálně analogických fluoridu boritému BF.\n\nChlorid hlinitý je silně hygroskopický a při náhlém kontaktu s vodou může vzhledem ke značnému vývinu tepla při hydrataci explodovat. Vodné roztoky AlCl jsou iontové a vedou tedy dobře elektrický proud. Tyto roztoky jsou kyselé, což indikuje částečnou hydrolýzu iontu Al. Reakci lze zjednodušeně popsat takto:\n\nAlCl je pravděpodobně nejčastěji používanou Lewisovou kyselinou a též jednou z nejsilnějších. Nachází široké uplatnění v chemickém průmyslu jako klasický katalyzátor pro Friedel-Craftsovy reakce, jak acylační, tak alkylační. Používá se též při polymerizacích a izomerizacích uhlovodíků. Hliník tvoří s chlorem kromě AlCl ještě chlorid hlinný (AlCl), ten je však velmi nestabilní a je znám pouze v plynné fázi.\n\nChlorid hlinitý se poměrně dobře rozpouští ve vodě, o poznání lépe se ale rozpouští jeho hexahydrát. Rozpouští se také dobře i v jiných polárních rozpouštědlech jako jsou methanol (CHOH), ethanol (CHCHOH) a aceton (CHCOCH), ale také i v nepolárních rozpouštědlech jako je trichlormethan (CHCl), tetrachlormethan (CCl) nebo diethylether (CHCHOCHCH).\n\nChlorid hlinitý je silnou Lewisovou kyselinou, schopnou tvořit stabilní Lewisovy acidobazické adiční sloučeniny i se slabými Lewisovými zásadami jako jsou benzofenon a mesitylen. Není překvapivé, že za přítomnosti chloridových iontů tvoří ionty AlCl.\n\nVe vodě vzniká částečnou hydrolýzou chlorovodík nebo kationtu HO, jak je popsáno výše. Vodné roztoky se chovají podobně jako u jiných solí hliníku obsahujících hydratované ionty Al, kdy vzniká gelovitá sraženina hydroxidu hlinitého reakcí s odpovídajícím množstvím hydroxidu sodného:\n\nChlorid hlinitý se ve velké míře vyrábí exotermní reakcí kovového hliníku s chlorem nebo chlorovodíkem při teplotách 650 až 750 °C:\n\nHydratované formy se připravují rozpouštění oxidů hliníku v suché kyselině chlorovodíkové při 150 °C.\n\nPři přípravě v laboratoři musí být reakce prováděna velice opatrně, protože hliník je při této reakci zrádný: díky vrstvičce oxidu hlinitého zprvu vypadá, že reaguje velice pomalu, ale do cca 15 sekund začne rychlost stoupat, a po jedné minutě je již skoro v maximu. Pokud chemik myslíce si, že rychlost reakce je stejná, jako krátce po vhození hliníku do kyseliny, neustále přihazuje kousky hliníku, může dojít ke značným komplikacím, neboť se roztok zahřívá, zvyšuje se teplota a tím pádem i rychlost reakce, což může skončit zahřátím roztoku na teplotu varu a uvolňováním nebezpečného chlorovodíku.\n\nChlorid hlinitý, častěji však hexahydrát chloridu hlinitého, je hlavní součástí (obsah do 20 %) přípravků proti pocení na trhu. Ve vědeckých kruzích se vede široká debata o škodlivosti hlinitých solí na lidský organismus, dosud se nepodařila přímá škodlivost prokázat.\n\nBezvodý AlCl bouřlivě reaguje s vodou a se zásadami, proto je třeba náležitá opatrnost. Hydratované soli jsou méně problematické.\n\n"}
{"id": "427993", "url": "https://cs.wikipedia.org/wiki?curid=427993", "title": "Wolofové", "text": "Wolofové\n\nWolofové jsou etnická skupina žijící především na území Senegalu, Gambie a Mauritánie. Jejich populace se odhaduje asi na 3,1 milionu. Největší počet (asi 2 800 000) jich žije v Senegalu, kde tvoří přibližně 40 % populace. Jsou to především zemědělci, řemeslníci a obchodníci. Věřící jsou muslimové, kteří islám často kombinují s tradičními náboženstvími.\n\nPrvní zmínky o Wolofech můžeme dohledat v cestopisech Ibn Chaldúna a El Bakrího. Prvním evropanem, který Wolofy zmiňuje, byl Portugalec Ca da Mosto, který se na jejich území dostal v 15.století. Podle archeologických nálezů byli předchůdci Wolofů ze svého původního domova na území Mauretánie vytlačeni Berbery. Od 9. do 12.století založili státy Sanghama, Gallan a Tekrúr. Ve 13.století se Wolofové a Sererové oddělili a založili několik menších knížectví. V 16.století se říše Wolofů do čtyř hlavních království: Walo, Djolof, Kayor a Baol. I když se na toto území Evropané dostali už v 15.století, nenabyla jejich spolupráce s Wolofy až do 19.století žádného velkého významu. V 19. století začaly první francouzské pokusy dobýt království Wolofů. Do konce století se Wolofové podrobili a byla implantována francouzská koloniální správa. V tomto období, také kvůli francouzskému tlaku a dobývání, začali Wolofové hojně přestupovat k islámu.\n\nV dnešním Senegalu žije víc než 21 etnických skupin. Nenajdeme zde etnicky homogenní region. Nenachází se zde ani žádné jazykové hranice – ve všech regionech, krom pár malých území na východě země, se hovoří všemi jazyky. Naprostá většina obyvatel Senegalu (i západní Afriky) je nejméně bilingvní a mimořádným jevem není ani setkání s člověkem dokonale znalým šesti nebo více jazyků. Wolofština se používá jako dorozumívací prostředek i v místech, kde jsou vlastní Wolofové v menšině. Jedinou výjimkou je část jižního Senegalu, kde se neprosadila mandingština a většina obyvatelstva je mandingizovaná. Oblasti s nejvyšším počtem wolofsky hovořícího obyvatelstva jsou zároveň oblastmi s nejvyšší demografickou denzitou – přirozeným důsledkem je postupující wolofizace, protože děti ze smíšených manželství mají tendenci hovořit wolofsky. Za Wolofy se prohlašují, i když jejich otec pochází z jiného etnika, které by jinak – podle tradice – měly považovat za své vlastní. Dříve bývaly znakem etnické příslušnosti příjmení, místo původu a jazyk: dnes tato úloha zůstává víceméně jen jazyku.\n\nVětšinové náboženství (95% Wolofů) je islám. Wolofský islám nepatří mezi ortodoxní formy islámu. Naprostá většina Wolofů je členy jednoho z súfijských bratrstev:\n\n1. Murídíja – je bratrstvo senegalského původu. Bylo založeno kolem na konci 19.století Amadem Bambou Mbacke. Úspěch Bambova učení, založeného na meditaci, práci a oddanosti duchovnímu učiteli upoutal pozornost francouzských koloniálních úřadů. Byl vyhnán na 12 let ze Senegalu a po svém návratu byl držen v domácím vězení až do své smrti v roce 1927. Zatčení mu ale přineslo ještě větší popularitu.. Pro mnoho Mouridů byl a je spojením mezi nimi a bohem. Také je považován za národního hrdinu. Nejvýznamnějším událostí mouridismu je pouť do města Touba, kde je Bamba pohřben. Mešita v Toubě je největší v Senegalu a jednou z největších na světě.\n\n2. Tídžáníja – zakladatelem byl Ahmed Tidjan, který žil v 18.století. Tidjanismus se u Wolofů rozvinul především za života filosofa El Hadjiho Malicka Sy. Narodil se kolem roku 1855 v Dawfal v regionu Walo. Po studiích koránské školy v Gaye později ve Fouta Toro, Jollofu a marockém Fesu pokračoval ve studiu literatury, arabské gramatiky, islámského práva a teologie. Po návratu z pouti do Mekky v roce 1889 otevřel četné školy v Saint Louis, Jollofu, Kajooru a Waalu. V Dakaru inicioval vystavění mešity, stejně jako v roce 1902 ve městě Tivaouane. Tivaouane se brzy poté stal poutním místem pro mnoho příslušníků bratrstva tijaniya.\n\n3. Qádiríja - její učení, vzniklé ve 12. století v Bagdádu, se do Senegalu dostalo v 18.století.\n\n4. Lájén - odnož, k níž se hlásí převážně lidé kmene Lebou (při sčítání považovaní za součást etnika Wolofů) z Dakaru.\n\nZákladními potravinami Wolofů je proso a rýže. Primárním zdrojem bílkovin jsou ryby, ovce, kozy, vzácně drůbež. Mezi oblíbená jídla, jejichž základem je rýže patří Ceebu Jen (rýže a ryba) a Ceebu Yapp (rýže a maso). Na vesnicích je častý nedostatek potravin, hlavně po výsadbě a těsně před sklizní. Není neobvyklé, že Wolofové v těchto obdobích jedí pouze jedno jídlo denně.\n\nVětšina Wolfů žije v prašném regionu Senegalu, známém jako Sahel. Ve venkovském prostředí žijí v osadách ohrazených plotem. Domy v těchto osadách jsou vyrobeny většinou z bahna a zastřešeny trávou nebo palmovými listy. Majetnější Wolofové na venkově si staví domy z betonových bloků. Obyvatelstvo jedné takové osady se může skládat pouze z členů jedné rodiny – muž, jeho ženy a děti, jeho neprovdané sestry a jeho bratři a jejich rodiny. Ve městě žijí v chatrčových čtvrtích, bytovkách i výstavných vilách. Městské domácnosti se můžou skládat z jádra rodiny, rozšířené o členy rodiny z vesnice ve městě studující, hledající práci nebo o příslušníky rodin přátel hlavy rodiny.\n\nWolofové si hledí stylu oblékání. Očekává se chodit vhodně oblečený k určitým příležitostem a také podle toho jakou roli hrají ve společnosti. Typickým oblečením vhodným do práce či do mešity je mbubb nebo boubou. Jedná se o dlouhou volnou prošívanou košili a kalhoty. Dále se nosí ještě - méně honosný - kaftan. Ve městech chodí chudší nebo mladší Wolofové oblékaní podle západního stylu. Ženy i muži většinou nosí vyšívané šaty. Kvůli šatům vhodným k muslimským svátkům jsou schopni se i zadlužit. Nošení západní módy (džíny, sukně) se u žen příliš neujalo; odívají se tak jen mladší svobodné ženy ve městech, a nikdy ne při slavnostních příležitostech.\n\n\nWolofská společnost je organizována do rodinných jednotek. Rodina, včetně rozšířené rodiny, je až posvátná. Šlechtické rodiny bývaly matrilineární, význam rodokmenu otce byl posílen až zavedením islámu do wolofské kultury. Wolofové věří, že po přeslici se dědí charakter, inteligence a čarodějnictví, zatímco po otci je odvaha, nervy, kosti, jasnovidnost a tabu. Rodinný zákon v Senegalu umožňuje polygamii a téměř polovina manželství je polygamních. Často ale dochází k žárlivosti mezi manželkami a k rozvodům. První sňatky bývají domlouvány rodiči, preferované je manželské spojení s potomkem sestry otce nebo bratra matky.\n\nHlavy domácností činí zásadní rozhodnutí pro rodinu; většinou tak činí po konzultaci s kolegy a členy rodiny. Kdokoliv, kdo ještě není ženatý/vdaná je považován za mládež a není schopen činit důležitá rozhodnutí. Při těžkých rozhodnutích se jde hlava rodiny poradit s marabutem (náboženský učitel, někdy s nadpřirozenou mocí), Wolofy zvaným sëriň. Ačkoli každá čtvrť nebo vesnice má svého imáma, ten nemusí být se sëriňem totožný. Muslimská bratrstva mají v čele sëriňe z rodin svých zakladatelů. Tito muži jsou uctíváni a respektováni do takové míry, že jsou slepě posloucháni i při vydávání rozkazů v rozporu s islámem. Lídři těchto bratrstev patří mezi nejvýznamnější muže v Senegalu.\n\n\n\n"}
{"id": "427995", "url": "https://cs.wikipedia.org/wiki?curid=427995", "title": "Přemysl Koblic", "text": "Přemysl Koblic\n\nPřemysl Koblic (2. července 1892, Praha – 19. listopadu 1955, Praha) byl český fotograf, publicista a chemik.\n\nVystudoval chemii, pracoval na Patentním úřadě v Praze pro obor fotografie. Publikoval články o fotografii, experimentoval při fotografování za nepříznivých světelných podmínek i při vyvolávání filmů a fotografií. Pořizoval dokumentární snímky malým lehkým fotoaparátem vlastní výroby, který nazýval \"„pohotovka“\". Je autorem českého termínu osvit.\n\n"}
{"id": "427996", "url": "https://cs.wikipedia.org/wiki?curid=427996", "title": "ASIMO", "text": "ASIMO\n\nASIMO je humanoidní robot vyrobený firmou Honda. Jeho první prototyp byl vytvořen v roce 2000. ASIMO byl zkonstruován tak, aby fungoval ve skutečném lidském prostředí v nedaleké budoucnosti. Je jednoduchý na ovládání, vyhovující svými rozměry a hmotností a může se bez obtíží pohybovat v lidském prostředí, a to vše se svým přátelským designem. Dokáže rozeznat a reagovat na lidské jednání a řeč. V současné době je možné ho ovládat i myšlenkou.\n\nHonda vyvrátila jakoukoliv totožnost jména se spisovatelem Isaacem Asimovem. ASIMO je zkratka slov Advanced Step in Innovative MObility.\n\nČlověk, jemuž má robot ulehčit každodenní život, svého pomocníka ovládá pomocí helmy, kterou má posazenu na hlavě a jež vysílá radiové pokyny do senzorů přístroje. Elektrické výboje z pokožky hlavy ve chvíli, kdy člověk myslí na jednoduché pohyby, jsou pak překládány do skutečných pohybů robota. Ten pak může kráčet, pohybovat pažemi či běhat.\n"}
{"id": "427999", "url": "https://cs.wikipedia.org/wiki?curid=427999", "title": "John Marmaduke Oskar Parish von Senftenberg", "text": "John Marmaduke Oskar Parish von Senftenberg\n\nJohn Marmaduke Oskar Parish (* 4. března 1923, Žamberk) se narodil na zámku v Žamberku, kde prožil své dětství a mládí. V Žamberku vychodil obecnou i měšťanskou školu. Vystudoval střední lesnickou školu v Písku. Na vojně byl v roce 1948 v Pardubicích. Po komunistickém převratu v roce 1948 emigroval společně s rodiči do Kanady. V Montrealu pracoval v restauraci (umýval nádobí) a pak začal pracovat pro továrnu na výrobu papíru. Pro tuto továrnu dělal taxaci – průzkum v lesích Kanady. Pak se živil jako geolog a geofyzik. V Kanadě hledal ložiska rud a v jižní Americe zlato a měď.\nV roce 1990 se vrátil do Čech a zde mu byl vrácen všechen majetek. Zámek pronajal na 15 let a v roce 2004 jej prodal státu, resp. Pardubickému kraji.\n\nJe synem Charlese Parishe von Senftenberg a Elisabeth M. von Oppersdorff. \nV Kanadě poznal Margaret Saunders, kterou si v roce 1962 v Torontu vzal za manželku.\n\n\n"}
{"id": "428001", "url": "https://cs.wikipedia.org/wiki?curid=428001", "title": "Vlajka Federativních států Mikronésie", "text": "Vlajka Federativních států Mikronésie\n\nVlajka Federativních států Mikronésie je tvořena světle modrým listem o poměru stran 10:19 (podle vlajky USA), v němž se nacházejí čtyři bílé pěticípé hvězdy, umístěnými v rozích pomyslného, na vrchol postaveného čtverce, jejichž jeden cíp směřuje vždy od středu vlajky. Průměr hvězd je roven pětině šířky listu.\n\nKaždá hvězda symbolizuje jednu z federativních republik Mikronésie (Chuuk, Kosrae, Pohnpei a Yap). Modré pozadí (se stejným odstínem jako vlajka OSN) symbolizuje Tichý oceán, který ostrovy Mikronésie obklopuje.\n\nOstrovy byly dříve součástí Poručenského území Tichomořské ostrovy, poručenského území OSN pod správou USA. Používaly proto při složitém získávání nezávislosti vlajku USA, vlajku OSN nebo vlajku Poručenského území Tichomořské ostrovy. Současná vlajka byla přijata 30. listopadu 1978.\n\nOstrovy Karolíny, v současnosti politicky rozdělené na Federativní státy Mikronésie a Palau, byly osídleny již před 3000 lety. 1. října 1525 byly objeveny portugalským kapitánem Diegem da Rochou, který je pojmenoval \"Islas Sequeira\". 1. ledna 1528 je znovuobjevil španělský mořeplavec Álvaro de Saavedra Céron. Roku 1686 byly ostrovy prohlášeny španělským územím a pojmenovány \"Islas Las Carolinas\". Prvními vlajkami, pravidelně vyvěšovanými na souostroví byly od roku 1874, kdy začalo osidlováni Karolín, vlajky španělské.\n\nV roce 1899 Španělé prodali souostroví Německu, které je 18. července administrativně připojilo ke své kolonii Německá Nová Guinea. Na Karolínách se v této souvislosti začaly užívat vlajky císařství. Kolem roku 1912 začalo Německo uvažovat, podle britského vzoru, o jednotném vzoru vlajek pro své kolonie (a to i pro Novou Guineu). V roce 1914 byly návrhy vlajek vytvořeny, schváleny, ale po vypuknutí 1. světové války nebyly nikdy zavedeny.\n\n7. října 1914 byly ostrovy obsazeny Japonským císařstvím a začaly se užívat japonské vlajky. 17. prosince byly Karoliny prohlášeny Společností národů za Mandátní území Tichomořské ostrovy pod správou Japonska. Ostrovy byly zároveň přejmenovány na \"Ostrovy jižních moří\". Roku 1935 byly prohlášeny za \"nedílnou součást Japonského císařství\".\n\nZa II. světové války byly ostrovy obsazeny Spojenými státy americkými a oficiální vlajkou se stala vlajka USA, tehdy s osmačtyřiceti hvězdami. Později byly přidány další.\n\n18. července 1947 byl formálně zrušen japonský mandát a ostrovy byly Organizací spojených národů začleněny do Poručenského území Tichomořských ostrovů. Od 20. října 1947 se spolu s vlajkou USA začala vyvěšovat i vlajka OSN.\n\n3. října 1962 byla neoficiálně zavedena vlajka Poručenského území Tichomořských ostrovů. Vítězem soutěže byl Gonzalo Santos z ostrova Saipan. Vlajka byla tvořena světle modrým listem o poměru 10:19 (vliv vlajky USA). Na listu bylo do kruhu umístěno šest bílých pěticípých hvězd, tak aby jeden cíp směřoval od středu pomyslné kružnice s hvězdami. Šest hvězd symbolizovalo správní oblasti: Mariánské ostrovy, Marshallovy ostrovy, Palauské ostrovy, Yap, Truk a Ponape. Modrá barva symbolizovala Tichý oceán, bílá mír mezi různýmy národy na ostrovech. Vlajky byla poprvé vztyčena 24. října 1962. S účinností od 19. srpna 1965 byla tato vlajka přijata mikronéským kongresem (po schválení Vysokým komisařem Poručenského území Tichomořských ostrovů) jako oficiální vlajka. Vyvěšovala se však pouze společně s vlajkami USA a OSN.\n\n1. dubna 1976 se od Poručenského území odtrhly Severní Mariany. Vlajka změněna nebyla, protože 1. ledna 1977 se od správní oblasti Ponape vyčlenila oblast Kusaie (či Kosrae) a počet hvězd na vlajce mohl být zachován. 12. července 1978 Spojené státy uspořádaly referendum o vzniku Federativních států Mikronésie. Obyvatelé Marshallových ostrovů a Palau federaci odmítlo a později (1986 a 1994) vyhlásily nezávislost.\n\nFederativní státy Mikronésie vyhlásily nezávislost jednostranně 1. října 1979. Tento krok ale nenabyl právní síly, protože poručenský status OSN nebyl zrušen. Státní vlajka však byla přijata již 30. listopadu 1978 a je platná dodnes. Poprvé zavlála tato vlajka v den jejího přijetí v městě Kolonia na ostrově Ponape. Teprve 3. listopadu 1986 podepsali zástupci federace smlouvu s USA o volném přidružení a až 22. prosince 1990 schválila Rada bezpečnosti OSN zrušení poručenského statusu a země získala definitivně nezávislost.\n\nFederativní státy Mikronésie jsou federativní republikou skládající se ze čtyř spolkových států: Yap, Chuuk (do roku 1990 Truk), Pohnpei (do listopadu 1984 \"Ponape\") a Kosrae.\n\nVlajka státu Chuuk, jejímž autorem je Ophin Reselap, byla zavedena 3. října 1979. Tvoří ji modrý list o poměru 10:19, s uprostřed umístěnou siluetou kokosové palmy, kterou obklopuje kruh čtyřiceti bílých, pěticípých hvězd. Počet hvězd představuje počet municipalit (asi do roku 1993 jich bylo 38). Modrá barva symbolizuje Tichý oceán a mír, palma přírodní zdroje a výrobu kopry, hlavní součást obživy ostrovanů. Zobrazena je vlajka s 38 hvězdami.\nVlajka státu Kosrae, jejímž autorem je Nena T. Lonno, byla zavedena 30. července 1981. Světle modrý list o poměru 37:70 obsahuje tradiční kámen na drcení plodů, nad nímž jsou čtyři bílé, pěticípé hvězdy (1 - 2 - 1) obklopené dvěma stylizovanými olivovými větvičkami. Modrá barva symbolizuje Tichý oceán, kámen představuje místní kulturu a zvyky, vědění a prosperitu ostrova v minulosti i v budoucnosti a hvězdy počet ostrovních municipalit. Olivové ratolesti jsou tradiční symboly míru, jednoty lidu a státu.\n\nVlajka státu Pohnpei, jejímž autorem je Rosendo Alex, byla zavedena v prosinci roku 1977. Od roku 1992 ji tvoří modrý list o poměru 1:2 (některé zdroje uvádějí poměr 2:3), s polovinou kokosového ořechu (v přirozených barvách), nad nímž je v kruhu 11 bílých, pěticípých hvězd. Kolem jsou dvě ratolesti kokosové palmy s bílým okrajem. Polovina ořechu symbolizuje domorodé, obřadní nádoby \"sakau\" (z kterého je vyrobena), palmové ratolesti připomínají ratolesti míru z vlajky OSN a připomínají význam palem pro hospodářství ostrovů. Do roku 1992 byl odstín listu (do té doby s poměrem 2:3) modré světlejší, počet hvězd v kruhu byl šest (připomínal počet největších ostrovů tehdejší správní oblasti Poručenského území Tichomořské ostrovy). Vzhled palmových ratolestí byl jiný.\n\nVlajka státu Yap, jejímž autorem je John Gilinung, byla zavedena 30. května 1980 a poprvé vztyčena 1. března 1981. Tvoří ji modrý (královská modř) list o poměru 37:70, v praxi se používá poměr 3:5. Uprostřed listu dvě bílé, soustředné kružnice, připomínající tradiční kamenná platidla \"rai\", bílá, pěticípá hvězda a bílá stylizovaná silueta kánoe s plachtou a tyčí se stabilizačním plovákem. Hvězda symbolizuje odvahu dosáhnout vytyčeného cíle, kánoe tradiční způsob dopravy a cestu ke všeobecné kultivovanosti a vzdělanosti. Kružnice představují jednotu státu a lidu.\n\nStáty se dále dělí na municipality které (v některých případech) užívají své vlajky.\n\n"}
{"id": "428005", "url": "https://cs.wikipedia.org/wiki?curid=428005", "title": "Alumnát", "text": "Alumnát\n\nAlumnát byl školský (výchovně-vzdělávací) ústav, zejména pro žáky bez prostředků, nejčastěji kněžský (pak jde o synonymum pro kněžský seminář). Alumnáty byly zakládány od reformace, jejich chovanci se nazývají alumni (latinsky \"alumnus\" – chovanec). Vůbec první alumnát údajně založil svatý Augustin v severní Africe.\nV letech 1783–1790 byly všechny semináře v Rakousku-Uhersku zrušeny a nahrazeny tzv. generálními semináři.\n\nV němčině je (na rozdíl od češtiny) \"alumnát\" kromě označení pro kněžský seminář především běžný výraz pro školu spojenou s internátem (studentským domovem) – viz internátní škola. \n\n"}
{"id": "428006", "url": "https://cs.wikipedia.org/wiki?curid=428006", "title": "Alumnus", "text": "Alumnus\n\nAlumnus (plurál \"alumni\", ženská forma \"alumna\", pl. \"alumnae\"; latinsky \"chovanec\") má různé významy:\n\n"}
{"id": "428009", "url": "https://cs.wikipedia.org/wiki?curid=428009", "title": "Marie Stachová", "text": "Marie Stachová\n\nMarie Stachová (1907, Vřeskovice – 1989, Praha) byla česká fotografka.\n\nVystudovala Umělecko-průmyslovou školu v Praze. V letech 1933–1935 byla redaktorkou a grafičkou týdeníku \"Světozor\", kde také fotografovala, zejména sociální reportáže s Pavlem Altschulem ze severních Čech. Pro týdeník také vytvářela fotomontáže, dále fotografovala ve stylu funkcionalismu a nové věcnosti, vytvářela fotogramy. S týdeníkem spolupracovala i po svém odchodu z redakce až do počátku čtyřicátých let.\n\n"}
{"id": "428011", "url": "https://cs.wikipedia.org/wiki?curid=428011", "title": "Charles Parish von Senftenberg", "text": "Charles Parish von Senftenberg\n\nCharles Parish (1. listopadu 1899, Žamberk – 5. ledna 1976 Beamsville, Ontario, Kanada) byl český šlechtic z rodu Parishů. \n\nNarodil se jako druhý syn Oskara Parishe von Senftenberg (25. 10. 1864 Würzburg – 19. 11. 1925 Immendorf) a jeho ženy Adelheid Anny Marie Josephy Wiedersperger von Wiedersperg (3. 9. 1872 Medlešice – 7. 9. 1963 Vídeň) na zámku v Žamberku, kde prožil své dětství a mládí. Jeho starší bratr Georg-Marmaduke (1896–1915) padl v první světové válce. V letech 1938 a 1939 byl Charles účastníkem všech tří deklarací české šlechty (na té třetí ze září 1939 je vlastnoručně podepsán jako Karel Parish). V roce 1942 byla na majetek uvalena nucená nacistická správa. Za války na zámku ukrýval pět důstojníků z Británie, Austrálie a Nového Zélandu. Po komunistickém převratu v roce 1948 emigroval s celou rodinou přes Německo, Haag a Anglii do Kanady. Zde pracoval jako účetní a po roce práce zakoupil farmu v Beamsville, kde v roce 1976 zemřel.\n\nJedním z jeho šesti dětí s Elisabeth rozenou Oppersdorff je John Marmaduke Oskar Parish (* 1923 Žamberk), který po roce 1989 získal zabavený rodinný majetek částečně zpět.\n\n\n"}
{"id": "428013", "url": "https://cs.wikipedia.org/wiki?curid=428013", "title": "Průmyslová špionáž", "text": "Průmyslová špionáž\n\nPrůmyslová špionáž je obor lidské činnosti provozovaný státními organizacemi, komerčními subjekty či jednotlivými osobami za účelem získání utajovaných informací z oblasti průmyslových technologií, finančnictví a dalších oborů a jejich následného využití pro vlastní prospěch. \n\nPro účely průmyslové špionáže jsou zakládány specializované zpravodajské služby a to ať už působící samostatně (např. izraelský Lakam) nebo jako jedna ze součástí zpravodajské služby (československá vědeckotechnická rozvědka VTR jako součást I. správy MV (zahraničně politická rozvědka) ČSSR. Kontrarozvědné služby všech zemí ale zároveň vytvářejí organizace, které mají na starosti ochranu vlastních průmyslových a ekonomických zájmů.\nMotivem jednoho z prvních popsaných pokusů o průmyslovou špionáž (a zároveň vytváření opatření na obranu proti ní) bylo odhalení tajemství výroby čínského přírodního hedvábí. S rozvojem zbraňových systémů začátkem 20. století byly zaznamenány např. pokusy o krádeže technologií výroby dalekonosných děl. Před II. světovou válkou bylo zvýšeným používáním průmyslové špionáže známé Japonsko (např. technologie na výrobu pancéřové oceli). Od začátku 30. let působilo ve Velké Británii (zpočátku jako soukromá organizace, od roku 1935 již jako součást státních struktur) zpravodajské středisko shromažďující dostupné informace z oblasti lodního, zbrojařského, leteckého, chemického aj. průmyslu a výzkumu ve střední a východní Evropě. Po skončení II. sv. války byli za účelem získání vědeckých poznatků poraženého Německa verbováni vítěznými mocnostmi vědci zejména z oblasti raketové a letecké techniky.\n\nS bipolarizací světa a vznikem tzv. Studené války došlo k dalšímu nárůstu snah o získávání informací z tábora protivníka. Významnou roli zde sehráli tzv. \"atomoví špióni\" - vědci (např. Julius Rosenberg), kteří z amerických laboratoří pro vývoj atomových technologií (zejména zbraní) předávali informace o nových poznatcích Sovětskému svazu. Zájem východoevropských zpravodajských služeb se však soustřeďoval také na jiné vojenské technologie - řízení protivzdušné obrany, radarové technologie, chemické a bakteriologické zbraně aj. Od druhé poloviny 50. let 20. století se zvýšil zájem Východu o technologie užívané v chemickém, elektrotechnickém či strojírenském průmyslu (výroba nadzvukových dopravních letadel), později též v kybernetice a výpočetní technice.\n\nOd konce 60. let 20. století začal fungovat americký systém Echelon, který sloužil k odposlechu elektronické komunikace. Díky němu byly USA a Velká Británie schopny zachytávat a dešifrovat mj. komunikaci mezi firmami (a to i spojeneckých zemí) a získané informace využívat ve prospěch svých firem. Podobný systém odposlechů měly SSSR a Čína, v menší míře např. Francie (tzv. \"Frenchelon\").\n\nRozvoj výpočetní techniky vedl v průběhu 90. let 20. století k prudkému rozmachu průmyslové špionáže: docházelo k \"výměnám\" tajemství nejen mezi zeměmi, ale i mezi firmami působícími často v jedné zemi. Na volném trhu se objevily do té doby embargované pomůcky pro odposlech a sledování.\n\nK průmyslovým špionážím mohou být využívány:\n\nPodle \"původce\" rozlišujeme špionáž: \n\nProváděním průmyslové špionáže se v Československu systematicky zabývala vědeckotechnická rozvědka (VTR) jako součást Zahraničně politické rozvědky, v oblasti zbraňových systémů pak ZS/GŠ. VTR měla umístěné své důstojníky pod diplomatickým krytím v řadě zemí, zejména rozvinutých západních. Snažila se získávat spolupracovníky a informátory ve vědeckých institucích i firmách zabývajících se vývojem a výrobou v ekonomicky zajímavých oborech. Důležitým faktorem v činnosti VTR byla podřízenost čs. zpravodajských služeb sovětským zpravodajským službám. Z tohoto důvodu všechny získané informace putovaly do centrál KGB a GRU (někteří bývalí zpravodajští důstojníci ale tvrdí, že část získaných vědeckých či ekonomických informací, které dokázal využít československý průmysl, byly do Moskvy předávány bez podrobností nebo vůbec). Díky narůstajícímu zaostávání Východu za Západem docházelo v 70. a 80. letech k situacím, kdy získaný špičkový materiál nemohl být využit - jednak ve východní Evropě scházeli odborníci schopní uvést jej do praxe, jednak chyběla znalost mezikroků, které vedly k vytvoření technologie.\nK nejvýznamnějším úspěchům VTR patřilo získání:\n, a řady podrobných poznatků o viru HIV\n\nZtráta klíčových či důležitých vědeckotechnologických informací na národní úrovni může v krajním případě znamenat i ohrožení obranyschopnosti země. Na úrovni firem a podniků jsou takové ztráty vyčíslitelné v penězích, ale mnohdy znamenají vážné problémy v konkurenčním prostředí či dokonce krach.\n\nSamotná ochrana před průmyslovou špionáží se dělí na \n\n\n\n"}
{"id": "428015", "url": "https://cs.wikipedia.org/wiki?curid=428015", "title": "Kodaňská univerzita", "text": "Kodaňská univerzita\n\nKodaňská univerzita (zkratka KU, dánsky Københavns Universitet, anglicky University of Copenhagen) je největší a nejstarší vědeckou a vzdělávací institucí v Dánsku. Se 37 000 studenty a více než 7 000 zaměstnanci je rovněž největší univerzitou v celé Skandinávii. Univerzita čítá celkem 8 fakult, které jsou rozmístěny ve 4 kampusech na území města Kodaně.\n\nUniverzitu založil 1. června roku 1479 král Kristián I. a původně ji tvořily jen 4 fakulty – teologie, právo, medicína a filozofie. Podle akademického žebříčku hodnocení nejlepších světových univerzit Shaghai Jiao Tong se KU umístila v roce 2008 na 45. pozici ve světě a 8. pozici v Evropě. Z KU pochází rovněž 8 laureátů Nobelovy ceny. Asi nejznámějším z nich je fyzik Niels Bohr. Připojením někdejší Královské veterinární a zemědělské univerzity a Dánské univerzity farmaceutických věd v roce 2007 se KU stala nejvýznamnějším evropským výzkumným centrem v oblasti biologie a medicíny.\n\n\n"}
{"id": "428022", "url": "https://cs.wikipedia.org/wiki?curid=428022", "title": "Sami Keinänen", "text": "Sami Keinänen\n\nSami Keinänen (*1973, Rovaniemi, Finsko) byl prvním basovým kytaristou finské hard rockové/heavy metalové skupiny Lordi. V kapele působil v letech 1996-1999. Fanoušci ho znali a znají pod přezdívkou G-Stealer. Tato přezdívka vznikla skomolením jména basáka Kiss Gena Simmonse\n\nJelikož je G-Stealer prvním baskytaristou, je také jeden ze zakládajících členů. Kapelu založil s Mr. Lordi a Amen. Roku 1999 se G- Stealer rozhodl, že odejde z kapely (neoficiální informace říká, že odešel kvůli práci v Anglii). Toho roku přišel do skupiny Magnum, který nahradil G-Stealera. O necelý rok později přišel do skupiny Kita, který si vzal masku G-Stealera, kterou jen mírně upravil. Přidal k masce vlasy a mírně ji pozměnil v oblasti lopatek kvůli lepší pohyblivosti rukou. Jelikož G-Stealer a Kita měli téměř totožné masky, nejde na starších maskách poznat, kdo z nich na fotce doopravdy je. Maska G-Stealera měla podobu vesmírného vojáka. G-Stealer měl celou dobu působení ve skupině jednu masku, protože trend měnit masky při každém novém albu začal až od roku 2004 (album \"The Monsterican Dream\"). Jeho maska byla v historii kapely vyrobena jako první.\n\nProtože se skupině Lordi dostalo větší slávy a pozornosti až po roku 2002, hodně lidí neví o G-Stealerovi, který také nikdy nevystupoval živě.\n"}
{"id": "428023", "url": "https://cs.wikipedia.org/wiki?curid=428023", "title": "Guy de Bray", "text": "Guy de Bray\n\nV letech 1552–1556 byl potulným kazatelem v jižním Nizozemí. V roce 1565 byl za svůj kalvinismus zatčen a v roce 1567 pověšen.\n"}
{"id": "428026", "url": "https://cs.wikipedia.org/wiki?curid=428026", "title": "Viglius van Zuichem", "text": "Viglius van Zuichem\n\nViglius van Aytta van Zuichem (19. října 1507 – 5. května 1577) byl nizozemský státník a právník fríského původu.\n\nErasmus Rotterdamský si všiml jeho vysokých schopností. Za nizozemské revoluce patřil k umírněným.\n\nViglius se narodil v malé fríské vesničce Swichum, studoval právo a literaturu na několika univerzitách z nichž nejvýznamnější je patrně Katolická univerzita v Lovani či universita v Avignonu. Po studiích působil v Padově. V letech 1535-1541 byl členem říšského komorního soudu ve Špýru.\n\n\n"}
{"id": "428027", "url": "https://cs.wikipedia.org/wiki?curid=428027", "title": "Charles de Berlaymont", "text": "Charles de Berlaymont\n\nCharles de Berlaymont (1510 – 4. června 1578) byl předsedou finanční rady Nizozemí, rádcem Markéty Parmské a rytířem Řádu zlatého rouna. Roku 1554 se stal guvernérem Namuru.\n\nJeho manželkou byla Adrienne de Lignes. Byl autorem výroku: „Je to jen hromada žebráků!“ na adresu geusů.\n"}
{"id": "428028", "url": "https://cs.wikipedia.org/wiki?curid=428028", "title": "Danuta Gerke", "text": "Danuta Gerke\n\nDanuta Wanda Gerke (10. dubna 1909, Słupca − 17. března 1997, Děhylov) byla polská evangelická diakonka.\n\nDo diakonátu vstoupila v roce 1930. Dne 15. června 1945 byla zvolena do úřadu matky představené evangelického ženského diakonátu Eben-Ezer v Děhylově na Těšínsku. Svůj úřad zastávala do roku 1981.\n\n"}
{"id": "428031", "url": "https://cs.wikipedia.org/wiki?curid=428031", "title": "Mary Hopkin", "text": "Mary Hopkin\n\nMary Hopkin (* 3. května 1950, Pontardawe, Glamorgan jižní Wales) je britská zpěvačka.\n\nSvoji hudební kariéru zahájila během školy jako folková zpěvačka ve skupině \"Selby Set and Mary\". V této skupině zpívali velšsky. V sedmnácti letech si jí v pořadu \"Opportunity Knocks\" všimla modelka Twiggy a obrátila se na Paula McCartneyho. Krátce poté uzavřela smlouvu se společností Apple Records. První mezinárodní úspěch zaznamenala s písní Those were the days v roce 1968. V roce 1969 zaznamenala další úspěch s písní \"Goodbye\". Také píseň \"Temma Harbour\" se stala hitem. S písní \"Knock Knock Who’s There\" se v roce 1970 umístila na druhém místě soutěže \"Those Were the Days\" zpívala v několika jazycích, například německy pod názvem \"An jenem Tag\".\n\n\n"}
{"id": "428033", "url": "https://cs.wikipedia.org/wiki?curid=428033", "title": "Nick Arnold", "text": "Nick Arnold\n\nNick Arnold je britský autor známé knižní série \"Děsivá věda\". Nickova první publikovaná díla se objevila jako výsledek projektu, pracoval na univerzitě v severním Londýně, kde se snažil učit malé děti. Bylo o něm napsáno pozitivní hodnocení a začal psát Děsivé vědy. Jeho knihy jsou ilustrovány Tony De Saullesem. Když se zrovna nevěnuje Děsivé vědě tráví svůj čas tím, že učí dospělé. Žije v Anglii, kde je nyní velmi populární. \n\nEdice děsivá věda: Protivné breberky, Tajuplné lidské tělo, Nezdravé nemoci, Protivná příroda, Chemický chaos, Vesmír, hvězdy a slizcí ufoni, Zákeřná zeleň, Potrhlí vědátoři, Šokující elektřina, Zrádné síly, Zabijácká energie, Ohromná archeologie, Riskantní experimenty, Příšerné světlo, Pekelné zvuky, Splašený čas, Nebezpečný let, Smrtící jedy, Výbušné nebezpečné experimenty, Příšerně velká kniha kvízů, Mikroskopická monstra, Návod k použití lidského těla, Zmatený mozek, Děsivý dinosauři v knize skládaček, Mizerná medicína, Praštěné vynálezy, Nechvalně proslulé experimenty (příručka), Nechutně výživné experimenty (příručka), Omračující věda všeho, Lidské tělo (příručka), Zmatený mozek (příručka)\n\n"}
{"id": "428035", "url": "https://cs.wikipedia.org/wiki?curid=428035", "title": "Jefim Bogoljubov", "text": "Jefim Bogoljubov\n\nJefim Dmitrijevič Bogoljubov (14. dubna 1889 – 18. června 1952) byl ukrajinsko-německý šachový velmistr.\n\nPředevším po první světové válce vyhrál řadu turnajů (Berlín 1919, Stockholm 1920, Piešťany 1922 či Moskva 1925 před Laskerem a Capablankou!), dvakrát za sebou vyhrál sovětské mistrovství(1924, 1925).\n\nRoku 1925 emigroval do Německa. Prohrál dva zápasy o mistra světa s Aljechinem, první v roce 1929 (5:11=9), podruhé o pět let později (3:8=18). Jmenuje se po něm Bogoljubova indická obrana, charakterizují ji tahy 1. d4 Jf6 2. c4 e6 3. Jf3 Sb4+.\n\n"}
{"id": "428036", "url": "https://cs.wikipedia.org/wiki?curid=428036", "title": "San Michele degli Scalzi", "text": "San Michele degli Scalzi\n\nSan Michele degli Scalzi je kostel v Pise, na náměstí San Michele degli Scalzi. Kostel je také známý jako \"San Michele degli Scalzi in Orticaia\" (nebo \"Orticaria\").\n\nBudova byla postavena na pozemku blízko řeky Arno. První zmínky o oratoři pocházejí z roku 1025. Ke kostelu byl roku 1178 připojen konvent kongregace benediktinských mnichů Santa Maria da Pulsano. Při této příležitosti proběhla první renovace stavby, dokončená 1204.\n\nRoku 1412 přešel komplex pod správu řádových sester z Paradisa (blízko Florencie). Za druhé světové války byl kostel několikrát bombardován a roku 1949 postižen záplavou. Současná stavba je vyztužená železobetonem.\n\nBudova má strukturu románské baziliky: půlkruhová apsida, tři chrámové lodě, oddělené sloupovím s románskými hlavicemi.\n\nNedokončená fasáda je ve spodní části tvořená mramorovými obklady (z blízkých lomů v San Giulianu).\n\nMá tři portály: hlavní s architrávem s výjevem andělské hierarchie od byzantského umělce. Zvonice čtvercového půdorysu má základy z kamene, horní patra jsou cihlová.\n"}
{"id": "428038", "url": "https://cs.wikipedia.org/wiki?curid=428038", "title": "Donauwörth", "text": "Donauwörth\n\nDonauwörth je velké okresní město v německé spolkové zemi Bavorsko ve vládním obvodu Švábsko. Je hlavním městem okresu Donau-Ries. Má zhruba 18 tisíc obyvatel.\n\nMěsto leží na východních výběžcích Švábské Alby u ústí Wörnitzu, Zusamu, Kesselu a Schmutteru do Dunaje. Soutok Dunaje s Lechem leží jen 12 kilometrů východně od města.\n\nDonauwörth je železničním uzlem, kde se Dunajská železnice z Řezna do Ulmu kříží s tratí z Norimberka do Augsburgu a také zde začíná trať Riesbahn vedoucí do Aalenu.\n\nMěstem prochází Dunajská cyklostezka a končí zde cyklostezka vedoucí po trase staré římské silnice Via Claudia Augusta.\n\n\n"}
{"id": "428039", "url": "https://cs.wikipedia.org/wiki?curid=428039", "title": "Jan Puška z Otaslavic a Kostomlat", "text": "Jan Puška z Otaslavic a Kostomlat\n\nJan Puška z Otaslavic a Kostomlat (před 1392–1425) byl moravský šlechtic z rodu pánů z Kunštátu. \n\nNarodil se jako nejstarší ze tří synů Ješka Pušky z Kunštátu a Otaslavic (před 1368–1406) a jeho manželky Anny z Otaslavic. První písemná zmínka o Janovi pochází z roku 1392. Po otcově smrti si se svým bratrem Heraltem (nejmladší z bratří, Půta, zemřel předčasně roku 1398) rozdělil dědictví a zůstal na hradě v Otaslavicích. Jan Puška se začal angažovat v Čechách. Roku 1416 získal hrad Kostomlaty nad Labem, zvaný též Mydlovary. Nově získaný hrad se stal jeho hlavním sídlem a Jan Puška se začal po něm psát. Rodný hrad Otaslavice přenechal svému bratru Heraltovi. Jan Puška se na Kostomlatech dostával do sporů se svými příbuznými, bratry Bočkem a Viktorínem z Kunštátu a Poděbrad, s jejichž statky sousedil. Na počátku husitských válek poplenila vojska Zikmunda Lucemburského okolí Kostomlat a Poděbrad a Jan Puška se přidal na stranu \"podobojí\" a stal se jedním z pražských hejtmanů. Roku 1425 ho potkal krutý osud, když ho na jeho hradě zatknul jeho příbuzný, nejmladší bratr Bočka a Viktorína z Poděbrad Hynek na Poděbradech. Jan Puška ve vězení zakrátko zemřel. Zanechal po sobě vdovu Annu z Veselí, potomky neměl nebo ho nepřežili, protože jeho majetek spadl do odúmrti. \n\n"}
{"id": "428040", "url": "https://cs.wikipedia.org/wiki?curid=428040", "title": "Václav Rodomil Kramerius", "text": "Václav Rodomil Kramerius\n\nVáclav Rodomil Kramerius (6. května 1792 Praha – 6. června 1861 Praha), syn vydavatele V. M. Krameriuse, redaktor, autor a překladatel stovky povídek a novel.\n\nDo křestního listu byl zapsán jako Václav Richard, později si dal vlastenecké jméno Rodomil. Byl prvorozeným synem významného českého vydavatele České expedice. V otcově podniku pracoval jako typograf, od roku 1813 (bylo mu 21 let a otec byl již mrtvý) jako redaktor Krameriových c.k.vlasteneckých novin. Pak pomáhal matce vést Českou expedici, ale neměli v podnikání úspěch, takže v roce 1823 vydavatelské právo na řadu českých novin a časopisů prodali. Nechával se zaměstnat jako korektor a typograf u různých tiskáren v Čechách a psal. Řadu povídek překládal z němčiny, angličtiny, ruštiny a francouzštiny. V roce 1836 se kvůli nedostatku peněz živil ve Vídni prodejem brakové literatury a voskových figurek. Po návratu se snažil vydávat další noviny: Českoslovanský vlastenecký deník, časopis Hacafírek v kacabajce s malým úspěchem. Pak už jen psal a živil se jako korektor. Zemřel v chudobinci U milosrdných na Karlově. Hrob má v Praze na Olšanech.\n\nŽánrově bylo velice rozmanité, jeho povídky a novely byly historické, pohádkové, sentimentální, psal cestopisy i rytířské i strašidelné románky. Některé z nich jsou zařazovány jako předchůdci dnešního žánru fantasy a horor.. Zajímavé jsou i jejich velmi dlouhé názvy. V roce 1988 byl vydán výbor z jeho tvorby vč.jeho životopisu s názvem Knížky lidového čtení.\n\n\n"}
{"id": "428041", "url": "https://cs.wikipedia.org/wiki?curid=428041", "title": "Laurin &amp; Klement A", "text": "Laurin &amp; Klement A\n\nLaurin & Klement A byl první automobil firmy Laurin & Klement. Vyráběl se v roce 1905. Jednalo se o dvousedadlové voiturette – toto obecné označení malého dvoumístného automobilu bývá někdy používáno jen pro L&K A samotný. Motor byl vidlicový dvouválec, nacházel se v přední části vozu (za přední nápravou) a poháněl zadní kola. Jeho výkon byl 7 koní (5 kW), objem 1005 cm, vůz s ním mohl jet až 40 km/h.\n"}
{"id": "428042", "url": "https://cs.wikipedia.org/wiki?curid=428042", "title": "Heralt Puška z Otaslavic a Doubravice", "text": "Heralt Puška z Otaslavic a Doubravice\n\nHeralt Puška z Otaslavic a Doubravice, též Erhart Puška z Kunštátu (před 1392 – po 1419) byl moravský šlechtic z rodu pánů z Kunštátu. \n\nNarodil se jako mladší ze tří synů Ješka Pušky z Kunštátu a Otaslavic (před 1368–1406) a jeho manželky Anny z Otaslavic. První písemná zmínka o Heraltovi pochází z roku 1392. Po otcově smrti si se svým bratrem Janem (nejmladší z bratří, Půta, zemřel předčasně roku 1398) rozdělil dědictví a obdržel Čechy pod Kosířem a Doubravici. Když si jeho bratr Jan Puška koupil panství v Kostomlatech, Heralt od něj získal rodný hrad Otaslavice. Za markraběcích válek se Heralt účastnil loupežných aktivit, které pokračovaly i po uzavření landfrýdu. Heralt prováděl loupežné výpravy ze svých hradů v Otaslavicích, v Doubravici, ale i ze Skal, které využíval z titulu poručnictví nad dcerami Erharta ze Skal. Protože se Heralt účastnil i pohraničních bojů s Rakušany, byl rozhodnutím krále vyloučen ze stíhání za své loupežné činy. Poslední zmínka o Heraltovi pochází z roku 1419. \n\nHeralt po sobě zanechal syna Jana Pušku a dceru Dorotu z Kunštátu a Otaslavic. Jan Puška nejmladší však byl už roku 1437 nebožtíkem a máme jen zprávy o jeho dědictví, o které se soudily jeho nevlastní sestry. Janem Puškou nejmladším tedy tato rodová větev pánů z Kunštátu vymřela. \n"}
{"id": "428043", "url": "https://cs.wikipedia.org/wiki?curid=428043", "title": "Kolem Romandie 2009", "text": "Kolem Romandie 2009\n\nKolem Romandie 2009 \"()\" byl již v pořadí 63. ročník cyklistického etapového závodu Kolem Romandie. Uskutečnil se v Romandii ve Švýcarsku, v termínu od 28. dubna do 3. května. Byl šestým závodem v pořadí kalendáře UCI ProTour 2009. Celkovým vítězem závodu se stal český cyklista Roman Kreuziger, v čele průběžného pořadí UCI ProTour zůstal Němec Heinrich Haussler. \n\n1. etapa byla z původních 176,2 km kvůli sněžení zkrácena.\n\n"}
{"id": "428044", "url": "https://cs.wikipedia.org/wiki?curid=428044", "title": "Johann Grueber", "text": "Johann Grueber\n\nJohann Grueber (28. říjen 1623, Linec – 30. září 1680, Sárospatak, Maďarsko) byl rakouský jezuitský misionář, cestovatel a astronom v Číně.\n\nDo jezuitského řádu vstoupil v roce 1641. V roce 1656 odjel do čínského Pekingu, kde vyučoval matematiku a byl asistentem Johanna Adama Schalla von Bella. V letech 1661 – 1662 podnikl se svým belgickým kolegou Albertem d'Orvillem cestu do tibetské Lhasy. Oba tak patří k jedněm z prvních Evropanů, kterým se podařilo Lhasy dosáhnout. Jejich cesta však není blíže zaznamenána, je možné, že Grueber po návratu z Tibetu pracoval na cestopise, ten se však dosud nebyl nalezen.\n"}
{"id": "428046", "url": "https://cs.wikipedia.org/wiki?curid=428046", "title": "Seznam titulárních toskánských velkovévodů", "text": "Seznam titulárních toskánských velkovévodů\n\nSeznam titulárních toskánských velkovévodů obsahuje posloupnost potomků prvního titulárního velkovévody Ferdinanda IV., za jehož vlády probíhaly na území dnešní Itálie boje o sjednocení, tzv. \"Risorgimento\", kteří se měli stát toskánskými velkovévody. V roce 1860 však bylo velkovévodství připojeno k Piemontsko-Sardinskému království a posléze se stalo součástí Italského království.\n\n"}
{"id": "428052", "url": "https://cs.wikipedia.org/wiki?curid=428052", "title": "Psychika", "text": "Psychika\n\nPsychika je souhrn duševních dějů během celého lidského života. Jde též o fylogenetickou schopnost organismu odrážet svými stavy okolní realitu a reagovat na ni na úrovni senzomotorické (přímá reakce na stav okolí), percepční (pochopení okolí) a intelektuální (postihující a chápající vzájemné vztahy a zákonitosti různých jevů; z tohoto hlediska má psychika biologický základ a disponuje funkcemi, které umožňují učení, základní instinkty a na vyšších úrovních i socializaci a adaptaci na kulturní prostředí.\n\nPsychika je pojem shrnující veškeré duševní obsahy a funkce člověka - tedy nejen to, co si myslíme a děláme, ale i to jakým způsobem myšlenkové informace zpracováváme, tedy samotný proces tohoto zpracování. Mnozí psychologové se přitom podle Aleny Plhákové domnívají, že si uvědomujeme pouze část dějů v psychice probíhajících. Proto je vhodné rozlišovat vědomí a nevědomí. Sled uvědomovaných zážitků probíhajících v psychice označujeme jako prožívání (vnitřní součást psychiky), jakékoliv vnější zaznamenatelné projevy a tělesné aktivity jsou potom chováním (včetně například různé fyziologické změny jako změna krevního tlaku či tepové frekvence).\n\nLidská psychika obsahuje tři základní fenomény: procesy, obsahy a stavy.\n\nPsychické procesy se dělí dále. Kognitivní procesy (někdy též poznávací), které lze chápat jako analogii k lidskému rozumu. Slouží k získávání a zpracování informací z vnějšího světa. Emocionální procesy vedou ke vzniku emocí, požitků a citů a v laické psychologii bývají kladeny do protikladu k procesům kognitivním (rozum versus cit). Posledními procesy jsou procesy motivační, které aktivizují a usměrňují chování.\n\nTyto procesy vedou ke vzniku obsahů (myšlenek, konkrétních motivů apod., které mohou být v různém vztahu k realitě (přímý počitek, vzpomínka či fantazie). Obsahy se rychle mění, na rozdíl od psychických stavů, který je relativně stabilnější. Mohou být dočasné, například subjektivně rozlišitelný dobrý či špatný psychický stav, deprese apod. Jiné psychické stavy jsou označovány jako trvalé, relativně stálé podmínky psychického dění u daného člověka - například charakteristika úzkostnost a jiné charakterové vlastnosti.\n\n"}
{"id": "428055", "url": "https://cs.wikipedia.org/wiki?curid=428055", "title": "Seznam zápasů české a běloruské hokejové reprezentace", "text": "Seznam zápasů české a běloruské hokejové reprezentace\n\nToto je seznam zápasů české a běloruské hokejové reprezentace.\n"}
{"id": "428058", "url": "https://cs.wikipedia.org/wiki?curid=428058", "title": "Středisko řízení letů Roskosmosu", "text": "Středisko řízení letů Roskosmosu\n\nStředisko řízení letů (CUP, ) Roskosmosu je významnou složkou Centrálního vědeckovýzkumného institutu strojírenství (FGUP CNIImaš). Sídlí v Koroljovu v Moskevské oblasti.\n\nCUP zabezpečuje praktické řízení letů kosmických stanic, lodí, družic a sond. Současně rozpracovává metody a prostředky řešení úkolů v oblasti řízení, balistiky a navigace kosmických letů, zabývá se také expertizou kosmických projektů v oblasti svého oboru činnosti. V současnosti především řídí činnost ruského segmentu Mezinárodní vesmírné stanice (ISS).\n\nRoku 1960 bylo založeno Výpočetní středisko ve Vědeckovýzkumném institutu č. 88 (NII 88; nyní Centrální vědeckovýzkumný institut strojírenství Roskosmosu). Výpočetní středisko se společně s balistickým oddělením NII 88 stalo balistickým centrem odvětví (BC-2; BC-1 fungovalo na ministerstvu obrany, BC-3 v Akademii věd). BC-2 se od roku 1963 účastnilo řízení kosmických letů.\n\nRoku 1965 proběhla reorganizace Výpočetního střediska na Koordinačně-výpočetní středisko (KVC) jehož činnost zahrnovala informační zabezpečení činnosti státních komisí, získávání a zpracování informací při zkouškách pilotovaných lodí i stanic a družic. KVC řídilo vesmírné sondy programů Veněra, Mars a družice programů Meteor, Proton, AUOS a dalších, plnilo funkce záložního BC pro pilotované programy Sojuz a Saljut.\n\nNa základě KVC bylo roku 1973 vytvořeno sovětské Středisko řízení letů (CUP, \"Центр управления полётами\") s novým komplexem technických prostředků, určené pro zabezpečení společného (sovětsko-amerického) programu Sojuz-Apollo. Specialisté sovětského i amerického střediska měli mnoho práce při sjednocování a odsouhlasování terminologie, modelů pohybu kosmických lodí, technické dokumentace i organizace společné práce obou středisek řízení letů. Středisko zabezpečovalo řízení modernizovaných lodí Sojuz v bezpilotní i pilotované variantě.\n\nOd roku 1977 CUP převzalo řízení letů všech sovětských kosmických lodí, orbitálních stanic i vesmírných sond. Proběhla modernizace technických prostředků pro zabezpečení dlouhodobých letů orbitálních stanic.\n\nV letech 1977–1982 CUP řídil let stanice Saljut 6. Na stanici pobývalo 27 lidí, včetně osmi zahraničních kosmonautů. Se stanicí se spojilo 31 kosmických lodí, z toho 16 pilotovaných.\n\nV letech 1978–1988 středisko zabezpečovalo řízení letů vesmírných sond k Venuši (program Veněra, roku 1978, 1981, a 1983), k Venuši a Halleyově kometě (program Vega v letech 1984–1986), k Marsu a Phobosu (program Fobos, v letech 1988–1989).\n\nV letech 1982–1991 CUP řídil let stanice Saljut 7. Stanici navštívilo 21 lidí, z toho dva zahraniční kosmonauti. Se stanicí se spojilo 24 kosmických lodí, z toho 9 pilotovaných.\n\nV letech 1986–2001 CUP řídil let stanice Mir. Stanici navštívilo 104 lidí, z toho 62 zahraničních kosmonautů. Se stanicí se spojilo 109 kosmických lodí, z toho 39 pilotovaných (včetně devíti návštěv amerických raketoplánů).\n\nRoku 1987 byly v CUPu vytvořeny prostředky k zabezpečení řízení univerzálního raketově-kosmického dopravního systému (URKTS) Eněrgija-Buran, včetně postavení druhého hlavního řídícího sálu, nyní využívaného v programu Mezinárodní vesmírné stanice. První start rakety Eněrgija proběhl roku 1987, let raketoplánu Buran roku 1988.\n\nRoku 1991 bylo CUPu uloženo modelování systémů pro řešení úkolů kosmického i jiných odvětví hospodářství.\n\nOd roku 1998 je hlavním úkolem CUPu řízení letu ruského segmentu Mezinárodní vesmírné stanice. Stanice je trvale obydlena od roku 2000. Ve středisku je též umístěna skupina amerických specialistů schopných v případě potřeby převzít řízení amerického segmentu stanice, analogicky v Houstonu pracují ruští pracovníci CUPu.\n\nRoku 1999 vznikl sektor řízení kosmických družic. Od toho roku CUP řídil družice dálkového průzkumu Země řady Okean (rusko-ukrajinský program) a některé další (Meteor-3M, Foton, Sič 1M, Resurs DK, Koronas-Foton). Středisko se též podílí na programu Sea Launch.\n\n"}
{"id": "428061", "url": "https://cs.wikipedia.org/wiki?curid=428061", "title": "Aleš z Kunštátu a Lysic", "text": "Aleš z Kunštátu a Lysic\n\nAleš z Kunštátu a Lysic byl moravský šlechtic z rodu pánů z Kunštátu. \n\nJeho otec byl Kuna z Kunštátu a Lysic. První písemná zmínka o Alešovi pochází z roku 1374. Aleš zdědil po svém otci čtvrtinu hradu Rychvaldu, po kterém se také zpočátku psal. Roku 1397 koupil půlku Bošovic a Skřípova. Protože se angažoval v domácích válkách, zastavil mu v roce 1400 olomoucký biskup Jan Mráz za poskytnutou pomoc do zástavy hrad Blansek. Po tomto hradě se psal až do roku 1411. V roce 1412 koupil Aleš Rájec se dvěma pustými hrady. Roku 1415 pečetil květnový moravský list do Kostnice a velký stížný list, na němž se uvádí s přídomkem \"z Rájce.\" Poslední písemná zmínka pochází z roku 1421, kdy byl přítomen holdu moravské šlechty králi Zikmundovi. Roku 1426 se již uvádí jako nebožtík. Zemřel bezdětný, majetek získali jeho příbuzní.\n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\". Nakladatelství Lidové noviny, 2006, ISBN 80-7106-683-4\n"}
{"id": "428064", "url": "https://cs.wikipedia.org/wiki?curid=428064", "title": "Seznam zápasů české a dánské hokejové reprezentace", "text": "Seznam zápasů české a dánské hokejové reprezentace\n\nToto je seznam zápasů české a dánské hokejové reprezentace.\n"}
{"id": "428065", "url": "https://cs.wikipedia.org/wiki?curid=428065", "title": "YZ Ceti", "text": "YZ Ceti\n\nYZ Ceti je červený trpaslík v souhvězdí Velryby. Hvězda je vzdálená pouze 12 světelných let od Slunce, přesto není viditelná pouhým okem. Je eruptivní proměnnou hvězdou typu UV Ceti, která vykazuje periodické změny svítivosti. Hmotnost YZ Ceti je pouze 8,5 % hmotnosti Slunce, hvězda má 5 500krát menší svítivost než Slunce.\n\nYZ Ceti je velice blízko Tau Ceti, žlutému trpaslíkovi spektrální třídy G<nowiki>8</nowiki> Obě hvězdy dělí vzdálenost pouze 1,6 světelných let. To je pouze třetina vzdálenosti od nejbližší hvězdy Slunci, Proximě Centauri.\n\n„YZ“ v pojmenovaní hvězdy znamená podle pravidel pojmenovávání proměnných hvězd, že YZ Ceti je 53. proměnná hvězda, která byla objevena v souhvězdí Velryby.\n\nSeznam nejbližších hvězd\n"}
{"id": "428070", "url": "https://cs.wikipedia.org/wiki?curid=428070", "title": "Seznam zápasů české a francouzské hokejové reprezentace", "text": "Seznam zápasů české a francouzské hokejové reprezentace\n\nToto je seznam zápasů české a francouzské hokejové reprezentace.\n"}
{"id": "428071", "url": "https://cs.wikipedia.org/wiki?curid=428071", "title": "Procek z Kunštátu a Rychvaldu", "text": "Procek z Kunštátu a Rychvaldu\n\nProcek z Kunštátu a Rychvaldu byl moravský šlechtic z rodu pánů z Kunštátu. \n\nJeho otcem byl Kuna z Kunštátu a Lysic. První písemná zmínka o Prockovi pochází z roku 1373. Po svém otci zdědil čtvrtinu hradu Rychvald, po kterém se psal. V roce 1374 se uvádí Prockova první žena, kterou byla Eliška z Krotenfulu. V roce 1375 byl Rychvald dobyt, ale Prockův život to příliš nenarušilo. V následujících letech je zmiňován při zasedání soudu v Olomouci, podnikal i mnohé majetkové transakce, kdy prodával a kupoval různé vsi či jejich části. Roku 1378 se připomíná jeho syn Kuník, který však v mladém věku zemřel. V roce 1398 je uváděna jeho druhá žena Kateřina ze Sovince. Z listin vyplývá i častý společný postup Procka a jeho bratra Aleše, který si byl zřejmě vědom absence vlastního dědice a zapsal pro případ své smrti některé majetky na Procka, jeho manželku či dědice. Např. roku 1418 koupil Aleš tvrz v Petrovicích a její příslušenství společně s Prockovou ženou Kateřinou. Naposledy je Procek uváděn roku 1421, kdy se účastnil listopadového sněmu v Brně. \n\nProcek měl kromě syna Kuníka, který záhy zemřel, jednoho syna a dvě dcery. Jeho majetek zdědil Heralt Semenec, který se roku 1421 uvádí \"na Pornicích.\" Prockova dcera Eliška si vzala Zikmunda z Ronova a Letovic, Druhá dcera Anežka Heralta z Kunštátu a Loučan.\n\nMiroslav Plaček, Peter Futák. \"Páni z Kunštátu. Rod erbu vrchních pruhů na cestě k trůnu\". Nakladatelství Lidové noviny, 2006, ISBN 80-7106-683-4\n"}
{"id": "428073", "url": "https://cs.wikipedia.org/wiki?curid=428073", "title": "Hans Ernest Oplatka", "text": "Hans Ernest Oplatka\n\nHans Ernest Oplatka (12. srpna 1911, Vídeň – 1. prosince 1992, Liverpool), také Jan Arnošt Oplatka, byl český fotograf.\n\nNarodil se v české židovské rodině ve Vídni v roce 1911. Roku 1922 se rodina přestěhovala do Prahy, kde Hans Ernest do roku 1928 studoval reálné gymnázium. Pak studoval grafickou školu v Praze a ve Vídni. Po studiu začal pracovat pro francouzský časopis \"Vu\". Roku 1931 podnikl se spisovatelem a novinářem Georgesem Simenonem reportážní cestu po Francii.\n\nV letech 1931–1932 sloužil v československé armádě. Pak byl redaktorem a vydavatelem obrazového týdeníku \"Der Sonntag\". Pracoval také jako agenturní fotograf v Kodani, Praze, Miláně, Benátkách, Londýně a Soluni. Roku 1938 se vrátil do Prahy. Po německé okupaci Čech emigroval do Francie, kde vstoupil do armády, se kterou se dostal do Anglie. Tam se oženil s Margery Angusovou. Do Čech se vrátil spolu se západní armádou v roce 1945.\n\nV roce 1946 se vrátil za manželkou do Británie, kde pak působil jako nezávislý fotograf. Publikoval v řadě časopisů, např. \"Contact\", \"Lilliput\", \"Picture Post\", \"Strand Magazine\".\n\n"}
{"id": "428075", "url": "https://cs.wikipedia.org/wiki?curid=428075", "title": "Seznam zápasů české a italské hokejové reprezentace", "text": "Seznam zápasů české a italské hokejové reprezentace\n\nToto je seznam zápasů české a italské hokejové reprezentace.\n"}
{"id": "428077", "url": "https://cs.wikipedia.org/wiki?curid=428077", "title": "Seznam zápasů české a japonské hokejové reprezentace", "text": "Seznam zápasů české a japonské hokejové reprezentace\n\nToto je seznam zápasů české a japonské hokejové reprezentace.\n"}
{"id": "428079", "url": "https://cs.wikipedia.org/wiki?curid=428079", "title": "Heralt Semenec z Kunštátu a Lysic", "text": "Heralt Semenec z Kunštátu a Lysic\n\nHeralt Semenec z Kunštátu a Lysic byl moravský šlechtic z rodu pánů z Kunštátu. \n\nJeho otcem byl Procek z Kunštátu a Rychvaldu. První písemná zmínka o Heraltovi pochází z roku 1397. Nebyl moc výraznou osobností a byl i v dospělém věku ve stínu svého otce. Z jeho područí vystoupil v roce 1420, kdy koupil vsi Šváby a Pornice, kde stála tvrz, po které se začal psát. Na novém zboží zajistil své manželce Anně z Haslau věno. Po husitských válkách se musel dohodnout s Janem z Lomnice, který užíval dříve zabavené lysické panství, aby mu je vrátil. Naposledy se Heralt uvádí v roce 1448 a jeho dědicem se stal jeho jediný syn Jan z Kunštátu a Lysic, zvaný Heník, o kterém jsou strohé informace. Ten otce dlouho nepřežil a v roce 1451 či krátce na to zemřel jako poslední příslušník lysické větve rodu. Lysice zdědil Procek z Kunštátu a Opatovic z líšnické rodové větve. \n"}
{"id": "428080", "url": "https://cs.wikipedia.org/wiki?curid=428080", "title": "Josef Voříšek", "text": "Josef Voříšek\n\nJosef Voříšek (12. prosince 1902, Praha – 1. ledna 1980, Šluknov) byl český letecký konstruktér, designér a fotograf.\n\nPracoval jako letecký konstruktér v pražské továrně Aero. Pak byl designérem a návrhářem automobilových karosérií. Je autorem karosérií vozů Aero 30 a Aero 50. Rovněž fotografoval a přispíval do časopisů \"Ahoj na neděli\", \"Eva\" a \"Ozvěny\". S fotografem Josefem Sudkem jej pojilo celoživotní přátelství i zájem o uměleckou fotografii.\n\n"}
{"id": "428081", "url": "https://cs.wikipedia.org/wiki?curid=428081", "title": "Pláč", "text": "Pláč\n\nPláč je doprovodný jev některých emocí, především smutku. Plakat lze ovšem také kvůli bolesti nebo pocitům vzteku, beznaděje, ale i silné radosti. Pro pláč je typická charakteristická mimika a proudění slz. Slzy obsahují endorfin tišící bolest a stresové hormony, smyslem pláče je zklidnění jedince. Pláč vzbuzuje v okolí soucit a lítost, má tedy rovněž signální funkci.\n\nNe každé ronění slz je pláč – pokud k němu dojde při poranění nebo podráždění oka, pak se o pláč nejedná. Všichni savci mají slzy ke zvlhčování povrchu oka a vyplavování nečistot, ale zřejmě pouze člověk je schopen plakat.\n\nSklon k pláči u každého jedince závisí na kultuře, věku a pohlaví jedince: děti pláčou častěji, ženy průměrně pláčou více než muži , rovněž staří lidé mají práh pláče nižší. Také společenská tolerance pláče se v různých oblastech liší – v Evropě se například muži snaží pláč potlačovat a pláčou jen při velmi žalostných událostech.\n\nPři některých duševních poruchách se dostavuje pláč bez příčiny. Při hysterii může pláč trvat i několik hodin. \n\n\n"}
{"id": "428086", "url": "https://cs.wikipedia.org/wiki?curid=428086", "title": "Seznam zápasů české a kazašské hokejové reprezentace", "text": "Seznam zápasů české a kazašské hokejové reprezentace\n\nToto je seznam zápasů české a kazašské hokejové reprezentace.\n"}
{"id": "428089", "url": "https://cs.wikipedia.org/wiki?curid=428089", "title": "Seznam zápasů české a lotyšské hokejové reprezentace", "text": "Seznam zápasů české a lotyšské hokejové reprezentace\n\nToto je seznam zápasů české a lotyšské hokejové reprezentace.\n"}
{"id": "428096", "url": "https://cs.wikipedia.org/wiki?curid=428096", "title": "Sezema I. z Jevišovic", "text": "Sezema I. z Jevišovic\n\nSezema I. z Jevišovic (před 1299 − po roce 1326) byl moravský šlechtic z rodu pánů z Jevišovic. \n\nByl pravděpodobně mladším synem Bočka I. z Jevišovic. Poprvé se v pramenech objevil spolu s bratrem Mikulem na písemnosti v roce 1314. O jeho bratrovi je to zmínka první a zároveň poslední a předpokládá se, že brzy na to zemřel. I o Sezemovi jsou v písemnostech zmínky velmi sporadické a strohé, významná je však především ta z roku 1320, kdy mu byl udělen úřad moravského komorníka. Poslední zmínka o Sezemovi pochází z roku 1326. O pět let později se uvádí, že Sezema zanechal vdovu Anežku. Měl dva syny. Prvním z nich byl Kuna II. z Jevišovic, který zdědil jevišovické panství, druhým synem byl Jan Ondřej, který byl farářem u sv. Michala ve Znojmě.\n"}
{"id": "428099", "url": "https://cs.wikipedia.org/wiki?curid=428099", "title": "Seznam zápasů české a norské hokejové reprezentace", "text": "Seznam zápasů české a norské hokejové reprezentace\n\nToto je seznam zápasů české a norské hokejové reprezentace.\n"}
{"id": "428101", "url": "https://cs.wikipedia.org/wiki?curid=428101", "title": "Objektivizace", "text": "Objektivizace\n\nObjektivizace je v teorii sociálního konstrukcionismu proces, během kterého se vnější prostředí, ve kterém žijeme, stává nezávislým (objektivním) na nás jako na konkrétním jedinci. Je jedním ze tří vzájemně propojených procesů objektivizace, internalizace a externalizace, které vytvářejí a reprodukují realitu našeho světa.\n\nČlověk se narodí do ustanoveného, objektivního světa, který se mu jeví jako přirozený, neuvědomuje si, že ve skutečnosti je vymyšlený a vytvořený lidmi. Je postaven před realitu všezahrnujícího sociálního světa stejně jako před realitu světa přírody. Vnější objektivní svět tak na člověka od počátku vytváří nátlak prostřednictvím společenských norem, institucí či jazyka. \n\nAby mohly být sociální normy a hodnoty předány další generaci, musí dohromady představovat objektivní svět, v opačném případě se celá společnost zhroutí (jako důkaz může sloužit rozpad některých společností pod náporem kolonizace, přestože nebyly kolonizátory přímo fyzicky likvidovány). Například jazyk, nejdůležitější prvek socializace, je chápán jako \"jev vlastní věcem\" – věc je taková, jak se jí říká, nemůže se jí říkat jinak. Podobně nezaměnitelně a jako dané se nám jeví všechny instituce (typy jednání vymezené společností), které mají navíc charakter historické a objektivní reality, čímž znovu-potvrzují objektivitu našeho světa. \n\nSpolu s kulturními hodnotami se ale z generace na generaci přenášejí také existující sociální nerovnosti, protože jedinec sám již není schopný rozlišit, co je objektivním přírodním jevem a co sociální formací. V důsledku toho se ve společnosti může jevit jako \"„přirozenější“\" nebo \"„správné“\", když například s dítětem zůstává na mateřské dovolené matka, přestože je takový stav definován čistě sociálně, nikoli biologicky. Podobně se nám mohou jevit jako \"„přirozené“\" či \"„objektivně dané“\" mužské a ženské role (muž jako živitel rodiny, žena jako zázemí muže a rodiny) či identity (chlapci nadaní na technické předměty, dívky nadané na humanitní předměty) nebo užívání skrytě sexistického jazyka (používání mužských tvarů pro označování povolání žen, přípony \"–ová\" k mužskému tvaru příjmení). Naše pojetí mužských a ženských rolí se totiž utváří tak brzo, že je vnímáme jako přirozené (objektivní), ačkoli jsme to my sami/y, kdo je v každodenních mezilidských interakcích vytváří a reprodukuje. Vzniká začarovaný kruh, kdy se jako přirozená etabluje právě ta podoba ženství/mužství, která je ve společnosti většinově tematizována (např. žena jako zázemí muže a rodiny, žena jako krásné tělo či sexuální objekt).\n"}
{"id": "428102", "url": "https://cs.wikipedia.org/wiki?curid=428102", "title": "Duben 2009", "text": "Duben 2009\n\n\n"}
{"id": "428103", "url": "https://cs.wikipedia.org/wiki?curid=428103", "title": "Keramik", "text": "Keramik\n\nKeramik (ukrajinsky '; rusky ') je sídlo městského typu v Jasynuvatském rajónu Doněcké oblasti na Ukrajině. Při sčítání v roce 2001 zde žilo 517 obyvatel, v roce 2011 zde žilo 385 obyvatel.\n\nZdroj – sčítání lidu\n"}
{"id": "428105", "url": "https://cs.wikipedia.org/wiki?curid=428105", "title": "Radost (rozcestník)", "text": "Radost (rozcestník)\n\nRadost může být :\n\n"}
{"id": "428108", "url": "https://cs.wikipedia.org/wiki?curid=428108", "title": "James Nachtwey", "text": "James Nachtwey\n\nJames Nachtwey (* 14. března 1948 Syracuse, New York) je vlivný americký fotožurnalista a válečný fotograf. Pracuje jako korespondent pro časopis \"Time\" v Bagdádu, byl členem agentury Magnum Photos od roku 1986 do 2001. V zámoří byl celkem pětkrát oceněn Klubem zahraničních novinářů (v letech 1983, 1984, 1986, 1994 a 1998) a obdržel od ní Zlatou medailí Roberta Capy. V roce 2003 byl při útoku na jeho konvoj v Bagdádu zraněn granátem, když tam pracoval pro magazín Time.\n\nNachtwey začal pracovat jako fotograf pro malé nakladatelství v Novém Mexiku v roce 1976. V roce 1980 se přestěhoval do New Yorku a začal pracovat jako fotograf na volné noze. V roce 1981 se zúčastnil svého prvního úkolu v Severním Irsku, kde dokumentoval občanské nepokoje. Od roku 1984 pracoval jako fotograf pro magazín Time. Pro \"Black Star\" pracoval od roku 1980 do roku 1985 a členem Magnum Photos byl od roku 1986 do roku 2001. V roce 2001 byl jedním ze zakládajících členů představenstva agentury VII Photo Agency.\n\nPo celou svou kariéru fotografoval ozbrojené konflikty a sociální problémy v Jižní Africe, Latinské Americe a na Středním východě.\nV zemích bývalého Sovětského svazu dokumentoval válečné konflikty, hlad, a znečištění.\nV západní Evropě a v USA fotografuje podmínky ve věznicích.\nVyfotil také první volby bez rozlišení ras v Jižní Africe.\nNachtwey pracoval také na reportáži postižených míst tsunami v jihovýchodní Asii 26. prosince 2004. Vytvořil také známou sérii fotografií s názvem \"Body of work\" z průběhu útoků na Světové obchodní centrum 11. září 2001.\n\nV současné době žije v New Yorku.\n\n\n\n\n\n"}
{"id": "428110", "url": "https://cs.wikipedia.org/wiki?curid=428110", "title": "Vladislav Vaculka", "text": "Vladislav Vaculka\n\nVladislav Vaculka (3. ledna 1914, Jarošov u Uherského Hradiště – 27. září 1977, Uherské Hradiště) byl český malíř, grafik, keramik a sochař. Jeho manželkou byla malířka, sochařka a výtvarnička Ida Vaculková.\n\nJako dvacetiletý odešel z rodné jižní Moravy do Prahy, kde v letech 1934–1938 studoval na Ukrajinské akademii výtvarných umění u profesorů Jana Kulce a Roberta Lisovský. V roce 1935 v Jarošově poprvé vystavoval. Po druhé světové válce pokračoval ve studiu na Akademii výtvarných umění u profesorů Willi Nowaka a Maxe Švabinského.\n\nPo studiích v Praze se vrátil do rodného kraje, kde začal intenzivně umělecky působit. Maloval, vystavoval, byl členem Syndikátu výtvarných umělců a později také Svazu československých výtvarných umělců. Častými motivy jeho děl byly lidové tradice Moravského Slovácka.\n\nPo nástupu komunistického režimu bylo Vaculkovi na začátku padesátých let zakázáno vystavovat a byl vyloučen ze Svazu výtvarných umělců. Z toho důvodu se začal věnovat keramice. V šedesátých letech se postupně navracel k malbě a grafice, věnoval se také sochařství (tvorbě bronzových plastik).\n\nOd roku 1969 až do odchodu do důchodu v roce 1974 vyučoval na Střední uměleckoprůmyslové škole v Uherském Hradišti. V roce 1970 začal umělecky spolupracovat s akademickým sochařem Otmarem Olivou, který tam patřil k jeho žákům. Dne 27. září 1977 zemřel na následky infarktu poté, co u něj doma byla provedena domovní prohlídka jako důsledek udání, že ilustroval samizdatovou sbírku básní Jana Skácela.\n\nJedna z ulic uherskohradišťského sídliště Východ v městské části Mařatice, postaveném na konci 80. let 20. století, nese jeho jméno (ulice „Vladislava Vaculky“).\n\n"}
{"id": "428113", "url": "https://cs.wikipedia.org/wiki?curid=428113", "title": "Lokomotiva 475.1", "text": "Lokomotiva 475.1\n\nLokomotiva 475.1 je univerzální parní lokomotiva vyráběná v letech 1947–1950 Škodovými závody v Plzni pro Československé státní dráhy v celkovém počtu 172 kusů, z nichž však bylo posledních 25 dodáno do KLDR. Pro svůj elegantní vzhled dostala přezdívku Šlechtična. Lokomotivy byly určeny pro vozbu dálkových rychlíků, osobních vlaků a také příležitostně rychlých nákladních vlaků. \n\nLokomotivka Škoda v Plzni uplatnila při výrobě této řady nejmodernější technologie a konstrukční prvky používané v té době v zahraničí. V našem provozu se tak objevila lokomotiva s novými konstrukčními prvky, které se při konstrukci parních kotlů dosud nepoužívaly. Jedná se zejména o spalovací komoru a varník. U některých lokomotiv byla použita valivá ložiska. Protože se nové prvky osvědčily, byly použity i při konstrukci další, větší lokomotivy řady 556.0 pro nákladní dopravu.\n\nStroje řady 475.1 sloužily více než 30 let a pro svou spolehlivost a zároveň jednoduchou obsluhu si získaly mezi lokomotivními četami i dílenským personálem oblibu. S přibývajícím stářím přecházely na méně důležité výkony a vedlejší tratě, kde nahradily starší stroje. Prošly také několika rekonstrukcemi, mezi ty nejdůležitější patří dosazení mechanických přikladačů a nových dyšen typu Kylchap. Od poloviny 60. let byly postupně vyřazovány a s dodávkami nových motorových lokomotiv v sedmdesátých letech se jejich počty dále snižovaly, avšak značná poruchovost nových motorových lokomotiv řady T 478.3 vedla k prodloužení služebního nasazení o další léta. Poslední stroje této řady vydržely v provozu až do roku 1980. K lokomotivám se používaly tendry řad 932.3 a 935.0.\n\nV rámci poválečné obnovy značně rozmanitého parku parních lokomotiv bylo rozhodnuto zkonstruovat a vyrobit několik typů lokomotiv. Pro nejdůležitější a nejrychlejší vlaky byla objednána řada 498.0, ale pro vlaky osobní a rychlé nákladní bylo počítáno se stroji nižšího výkonu a menšího nápravového tlaku, umožňujícího přechodnost na tratě se slabším typem svršku. Základní parametry zněly:\n\n\nVýroba lokomotiv byla zadána do plzeňských Škodových závodů, které již pracovaly na dodávkách řady 498.0. S ní měla být nová lokomotiva alespoň v některých konstrukčních uzlech unifikována. Objednávka na první sérii, čítající 55 kusů, přišla roku 1946 s požadavkem dodání první lokomotivy do konce roku následujícího. Za jednu lokomotivu výrobce požadoval částku 3 114 315 Kčs, příslušný tendr řady 935.0 (pro vzájemnou zaměnitelnost stejný jako u řady 498.0) stál 665 250 Kčs.\n\nPřes využití nejnovějších dostupných technologií (moderní kotel s přehřívačem a pyrometrem, natřásací rošty Houlson, u některých lokomotiv valivá ložiska a podobně) byla objednávka vyřízena velmi rychle a již 2. prosince 1947, tedy čtyři týdny před vypršením lhůty, byla ČSD předána první lokomotiva čísla 475.103 (dokončena byla dříve než čísla 1 a 2). V několikatýdenních odstupech byly po nezbytných zkouškách do provozu zařazovány další stroje a ihned nasazeny na vlacích. Lokomotivy se osvědčily a ještě před dodáním celé první série byla objednána série druhá o 27 kusech.\n\nNa základě dobrých zkušeností s lokomotivami (dokázaly nahradit starší řady 365.4, 455.2, 456.0 především z válečných kořistí) byly doobjednávány další stroje a do roku 1950 bylo vyrobeno celkem 172 kusů ve čtyřech výrobních sériích. Posledních 25 lokomotiv ale v tuzemsku nezůstalo a bylo odesláno do Korejské lidově demokratické republiky v rámci socialistické výpomoci. Stalo se tak na jaře 1951. Zároveň byla mezi lety 1955–1956 předváděna lokomotiva 475.1142 v Číně (pro tento účel byla opatřena zeleným nátěrem inspirovaným řadou 387.0), k výrobě dalších lokomotiv na export ale nedošlo.\n\nLokomotivy byly využívány téměř na všech typech výkonů, s výjimkou těžkých nákladních vlaků (pro ty byla určena řada 556.0). Díky výrobě téměř 150 kusů se rozšířily napříč Československem a sloužily na mnoha hlavních i vedlejších tratích, kde to traťové poměry dovolovaly. Pro svou jednoduchou dvouválcovou konstrukci a s tím spojenou spolehlivost si získaly mezi provozním personálem oblibu a nejednou nahrazovaly i výkonnější řadu 498.0 na dálkových rychlících. \n\nZ výroby byla většina lokomotiv dodána do výtopen, kde bylo potřeba nahradit válečné a předválečné lokomotivy (Praha, Brno, Bratislava, Žilina). Postupem času se dostaly do mnoha dalších dep a převzaly výkony i od novějších typů lokomotiv, které pro dané vlaky nevyhovovaly (například řada 387.0). Uplatnění našly i v lehké nákladní dopravě, především u vlaků přepravujících expresní zásilky a zboží. \n\nKe konci provozu se jako nadbytečné lokomotivy dostaly i na ryze podřadné výkony, jakými byly pracovní a stavební vlaky, případně vytápění rotund v lokomotivních depech párou.\n\nOd poloviny 60. let začal masivní nástup moderních trakcí (elektrické i motorové) a to způsobilo značný nadbytek parních lokomotiv. Řada 475.1 byla většinou přesouvána na vedlejší tratě nebo tam, kde nahradila ještě starší stroje. Některé stroje v horším technickém stavu byly rovnou zrušeny a sešrotovány, případně použity na náhradní díly – první dva exempláře byly zrušeny již roku 1963. Po roce 1970 se počet provozních lokomotiv dále snižoval ve prospěch lokomotiv motorových, ačkoliv jejich značná poruchovost (především řady T 478.3) umožnila řadu 475.1 udržet v provozu déle, než bylo předpokládáno. Poslední lokomotivy dosluhovaly jako stroje pro dopravu pomocných vlaků, případně jako stabilní vytápěcí kotle. Definitivně vyřazeny byly v roce 1980 jako jedna z posledních lokomotivních řad.\n\nAčkoliv byla řada 475.1 již z výroby technicky na velmi vysoké úrovni, ani jí se nevyhnuly rekonstrukce a zlepšení za účelem zhospodárnění a zjednodušení jejich obsluhy a údržby. Šlo zejména o dodatečné dosazení mechanických přikladačů uhlí (typu Standard Stocker jako u řady 556.0 pro nákladní dopravu – v jižních Čechách si proto vysloužily jinde neobvyklou přezdívku „štokr“), které velmi ulehčily práci topiče a snížily spotřebu paliva, přestože u lokomotiv první série musel být v tendru zmenšen vodojem. Podobně přínosnou rekonstrukcí byla výměna původní dyšny za novou typu Kylchap. \n\nVzhledem k počtu vyrobených lokomotiv se podařilo do současnosti zachovat větší množství exemplářů, z nichž čtyři jsou i provozuschopné. Kromě těchto strojů bylo uchováno také několik vraků, sloužících zejména jako zdroje náhradních dílů.\n\nLokomotiva nejnižšího čísla byla dodána ČSD dne 10. 12. 1947 do výtopny Praha Masarykovo nádraží. Odtud se později přes další depa dostala do depa Brno dolní nádraží, kde sloužila většinu svého života. Zde také byla 13. června 1979 zrušena, ale sešrotování unikla a byla zachována. Nyní patří Českým drahám a je vedena jako provozní historické vozidlo.\n\nLokomotiva 475.111 byla po vyrobení předána v únoru 1948 do plzeňského depa. Odtud byla vypravována s vlaky především na tratě Plzeň – Praha a Plzeň – Cheb. Roku 1955 byla předána do lokomotivního depa v Chomutově. Zde vozila rychlíky na trase Praha – Chomutov – Cheb. Na závěr provozu se dostala do depa v Lounech, kde byla v roce 1977 vyřazena z provozu. Následně byla převezena do České Třebové, kde se měla stát exponátem pro zamýšlený železniční skanzen. Z projektu nakonec sešlo a roku 1983 se novým majitelem stroje stává Muzeum Škoda Plzeň. V 1990 byla lokomotiva převedena do sbírek občanského sdružení Iron Monument Club Plzeň (IMC), které se rozhodlo ji zprovoznit. Náročná oprava byla v ŽOS České Velenice provedena v roce 1993 a po dokončení se stroj rozjel vlastní silou o další tři roky později. V péči IMC zůstává do současnosti a je používána k historickým jízdám a setkáním nejen v Česku, ale i v zahraničí.\n\nLokomotiva 475.179 byla vyrobena ve Škodě Plzeň roku 1948 s výrobním číslem 1900 a tendrem 932.323. Dne 5.8.1948 zahájila svůj provoz v LD Vršovice. Její další působení od 4.11.1948 České Budějovice, od 19.2.1958 Bratislava, od 1.3.1959 Veselí nad Moravou, od 26.8.1959 Zvolen (Fiľakovo), odkud byla dne 29.7.1972 předána do LD Děčín (Výtopna Podmokly). Spolu s ní byly do Děčína předány lokomotivy 475.1104, 1106, 1137 a 1146. Od 15.4.1976 do roku 1979 působila ještě v Lovosicích, poté znovu Děčín, kde zakončila svůj pravidlený provoz. Lokomotiva nebyla nikdy zrušena a byla vedena jako v provozní stroj do roku 1981, kdy se z ní stal muzejní exponát. V roce 2003 byla na lokomotivě provedena poslední generální oprava v Českých Velenicích a dostala tendr 932.394, se kterým původně jezdila lokomotiva 475.1138. Lokomotiva patří Českým drahám, je vedena pod CHV Lužná u Rakovníka a od června roku 2009 je deponována v České Lípě.\n\nLokomotiva 475.194 byla společně se stroji 475.1142 a 498.106 poslední turnusově nasazenou parní rychlíkovou lokomotivou v Československu, když v třídenní turnusové skupině P04 lokomotivního depa Brno od září do konce listopadu 1978 zajišťovala vozbu osobních vlaků na trati Brno - Přerov. Jako poslední své řady ještě v březnu 1980 zajížděla vlastní silou předtápět soupravy na odstavné nádraží B v Brně. Následně byla upravena na vytápěcí kotel K767 a zajišťovala vytápění objektů lokomotivního depa Brno. V prosinci 1999 ji odkoupila od Českých drah fyzická osoba, která lokomotivu i její tendr postupně renovuje s předpokladem zprovoznění. Lokomotiva je deponována v areálu společnosti Teplárny Brno a.s. \n\nKromě tří provozních českých lokomotiv se jedna lokomotiva řady 475.1 nachází i na Slovensku, konkrétně exemplář čísla 96 ve Vrútkách. Z výroby byl dodán do Břeclavi, odkud se později přesunul také do zvolenského depa, zde byl vyřazen roku 1975 a skončil jako vytápěcí kotel v depu Fiľakovo. Po několikaletém chátrání o něj projevilo zájem Múzejno – dokumentačné centrum v Bratislavě a byl převzat do jeho sbírek. V roce 2004 byla dokončena náročná oprava členy spolku Výhrevňa Vrútky a lokomotiva byla opět zprovozněna.\n\nLokomotiva 475.1142 v unikátním zeleném nátěru sloužila téměř 27 let v Plzni, odkud byla v roce 1978 předána do Brna. Pro svou výjimečnost byla vybrána do sbírek Národního technického muzea jako provozní exponát a po vyřazení udržována v depu Přerov. Takto sloužila až do roku 2003, kdy jí počátkem roku skončila způsobilost kotle a lokomotiva byla odstavena. V neprovozním stavu byla přes muzeum ČD v Lužné u Rakovníka přesunuta do depozitáře NTM v Chomutově, kde čeká na další osud.\n\n"}
{"id": "428116", "url": "https://cs.wikipedia.org/wiki?curid=428116", "title": "Ester Janečková", "text": "Ester Janečková\n\nEster Janečková, rozená Ester Křížková, (* 15. prosince 1972 Praha) je česká herečka a televizní či rozhlasová moderátorka.\n\nNarodila se ve významné pražské židovské rodině jako nemanželské dítě Marie Rút Křížkové a Oty Ornesta, staršího bratra Jiřího Ortena.\n\nPo studiích na střední zdravotnické škole, kde úspěšně odmaturovala v roce 1991, strávila půl roku v Anglii jako au pair. Po návratu začala externě působit v Českém rozhlase a následně i v České televizi.\n\nRoku 1992 byla přijata na Divadelní fakultu AMU, kterou ukončila v roce 1999 a získala titul MgA. Na vysoké škole nejdříve začala studovat režii, ale pak z ní přešla na herectví. V průběhu studia hostovala v Divadle Na zábradlí.\n\nPo studiích na vysoké škole se stala stálou členkou souboru Divadla Miriam, kterou je dosud. Čtyři roky se též zabývala úpravami dialogů českého znění televizních seriálů a filmů.\n\nPodpořila informativní kampaň \"Odsouzeni.cz\", která poukazovala na velký počet dětí v kojeneckých ústavech a dětských domovech v Česku.\n\nJe autorkou knihy \"Pošta pro tebe – Příběhy, které Vás pohladí po duši\".\n\nJe patronkou projektu \"S barvou ven\".\n\nJejím manželem je chirurg Zdeněk Janeček, s nímž má dva syny a dceru – Krištofa (* 1996), Cyrila (* 1999) a Sáru (* 2011). Ester Janečková je věřící a praktikující římská katolička. Všechny děti jsou pokřtěny. Rodina navštěvuje kostel sv. Alžběty Uherské ve Kbelích. Syn Krištof inklinuje k judaismu.\n\n\n\n\n\n\n\n\n\n\n"}
{"id": "428118", "url": "https://cs.wikipedia.org/wiki?curid=428118", "title": "Igumen", "text": "Igumen\n\nIgumen nebo hegumen (někdy také hegumenos; přes staroslověnštinu z řeckého ἡγούμενος hegúménos, \"vedoucí\"; makedonsky, bulharsky a rusky игумен (transliterováno \"igumen\"), , , \"iğumeni\"; ; ) je titul představeného pravoslavného nebo katolického kláštera východního ritu, odpovídá západnímu opatovi.\n\n"}
{"id": "428119", "url": "https://cs.wikipedia.org/wiki?curid=428119", "title": "Vinice (Plzeň)", "text": "Vinice (Plzeň)\n\nVinice je plzeňská čtvrť v obvodu Plzeň 1 s panelovým sídlištěm z konce 80. let 20. století. Název sídliště souvisí s pěstováním vinné révy v této oblasti v minulosti.\n\nSídliště Vinice začalo být budováno na přelomu 80. a 90. let, dostavěno bylo v roce 1992. Původní plán byl postavit i severní část panelového sídliště na druhé straně čtyřproudé přípojky Na Chmelnicích, avšak po sametové revoluci bylo od tohoto záměru upuštěno. Na konci 90. let začala výstavba navazující vilové a později i sídlištní čtvrtě Sylván, která je na Vinici napojena. Sídliště Sylván je s Vinicemi zcela propojeno (názvy ulic, inženýrské sítě, silniční síť) a dnes tvoří jeden celek.\n\nUlice v této čtvrti jsou: Brněnská, Hodonínská, Břeclavská, Strážnická, Bzenecká, Vrbovecká, Sedlecka, Slupská, Mutěnická, Znojemská, Mikulovská, Pálavská, Šatovská, Valtická a Božická se čtyřproudou přípojkou Na Chmelnicích. Na Vinicích je pobočka České pošty, základní škola, dvě mateřské školy, lékařské ordinace, několik obchodů, služebna Městské Policie a služebna Policie ČR. V těsné blízkosti Vinic se nachází ZOO Plzeň, Lochotínský park a nedaleko je také rozhledna Sylván.\n\nVinice obsluhují autobusové linky plzeňské MHD 25, 41 a 56, které zde mají konečnou zastávku, dále nočními linkami N1 a N4, které sem zajíždí. V minulosti uvažované tramvajové spojení nebylo nikdy realizováno (pozůstatkem je travnatý pruh určený pro tramvajové těleso vedoucí na sídliště). Do budoucna se počítá s obsluhou této lokality trolejbusy, objevují se znovu i myšlenky na výstavbu tramvajové tratě.\n"}
{"id": "428124", "url": "https://cs.wikipedia.org/wiki?curid=428124", "title": "Mistrovství světa v ledním hokeji žen 2005", "text": "Mistrovství světa v ledním hokeji žen 2005\n\nMistrovství světa v ledním hokeji žen 2005 se konalo od 2. dubna do 9. dubna 2005 ve švédských městech Linköping a Norrköping. Mistrem světa se stal výběr hokejistek z USA.\n\nOsm účastníků turnaje bylo rozděleno na dvě čtyřčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body z každé tabulky postoupily dále do medailových kol, kdežto zbylé dva hráli o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n\n\nPrvní divize se konala od 27. března do 2. dubna 2005 ve švýcarském Romanshornu.\n\nDruhá divize se konala od 14. do 20. března 2005 ve italském Asiago.\n\nTřetí divize se konala od 3. do 9. března 2005 v jihoafrickém v Kapském Městě.\n\nČtvrtá divize se konala od 1. do 4. dubna 2005 v novozélandském Dunedin.\n"}
{"id": "428128", "url": "https://cs.wikipedia.org/wiki?curid=428128", "title": "Depo Pilská Kruhovka", "text": "Depo Pilská Kruhovka\n\nDepo Pilská Kruhovka je lokomotivní depo v Piłe. Výstavba Pilského depa byla provedena v letech 1870 až 1874 v souvislosti s intenzivním vývojem železniční sítě v zemích Pruska. Díky použití zcela netypických architektonických návrhů se depo stalo vzorovým objektem pro několik staveb tohoto druhu v Evropě. Po několika desetiletích provozu, v devadesátých letech 20. století, bylo depo vyřazeno z provozu a bylo na něj zapomenuto.\n\nKdyž si skupina několika desítek obyvatel Piły všimla, v jakém stavu je nyní depo, rozhodla se tento historický objekt zachránit.\n\n"}
{"id": "428129", "url": "https://cs.wikipedia.org/wiki?curid=428129", "title": "Galina Saňková", "text": "Galina Saňková\n\nGalina Saňková, Галина Санько (1904 – 1981, Moskva) byla sovětská novinářská fotografka. Stála vedle slavných jmen fotožurnalistiky za druhé světové války jako byli Robert Capa, David Seymour, Margaret Bourke-Whiteová, Dmitrij Baltermanc, Michail Trachman, Max Alpert, Arkadij Šajchet nebo Boris Kudojarov.\n\nPracovala v redakci novin Водный транспорт (Vodní doprava), podílela se na arktické expedici ledoborce Krasin, fotografovala jeho dlouhou služební cestu na Dálný východ. Během Velké vlastenecké války byla fotografkou časopisu \"Фронтовая иллюстрация\". Dokumentovala bitvu o Moskvu, u Stalingradu i na Kurském oblouku. V době války s Japonskem byla fotožurnalistkou časopisu na Dálném východě. Byla dvakrát těžce zraněna.\n\nJednou z jejích nejslavnější fotografií je \"Stalingrad - rok 1942\". Tento snímek nechybí snad v žádné historicko-vojenské publikaci s danou tematikou. Mnohem více než propagandu Sovětského svazu obsahuje hluboký lidský postoj k válce.\n\nV poválečných letech působila v časopise Ogoňok (Огонек).\n\nMěla řadu výstav doma i v zahraničí a je nositelkou Řádu s červenou hvězdou.\n\nZemřela v Moskvě v roce 1981.\n\n"}
{"id": "428132", "url": "https://cs.wikipedia.org/wiki?curid=428132", "title": "Simona Tesařová", "text": "Simona Tesařová\n\nMgr. Simona Tesařová (* 21. ledna 1965, Ostrava, Československo) je evangelická farářka a pastorační pracovnice, působící ve vazební věznici v Praze na Pankráci.\n\nV dětství navštěvovala s babičkou bohoslužby v ostravském sboru Evangelické církve metodistické. Po střední škole studovala teologii na tehdejší Komenského bohoslovecké evangelické fakultě (dnešní Evangelické teologické fakultě Univerzity Karlovy).\n\nPo dokončení studií sloužila během vikariátu v ostravském sboru Českobratrské církve evangelické pod vedením faráře Klobásy.\n\nRoku 2005 se po přednášce faráře Bohdana Pivoňky stala členkou Vězeňské duchovenské péče. Roku 2007 byla přidělena do pražské vazební věznice na Pankráci, kde poskytuje pastorační rozhovory a slouží bohoslužby v tamní kapli.\n\nOd 25. června do 31. prosince 2006 působila jako druhá farářka ve sboru Českobratrské církve evangelické v Praze Kobylisích.\n\nBěhem působení v kobyliském sboru se věnovala i tamnímu sdružení Logos, sdružujícímu křesťany s homosexuální orientací a jejich příbuzné či přátele. V jeho rámci dne 25. listopadu 2006 udělila v kostele U Jákobova žebříku církevní požehnání homosexuálnímu páru v České republice.\n\nV závěru roku 2009 se stala kaplankou ve Fakultní nemocnici v Motole.\n"}
{"id": "428137", "url": "https://cs.wikipedia.org/wiki?curid=428137", "title": "Helmut Knochen", "text": "Helmut Knochen\n\nDr. phil. Helmut Knochen (14. březen, 1910 - 4. duben, 2003) byl válečný zločinec a důstojník SS a SD v hodnosti SS-Standartenführer za druhé světové války, kdy působil jako vrchní velitel bezpečnostní policie a SD v Paříži.\n\nNarodil se 14. března roku 1910 v saském městě Magdeburg jako syn učitele a kapitána dělostřelectva, který bojoval v bitvě u Verdunu, Karla Knochena.\n\nPo maturitě započal studium na univerzitě v Lipsku a poté i v Göttingenu, kde studoval historii a angličtinu. Nakonec studia úspěšně dokončil a získal titul doktora filozofie.\n\nPoté vyučoval žurnalistiku a stal se redaktorem v místních novinách. V roce 1932 vstoupil do NSDAP a o rok později do SA. Následující rok přestoupil do SS. Roku 1937 již v hodnosti SS-Untersturmführer (poručík) byl jmenován šéfem oddělení 113 (politický nepřítel) na hlavním úřadu bezpečnostní služby (SD-Hauptamt).\n\nBěhem listopadu roku 1939 se zúčastnil akce u Venlo, kde byli zajati dva britští agenti. Za zásluhy při této akci mu byly osobně Adolfem Hitlerem uděleny oba dva stupně železného kříže.\n\nNa hlavním úřadu bezpečnostní služby zůstal až do poloviny roku 1940\n\n\n"}
{"id": "428139", "url": "https://cs.wikipedia.org/wiki?curid=428139", "title": "Sven Hannawald", "text": "Sven Hannawald\n\nSven Hannawald (* 3. listopadu 1974 v Erlabrunnu, Německo) je bývalý německý reprezentant ve skoku na lyžích s přezdívkou Hanni.\n\nV počátcích své kariéry se zkoušel prosadit jako závodník v severské kombinaci. Protože však v běžecké části nevykazoval výjimečné výsledky, věnoval se pouze skokanské části.\n\nVe světovém poháru debutoval v sezóně 1992/93, kdy se představil ve dvou německých závodech série Turné čtyř můstků. V sezóně 1997/98 vyhrál mistrovství světa v letech na lyžích, které se konalo v Obersdorfu. Vítězství zopakoval i v sezóně 1999/2000.\n\nNejúspěšnější Hannawaldovou sezónou je 2001/02, během níž dokázal jako první skokan historie vyhrát všechny čtyři závody Turné čtyř můstků. Navíc se v této sezóně stává potřetí za sebou mistrem světa v letech na lyžích.\n\nV roce 2002 vybojoval druhé místo na středním můstku na olympijských hrách v americkém Salt Lake City. Na stejných hrách získal ještě zlatou medaili v soutěži družstev.\n\n"}
{"id": "428145", "url": "https://cs.wikipedia.org/wiki?curid=428145", "title": "Estoril Open 2009 – muži", "text": "Estoril Open 2009 – muži\n\nTenisový turnaj ATP Estoril Open 2009 se konal ve dnech 3. - 10. května v portugalském Estorilu venku na antukových dvorcích. Odměny činily 450,000 EUR.\n\n\n\n"}
{"id": "428146", "url": "https://cs.wikipedia.org/wiki?curid=428146", "title": "Zikmund Toskánský", "text": "Zikmund Toskánský\n\nZikmund Toskánský (\"Sigismund Otto Maria Josef Gottfried Henrich Erik Leopold Ferdinand von Habsburg-Lothringen\") (* 21. dubna 1966 Lausanne) je současným titulárním toskánským velkovévodou. Pochází z toskánské větve Habsbursko-lotrinské dynastie.\n\nNarodil se v Lausanne. Jeho rodiči je arcivévoda Leopold Toskánský a princezna Laetitia d'Arenberg. Byl vychováván matkou v Uruguayi. Vytudoval informatiku a pracuje jako bankéř.\n\nV roce 1993 se jeho otec Leopold Toskánský vzdal práv na trůn toskánského velkovévodství v jeho prospěch, aby se mohl podruhé oženit. Od té doby je hlavou velkovévodské rodiny.\n\nJe velmistrem Řádu svatého Josefa, Řádu svatého Štěpána a je jeden z patronů gothajského almanachu.\n\nV roce 1999 se oženil s Elyssou Edmonstoneovou (* 11. září 1973), pocházející ze staré skotské rodiny. Arcivévodkyně Elyssa je sestřenice třetího stupně Camilly, vévodkyně z Cornwallu. Pár má tři děti:\n\nRodina žije společně v Lausanne ve Švýcarsku.\n"}
{"id": "428148", "url": "https://cs.wikipedia.org/wiki?curid=428148", "title": "Seznam zápasů české a rakouské hokejové reprezentace", "text": "Seznam zápasů české a rakouské hokejové reprezentace\n\nToto je seznam zápasů české a rakouské hokejové reprezentace.\n"}
{"id": "428149", "url": "https://cs.wikipedia.org/wiki?curid=428149", "title": "Seznam zápasů české a slovinské hokejové reprezentace", "text": "Seznam zápasů české a slovinské hokejové reprezentace\n\nToto je seznam zápasů české a slovinské hokejové reprezentace.\n"}
{"id": "428153", "url": "https://cs.wikipedia.org/wiki?curid=428153", "title": "Milow (zpěvák)", "text": "Milow (zpěvák)\n\nMilow, občanským jménem Jonathan Vandenbroeck (* 14. července 1981 Borgerhout) je belgický zpěvák a textař. Je znám svými hity \"You Don't Know\" a \"Ayo technology\", stal se vítězem v MIA v letech 2008 a 2009.\n\nMilow se poprvé objevil v soutěži Humo's Rock Rally roku 2004, kde se dostal do finále.\n\nRoku 2006 vydal své první album \"The Bigger Picture\" s Nigelem Powellem. První singl alba \"One Of It\" byl hrán často v rádiu na stanici Studio Brussel a druhý singl \"You Don't Know\" získal třetí místo v Ultratop 50 (týdenní hitparádě nejprodávanějších singlů v Belgii produkovaných a vydaných organizací Ultratop).\n\nV září roku 2008 vydal cover verzi \"Ayo Technology\", písně původně napsané a vydané 50 Centem, Justinem Timberlakem a Timbalandem. Video pro \"Ayo Technology\" vyvolalo velkou senzaci, jen na Youtube bylo přehráno více než 43 milionkrát. Singl získal první místo v Belgii, Nizozemí, Švédsku, Švýcarsku a Německu. Více než 300 000 kopií se prodalo jen v Německu, celosvětově více než 600.000 kopií. Milow také prodal více než 400.000 kopií svého alba \"Milow\".\n\nMilow strávil rok na výměnném studentském pobytu v Kalifornii s AFS Intercultural Programs.\n\nJeho singl \"You don´t know\" byl 48. nejprodávanějším singlem roku 2009 v Německu. Album \"Milow\" bylo 16. nejprodávanějším albem roku 2009 v Německu.\n\nMilow nahrál duet \"Out of My Hands\" s norskou zpěvačkou a textařkou Marit Larsen. Píseň byla z Milowova alba \"Coming of age\" vydaného v Belgii roku 2008. Duet byl vydán dvanáctého února 2010 na MySpace Milow a YouTube Marit.\n\n\n"}
{"id": "428154", "url": "https://cs.wikipedia.org/wiki?curid=428154", "title": "Jan z Poděbrad a Kosti", "text": "Jan z Poděbrad a Kosti\n\nJan z Poděbrad a Kosti byl český šlechtic z rodu pánů z Kunštátu a Poděbrad.\n\nZprávy o Janovi jsou strohé, snad i z toho důvodu, že zemřel dříve než jeho otec, kterým byl Boček starší z Poděbrad. Poprvé se Jan uvádí roku 1396. V roce 1398 se oženil s Eliškou z Vartenberka, po jejímž otci získal hrad a panství Kost. V roce 1404 poprvé užil predikátu \"z Kosti\". Naposledy se uvádí roku 1406, poté zemřel. \n\nZanechal po sobě dceru Skonku, která se stala manželkou Mikuláše Zajíce z Házmburka. \n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\", Nakladatelství Lidové noviny, 2006, ISBN 80-7106-683-4\n"}
{"id": "428159", "url": "https://cs.wikipedia.org/wiki?curid=428159", "title": "Kodomo no hi", "text": "Kodomo no hi\n\nKodomo no Hi je (japonsky こどもの日 ,znamenající \"Den dětí\") je japonský národní svátek, který se slaví 5. května a je součástí tzv. Zlatého týdne. Národním svátkem se stal v roce 1948. \n\nTento svátek má název \"Den dětí\", patří však spíše chlapcům. Původně se jmenoval Tango no Sekku (japonsky 端午の節句) a slavil se 5. den 5. měsíce lunárního kalendáře. Po přijetí Gregoriánského kalendáře se tento svátek přesunul na 5. května. Podobný svátek se slaví též v Číně, Honkongu, na Taiwanu a v Macau jako svátek Duanwu nebo svátek Duen Ng (v kantonské čínštině), v Koreji jako svátek Dano, ve Vietnamu pod názvem Tết Đoan Ngọ. Neoficiálním svátkem dívek je svátek Hinamacuri, který je 3. března. Tento svátek však není národním svátkem.\n\nAčkoli není přesně známo, kdy se tento svátek začal v Japonsku slavit, předpokládá se, že to bylo za vlády císaře Suika (593 – 628 n.l.). \n\nPřed tímto dnem pověsí rodiny, kde mají chlapce, nad svůj domek barevné kapry z látky. Látkoví kapři, nazývaní koinobori (japonsky 鯉幟), nad střechami vypadají ve větru, jako by pluli proti proudu. Podle pověsti totiž kdysi existoval kapr, který zdolal proti proudu vodopád, nahoře se proměnil v draka a dostal se na nebe. Kapři tak mají symbolizovat nezdolnou životní sílu. Kapři mají různou velikost a barvu. Nahoře je velký černý (nazývaný magoi, japonsky 真鯉), který představuje otce, pod ním je červený kapr (higoi, japonsky 緋鯉), představující matku, a pod nimi menší kapři, představující syny. Těch je tolik, kolik synů v domácnosti žije.\n\nV rodinách se vystavují loutky představující hlavně samuraje, na rozdíl od svátku Hinamacuri, kdy jsou vystavovány panenky představující císařskou rodinu. Někde se také vystavuje postavička samuraje Kintaró jedoucího na velkém kaprovi a tradiční japonská vojenská přilba kabuto (japonsky 兜). Kintaró (japonsky 金太郎) je dětské jméno hrdiny z období Heian Sakaty no Kintoki. Sakata byl podřízeným samurajem Minamota no Raikou, a byl znám svou silou již v dětském věku. Kintaró a kabuto symbolizují silné a zdravé chlapce. \n\nKolem postaviček se staví kašiwamoči (rýžové koláčky s náplní z červených fazolí azuki, zabalené do dubového listu), čimaki (rýžové koblihy zabalené do bambusového listu). V tento den jsou do kytic vybírány kosatce šóbu a chlapci se koupají ve vodě s jejími květy. Kosatec šóbu je v Japonsku symbolem bojového ducha.\n\n\n"}
{"id": "428165", "url": "https://cs.wikipedia.org/wiki?curid=428165", "title": "Seznam zápasů české a švýcarské hokejové reprezentace", "text": "Seznam zápasů české a švýcarské hokejové reprezentace\n\nToto je seznam zápasů české a švýcarské hokejové reprezentace.\n"}
{"id": "428170", "url": "https://cs.wikipedia.org/wiki?curid=428170", "title": "Estoril Open 2009 – ženy", "text": "Estoril Open 2009 – ženy\n\nTenisový turnaj WTA Estoril Open 2009 se konal ve dnech 4. až 10. května v portugalském Estorilu venku na antukových dvorcích. Odměny činily 147 175 EUR.\n\n\n\n"}
{"id": "428173", "url": "https://cs.wikipedia.org/wiki?curid=428173", "title": "Seznam zápasů české a americké hokejové reprezentace", "text": "Seznam zápasů české a americké hokejové reprezentace\n\nToto je seznam zápasů české a americké hokejové reprezentace.\n"}
{"id": "428180", "url": "https://cs.wikipedia.org/wiki?curid=428180", "title": "Günzburg", "text": "Günzburg\n\nGünzburg je velké okresní město stejnojmenného okresu v německé spolkové zemi Bavorsko. Leží ve Švábsku, asi 20 km severovýchodně od Ulmu, na soutoku Dunaje s řekou Günz, která mu dala jméno. Má přibližně dvacet tisíc obyvatel.\n\nVyvýšené místo na soutoku dvou řek bylo osídleno už v neolitu, v sousedním Leipheimu byl nalezen keltský vozový hrob. Kolem roku 70 n. l. zde Římané založili významný vojenský tábor k ochraně mostu přes Dunaj a severní hranice říše, který museli po alamanských vpádech roku 260 obnovit. V pramenech se uvádí jako \"Castellum Guntia\", \"Gontia\" nebo \"Contia\"; jméno je odvozeno od jména řeky a pravděpodobně od jména keltské bohyně. Tábor ležel v blízkosti současného kostela sv.Martina a patřil mezi největší severně od Alp: při vykopávkách zde archeologové odkryli několik tisíc hrobů.\n\nPo odchodu Římanů roku 488 zde sídlili Alamané a kolem roku 600 se zmiňuje nedaleký hrad \"Reisensburg\" (latinsky \"Ricinis\") jako jeden z pěti nejvýznamnějších alamanských hradů. V roce 1065 je poprvé zmíněno samotné město a to pod jménem \"Gunceburch\".\n\nOd roku 1301 patřilo Habsburkům a když byli koncem 15. století Židé vypuzeni z Ulmu, usadili se většinou v Günzburgu. Vznikla zde jedna z největších židovských osad v jižním Německu a její představený Šimon ben Eliezer (1506-1585) měl živé kontakty s císařem Karlem V. Dodnes je \"Ginzburg\" poměrně rozšířené židovské příjmení. Roku 1525 se v okolí odehrávala jedna z nejvýznamnějších fází Selské války a tisíce sedláků plundrovaly kláštery a šlechtická sídla. Krátce je vedl rytíř Götz von Berlichingen, který se s nimi však brzy rozešel, a početné vojsko z Durynska, vedené Thomasem Müntzerem, bylo v květnu 1525 poraženo. Vůdcové byli pochytáni a popraveni a několik tisíc sedláků bylo zabito. \n\nVe Třicetileté válce město silně utrpělo a počet obyvatel poklesl na třetinu. Městu byla naopak nakloněna císařovna Marie Terezie, která zde založila úspěšnou mincovnu, kde se razily tereziánské tolary, nejrozšířenější stříbrná měna světa. Zřídila také piaristické školy pro chlapce a pro děvčata. Prešpurským mírem roku 1806 připadlo město k Bavorsku, čemuž se obyvatelé dlouho vzpírali.\n\nRoku 1853 spojila železnice Günzburg s Mnichovem a Stuttgartem, následovala Podunajská dráha Ulm - Augsburg a další, což otevřelo Günzburg průmyslu. V dubnu 1945 bylo město bombardováno a počet obyvatel silně rostl.\n\nGünzburg je stanicí na dvoukolejné elektrifikované trati Mnichov–Augsburg–Ulm–Stuttgart vlaků InterCity. Zdejší nádraží leží na Podunajské železnici a začíná zde také trať do Mindelheimu.\n\nJižně od města probíhá dálnice A8 Mnichov - Stuttgart, která se západně od města křižuje se silnicí B16.\nMěstem prochází Dunajská cyklostezka, EV 6.\n\n\n"}
{"id": "428183", "url": "https://cs.wikipedia.org/wiki?curid=428183", "title": "Ropné naleziště", "text": "Ropné naleziště\n\nRopné naleziště je oblast, pod jejímž povrchem se nachází zásoby ropy. Pokud je na něm postavena infrastruktura pro dobývání ropy z tohoto naleziště, pak je referována coby ropné pole. Ropné naleziště ale většinou zabírá větší oblast než oblast ropného pole; výjimku mohou tvořit podpůrné vrty, sloužící pro injektování vody či jiného média pro zvýšení tlaku na ropná depozita. Na rozdíl od ropných polí mohou ropná naleziště zahrnovat i naleziště nekonvenční ropy – ropných břidlic a dehtových písků.\n\nV minulosti ropa na některých pár místech místech přímo vyvěrala ze země. Od roku 1857 ve Francii a 1859 ve Spojených státech amerických se ropa těží komerčně. V éře komerční těžby bylo nejvíce ropy vytěženo na Americkém kontinentu, v roce 1971 se ale Spojené státy přehouply přes tzv. ropný vrchol a během tohoto desetiletí zažily (a spolu s nimi celý svět) dva velké ropné šoky. Centrum největší koncentrace nalezišť konvenční ropy se postupně přesunulo do dalších oblastí světa jako Nigérie, Mexiko, Venezuela, oblast Kaspického jezera, Perského zálivu (který skýtá největší zásoby konvenční ropy); a s perspektivou do budoucnosti i oblast středoasijských republik. Z nalezišť nekonvenční ropy jsou pak největší Athabaské ropné písky v Kanadě a Dehtové písky Orinoco ve Venezuele. Obě ukrývají obrovské množství ropy, ta je ale obtížně přístupná, náročná na extrakci a její dobývání má vysoký energetický vstup a tedy nízké ERoEI.\n\nTéměř primitivní metody dobývání ropy v jejích počátcích do současných dnů postupně vystřídaly ty nejmodernější technologie – jak pro samotnou těžbu tak pro zjišťování a tipování nových ropných nalezišť. V minulých několika málo desetiletích se místa těžby přestala omezovat jen na pevninu a vznikla i ropná pole dobývající ropu z podloží mořského dna. Přes veškerý technologický vývoj však objevování nalezišť (u konvenční ropy) vyvrcholilo v první polovině 60. let 20. století a kapacita těžby ropy z nově objevených polí má klesající trend. Většina dnešní ropy tak pochází z nalezišť více než 35 let starých.\n\nRopné naleziště můžeme dělit podle několika asi šesti kritérií.\n\n"}
{"id": "428185", "url": "https://cs.wikipedia.org/wiki?curid=428185", "title": "Slezský stadion", "text": "Slezský stadion\n\nSlezský stadion ( ) je sportovní stadion v Chořově (Chorzów), kde hraje domácí zápasy polská fotbalová reprezentace. Jeho kapacita dosahuje 47 246 míst. Stadion byl zbudován v roce 1956. Někdy se zde jezdí plochá dráha.\n\n"}
{"id": "428187", "url": "https://cs.wikipedia.org/wiki?curid=428187", "title": "Diskrepance", "text": "Diskrepance\n\nDiskrepance (lat. \"dis-crepare\", být ve sporu, neladit dohromady) znamená rozpor, nesoulad, například mezi dvěma výroky, mezi něčími slovy a jednáním, mezi očekávaným a naměřeným výsledkem.\n\nO diskrepanci se hovoří, pokud například výsledky experimentu neodpovídají předpověděným hodnotám, pokud se výpovědi svědků dopravní nehody mezi sebou rozcházejí, pokud politik po volbách dělá něco jiného než ve volební kampani sliboval a podobně.\n\nV diskrétní matematice znamená teorie diskrepance studium odchylek od žádoucího, například rovnoměrného rozložení bodů či hodnot v nějakém intervalu a podobně. Za zakladatele se pokládají Hermann Weyl a Paul Erdös, významně k ní přispěl i český matematik Jiří Matoušek.\n\n\n"}
{"id": "428188", "url": "https://cs.wikipedia.org/wiki?curid=428188", "title": "Obrok", "text": "Obrok\n\nObrok je celostátní setkání skautů a skautek starších patnácti let – roverů a rangers. Akci pořádá Junák – český skaut. Skauti se ze potkávají, navazují kontakty, diskutují s odborníky, realizují workshopy i službu pro místní komunitu lidí. Večery pak vyplní zábavou na koncertech u táboráků nebo posezením v na krátkou dobu postavených čajovnách nebo kavárnách.\n\nAkce s názvem Obrok se poprvé konala v květnu roku 2000, poté v roce 2003 a od té doby se koná vždy jednou za dva roky.\n\nPrvní ročník roverské akce Obrok se uskutečnil v roce 2000 na tábořišti u rybníka za Skleným nad Oslavou. Setkání se tehdy zúčastnilo 450 roverů a rangers z celé České republiky. Na tábořišti nebyly žádné mikrofony a žádná aparatura. Akce vyvrcholila velkou hrou s vodním finále uprostřed rybníka. Další ročník se měl skutečně konat obrok, ale vzhledem k nedostatku organizátorů se akce v roce 2002 neuskutečnila.\n\nDruhý Obrok se uskutečnil tři roky po prvním a to pod heslem „Je nás hodně a jsme schopni dělat velké věci!“ pod hradem Potštejn v Orlických horách. Od roku 2003 je Obrok největším roverským setkáním v ČR. Na akci přijelo 500 roverů a rangers a na tomto Obroku se poprvé konal program Služba, při kterém stovky mladých lidí pomáhají místní komunitě. Dobové zápisy praví, že se celý Obrok rozdělil na 4 barvy dle živlů. Součástí Obroku už byla hospůdka, čajovna a cestovka (stan s tipy na expedice) a dva večerní ohně. Prvně se zde objevila i INSPIRA, byť se asi nejmenovala Inspira. Tak jako tak, šlo o aktivity, které si připravovaly samotné skupina. Sobota silně prolila, ale večerní VAPRA (variabilní programy – besedy se zajímavými lidmi) byly i tak.\n\nObrok 2005 se konal téměř na samotě uprostřed velikých luk v příjemném prostředí posázavské krajiny poblíž Dobré nad Sázavou. Účastníci toho setkání nejvíce vzpomínají na velkou hru a rozmanitou a neodmyslitelnou službu. Obrok 2005 byl zahájen při svíčkách a stejně jako dnes nechyběl program Inspiro či Vapro. Během akce bylo možné zajít i na vysoká lana a velká hra byla ve znamení doby krále Artuše a bojů o Svatý grál.\n\nV roce 2007 se konal Obrok již po čtvrté a uskutečnil se na tábořišti Bílá skála nedaleko Jindřichova Hradce. Na Obrok se jelo dobytkáčem (vlak s vagony pro dobytek pro úzkokolejce). Symbolem je ruka (každý prst má vlastní barvu a něco symbolizuje). Přijelo více než 1 100 roverů a různorodé programové aktivity střídaly ještě různorodější (třeba fotografický workshop bez fotoaparátů, diskuse o atomové energii nebo hry ze slumu, prezentace roverských kmenů a jejich originálních aktivit v Inspiru). Účastníci akce vzpomínají na speciální skautský vlak, který jel po jindřichohradecké úzkokolejce. Obrok 2007 navštívil také americký spisovatel Robert Fulghum nebo tehdejší ministr životního prostředí Martin Bursík. Závěrečný galavečer se nesl ve velkém stylu a to hlavně vzhledem k oslavám sta let od založení světové skautské organizace.\n\nPátý ročník akce Obrok se uskutečnil ve dnech na přelomu dubna a května v bývalé vojenské pevnosti Josefov nedaleko Jaroměře. Akce se zúčastnilo více jak 1 400 skautů z České republiky i zahraničí. Program akce se točil kolem pomyslné červené linie „Rovering je cesta“ a program byl složen různorodě od práce s počítači, přes filmové večery, besedy, lanové centrum, geocaching, prohlídku podzemí pevnosti, saunu nebo velkou hru v prostorách pevnosti Josefov. Součástí programu byl také úspěšný pokus v hromadném tančení Algorithm March. Do tančení se zapojilo 1 088 českých skautů a od roku 2009 tak drží světový rekord. Obrok 2009 byl podpořen v rámci programu Evropa mladýma očima podpořena i Českým předsednictvím v Radě EU.\nŠestý ročník akce Obrok se uskutečnil opět po dvou letech a poprvé na jižní Moravě. Hlavním mottem Obroku tentokrát bylo „Rovering je jenom slovo, pokud o něm jenom mluvíš“. Do Češkovic u Blanska přijelo víc než 700 roverů z celé republiky. Na účastníky čekalo množství aktivit a nejrůznějšího programu – vyzkoušeli si základy masáží, jógy, vyrobili vlastní placky, dozvěděli se něco o lékařích bez hranic, žurnalistice, sociálních sítích a mnoha dalších zajímavých oborech. Účastníci vzpomínají také na velkou noční hru po Blansku, na ranní mrazíky a návštěvu Moravského krasu.\n\nDalší ročník se uskutečnil v bezprostřední blízkosti Vodního hradu Švihov nedaleko Klatov v Plzeňském kraji. Akce se měla původně uskutečnit počátkem června, ale kvůli povodním musela být akce přesunuta na druhou polovinu září. Místo za zábavou jeli skauti v červnu pomáhat odklízet povodňové škody a dokázali tak, že jsou skutečně připraveni. Navíc naplnili heslo Obroku 2013, které znělo „Challenge accepted“, tedy Výzva přijata. \n\nV září dorazilo do Švihova necelých třináct stovek mladých lidí. Tábořiště bylo rozděleno do čtyř menších subcampů, ve kterých skauti tábořili podle krajů, ze kterých přijeli. Během pěti dnů stihli účastníci akce pomoci v základní i mateřské škole ve Švihově i v okolí, opravit vodní hrad, odklidit škody po červnových povodních, ale i zahrát si velkou hru, zkusit si netradiční sporty jako Kin-ball či Tchoukball a absolvovat nespočet workshopů či přednášek. Účastníci mohli zajít také do unikátního 4D kina, které bylo jediné svého druhu v Evropě. Večery na Obroku patřili diskuzím, posezením v čajovně nebo třeba festivalovému programu odehrávající se na hlavním pódiu. Během akce vystoupilo na Obroku 12 nejrůznějších interpretů. Na Obrok 2013 přijela i řada známých osobností – umělec a prezidentský kandidát Vladimír Franz, miliardář a matematik Karel Janeček, mecenáška umění Meda Mládková, exministr Jiří Pospíšil, režisér „švihovské Popelky“ Václav Vorlíček, umělec a člen skupiny Ztohoven Roman Týc, politický analytik a novinář Jindřich Šídlo, cestovatel Dan Přibáň, zakladatel sítě Babybox Ludvík Hess, architekt a člen vyšetřovacího týmu 11/9 v New Yorku Jiří Boudník a řada dalších.\n\nOsmý ročník Obroku se uskutečnil v polovině června v sportovním areálu Vesec v Liberci. Hlavním mottem celé akce byl tentokrát slogan „Čekám na signál“ a maskotem street artová kočka, která je novodobým symbolem severočeského Liberce. Do Vesce přijelo na Obrok přes 1 300 skautek a skautů z celé České republiky a ze severočeské metropole se stalo hlavní město skautingu roku 2015.\n\nBěhem pěti obrokových dnů i tentokrát skauti zažili dva bouřlivé ceremoniály, obrokový bál, čtyři velké koncerty, improvizační divadlo, ale samozřejmě také tradiční programy jako jsou Služba, VaPro, Regiony, Inspiro, Velká hra, netradiční sporty. Nově se v programu objevil také programy Cesta a Živly. Sjížděl se Ještěd na koloběžkách, jezdilo se na lodích po liberecké přehradě, představili se hasičské jednotky i nanotechnologie na Technické univerzitě. Skauti pomáhali na Ještědu, v mateřských školách, Jedličkově ústavě, nemocnici, zoologické zahradě a také na různých farnostech.\nBěhem soboty navštívilo Obrok 2015 několik desítek různých osobností – herec Marek Vašut, samozvaný prezident Liberlandu Vít Jedlička, šéf-komentátor sportu České televize Robert Záruba, přední český odborník na Rusko a Ukrajinu Michael Romancov, ex-ředitel Národní galerie Milan Knížák, ředitel organizace Člověk v tísni Šimon Pánek, exministr, disident a chartista Alexandr Vondra, spoluzakladatel umělecké skupiny Ztohoven Roman Týc, bývalý starosta Junáka a válečný mukl Jiří Navrátil, předsedkyně Státního úřadu pro jadernou bezpečnost Dana Drábová, horolezec a alpinista Marek Holeček, přední český webdesigner Jan Řezáč, matematik a miliardář Karel Janeček, europoslanec a exministr Jiří Pospíšil, aktivista a nyní náměstek primátora Brna Matěj Hollan a mnozí další.\n\nÚčastníci Obroku 2015 budou vzpomínat na obří kočkódium, krásné počasí, došlý panthenol, výborný bál, bazén a stříkání hasičskou hadicí. Podle zpráv od účastníků se jednalo o nejpropracovanější Obrok v historii.\n\nDevátý ročník Obroku se uskutečnil od 7. do 11. června 2017 v areálu Bojiště v Trutnově. Mottem akce byl tentokrát slogan \"Jiní, ale stejní. Jiný, ale stejný\". Symbolizuje fakt, že do vedení akce nastoupila nová generace skautek a skautů, ale koncept akce se nemění. Maskotem byla liška. \n\nZa programem, koncerty a přednáškami tentokrát přijelo téměř 1 500 účastníků, během Obroku skauti pomohli městu Trutnov a Krkonošskému národnímu parku, zahráli si spolu velkou hru a podpořili Český národní registr dárců kostní dřeně. Kromě toho skauti v areálu, kde se běžně odehrává festival TrutnOFF, postavili kavárnu, kino, relax zónu se čtyřmi bazény a vířivkou, krčmu, čajovnu i muzeum. Sobota patřila na Obroku tradičně přednáškám a workshopům zajímavých lidí. Přijel filantrop Karel Janeček, bavič Kazma, skautka a aktivistka Lucie Myslíková, filmař Janek Rubeš, novinářka Kamila Abbasi, nejmladší český radní a politik Dominik Feri, europoslanec Jiří Pospíšil, kavárník Ondřej Kobza a mnozí další. Vedle přednášek se hrály nejrůznější netradiční sporty, například jugger nebo kanjam. Velkým úspěchem Obroku byl také start projektu Skauti na dřeň. Díky spolupráci s Nadací pro transplantace kostní dřeně a trutnovskou nemocnicí byla na akci vybudována mobilní odběrová stanice, kde se mohli skauti a skautky starší 18 let zapsat do registru dárců kostní dřeně. Zatímco v trutnovské nemocnici se ročně zapíše zhruba 60 nových dárců, během Obroku se do Českého národního registru dárců dřeně zapsalo 97 mladých lidí ze skautských řad.\n\nObrok 2017 na sebe také upozornil skrze crowdfundingovou kampaň na portálu HitHit. Potřebných sto tisíc se podařilo vybrat za tři a půl dne. Na akci upozorňoval také modře přetřený slon, který je umístěný na hlavním tahu z Hradce Králové do Trutnova.\n\nDesátý Obrok se uskutečnil od 22. do 26. května 2019 v areálu parku v okolí Konopiště nedaleko Benešova. Mottem akce bylo slovo \"Propojení\". Zajímavostí je, že účastnická kapacita byla tentokrát naplněna za 42 minut. \n\nProgram Obroku 2019 odrážela jeho tematická linka, kterou byla historie skautingu u nás. Účastníci v pěti dnech zažili založení a rozkvět skautingu, zákazy nacisty a komunisty i obnovení jeho svobodného fungování po Sametové revoluci v listopadu 1989. Za programem tentokrát přijelo zhruba 1 800 účastníků, mezi hosty byly tentokrát psychiatr Radkin Honzák, lékař Tomáš Šebek, soudkyně Kateřina Šimáčková, režisér Václav Marhoul, ilustrátorka Eliška Podzimková, generál Petr Pavel, moderátor Václav Moravec, senátor Marek Hilšer, moderátorka a patronka projektu SBarvouven.cz Ester Janečková a mnozí další. Televize Seznam během jednoho z večerů natáčela svůj pořad VCentru, hosty Janka Rubeše byli ředitel Skautského institutu Miloš Říha, umělec Roman Týc a skautka Ivka Trummová. \n\nBěhem Obroku se tentokrát konaly volby do Evropského parlamentu, volební místnosti v Benešově tak zažily dlouhé zástupy skautů a skautek. Během závěrečného ceremoniálu se vzpomnělo také na předchozí ročníky Obroku, vystoupili na něm zástupci téměř všech ročníků. \n\nVýběrové řízení na pořadatele jedenáctého Obroku bylo vypsáno koncem roku 2019. Do konce ledna se přihlásil tým, který by rád zorganizoval Obrok v areálu Dolní oblasti Vítkovice v Ostravě. \n\nČlenové Junáka po skončení Obroku 2015 řadu měsíců diskutovali nad formátem akce a nad tím, jak má Obrok v budoucnu vypadat. Velká část skautů a skautek chtěla zanechat současný formát, skupina lidí kolem vysokoškolského roverského kmene Skrypta navrhla, aby se Obrok 2017 podobal festivalu Burning Man a program vytvářeli sami účastníci. Výkonná rada Junáka se během května 2016 přiklonila ke klasickému formátu akce. Více \"punková\" verze Obroku se koná od roku 2016 pod názvem Korbo každé září. \n\n\n"}
{"id": "428190", "url": "https://cs.wikipedia.org/wiki?curid=428190", "title": "Cikánský baron", "text": "Cikánský baron\n\nCikánský baron je v pořadí desátá opereta Johanna Strausse mladšího. Premiéru měla 24. října 1885 v divadle Na Vídeňce. Libreto je napsáno podle románu od Móra Jókaiho Saffi. Překlad do němčiny a tvorba libreta připadla na Ignáce Schnitzera, kterého Strauss oslovil i přesto, že ještě nikdy předtím žádné libreto nesložil. Kvalitní libreto spojené se skvělým Straussovým hudebním doprovodem vedlo k ohromnému úspěchu operety. Dodnes patří mezi velmi často hrané operety. Některými částmi se velmi blíží opeře\n\nHlavním hrdinou příběhu je Sándor Barinkay, který přichází převzít majetek a pozemky po svých předcích. Soused Župan se mu ale vysmívá, protože je jeho majetek opuštěný a leží na něm pouze len a jedna cikánská vesnice. Barinkay požádá o ruku Županovu dceru Arzenu, ta ho však nechce a řekne, že si vezme jedině barona. Cikáni si tedy zvolí Barikaie za svého vůdce. Ten jde opět za Arzenou s tím, že je cikánský baron, ta se mu však vysměje. Nicméně mezitím už začíná mít radši Saffi. Barinkay a Saffi mezi sebou uzavřou neformální manželství pod širým nebem. Na starém hradě najdou spolu s jejím nevlastním otcem starý turecký poklad, který dlouhou dobu hledali právě Županovi lidé. Barinkay je obviněn Županem z nečestného života. Župan usiluje o to, aby mu byl poklad úředně zabaven. Mezitím však vypukne válka a do vesnice přijíždí plukovník husarského pluku Gábor Homonay, který verbuje vojáky. Cipra oznámí a dokumentem doloží skutečný původ Saffi. Ta má být tureckou šlechtičnou. Barinkaiovi se to však nelíbí, protože se mu líbila jako prostá dívka, a tak se nechá naverbovat k husarům. Do pluku Gábor dostane také lstí Župana a Ottokara. Když skončí válka Saffi se s Arzénou vydají do Vídně, aby přivítali muže zpět. Župan se za války příliš hrdinsky nechoval, ale zato Barinkay se svými cikány patřili k nejhrdinnějším oddílům. Za zásluhy je Barinkay jmenován baronem. Udobří se se Saffi, protože se cítí již být dostatečně urozeným nápadníkem a zároveň přesvědčí Župana, aby si Ottokar mohl vzít Arzénu, která ho měla ráda.\n"}
{"id": "428196", "url": "https://cs.wikipedia.org/wiki?curid=428196", "title": "Imažinismus", "text": "Imažinismus\n\nImažinismus, , byl literární směr v ruské literatuře v období 1918–1927. Název je odvozen z francouzského slova \"image\" – obraz, metafora. Členové hnutí prosazovali přednost básnického obrazu před smyslem básně. Byli patrně ovlivněni imagismem v anglické poezii, který reagoval na poezii viktoriánského období.\n\nBásně byly psány většinou volným veršem a často vyjadřovaly osobní pocity a bohémská témata. Členy skupiny byli básníci Nikolaj Robertovič Erdman, Ilja Jegorovič Gruzinov, Rjurik Ivnev, Sergej Alexandrovič Jesenin, Alexander Kusikov, Anatolij Borisovič Marijengof, Matvej Davidovič Rojzman, Vadim Gabrielovič Šeršeněvič a výtvarníci Georgij Bogdanovič Jakulov a Boris Robertovič Erdman.\n\nVydali několik sborníků, například:\n\n\n\n"}
{"id": "428199", "url": "https://cs.wikipedia.org/wiki?curid=428199", "title": "Sinzing", "text": "Sinzing\n\nSinzing je obec v německé spolkové zemi Bavorsko, ve vládním obvodu Horní Falc. Leží na levém břehu Dunaje jen několik kilometrů na jihozápad od Řezna. Je součástí řezenského zemského okresu.\n\nPrvní zmínka o obci je z roku 921. Za třicetileté války byly některé části obce víceméně zničeny. Mezi lety 1145 a 1966 fungoval u obce přívoz přes Dunaj a do roku 1485 ležel Sinzing na obchodní trase z Řezna do Norimberka.\n\nVe městě je zastávka Dunajské železnice a nedaleko obce je sjezd dálnice A3.\n\nObec se skládá z 24 částí:\n"}
{"id": "428202", "url": "https://cs.wikipedia.org/wiki?curid=428202", "title": "Pavlík", "text": "Pavlík\n\nČeské příjmení Pavlík (ženský tvar s přechýlením Pavlíková) znamená malý Pavel, nosí jej více různých osobností:\n\n\n"}
{"id": "428203", "url": "https://cs.wikipedia.org/wiki?curid=428203", "title": "SMS Moltke (1910)", "text": "SMS Moltke (1910)\n\nSMS Moltke byl německý bitevní křižník, první třídy Moltke. Po položení kýlu v roce 1909 byl dokončen v roce 1911 a stejně jako sesterská loď SMS \"Goeben\" navazoval na bitevní křižník SMS \"Von der Tann\", se dvěma 280mm děly navíc ve druhé zadní věži.\n\n\"Moltke\" byl za první světové války zařazen v eskadře admirála Hippera a vedl si výtečně, když přežil dva torpédové útoky britských ponorek i zásahy 305mm granátů v bitvě u Jutska. Bojoval u Dogger Banku i v druhé bitvě v Helgolandské zátoce. Také se podílel na ostřelování měst na východním pobřeží Anglie. \"Moltke\" byl po válce internován ve Scapa Flow a v roce 1919 spolu se zbytkem německého loďstva potopen vlastní posádkou. V roce 1927 byl vyzvednut a sešrotován.\n\n"}
{"id": "428206", "url": "https://cs.wikipedia.org/wiki?curid=428206", "title": "Seznam zápasů české a slovenské hokejové reprezentace", "text": "Seznam zápasů české a slovenské hokejové reprezentace\n\nToto je seznam zápasů české a slovenské hokejové reprezentace.\n"}
{"id": "428207", "url": "https://cs.wikipedia.org/wiki?curid=428207", "title": "Saal an der Donau", "text": "Saal an der Donau\n\nSaal an der Donau je obec v Dolním Bavorsku v německé spolkové zemi Bavorsko. Leží na pravém břehu Dunaje v okrese Kelheim, jen několik kilometrů východně od města Kelheim. Má přibližně pět a půl tisíce obyvatel.\n\nV obci je nádraží, kde z Dunajské železnice odbočuje krátká slepá trať do Kelheimu. Je zde přístav na Dunaji.\nObcí také prochází varianta Dunajské cyklostezky (hlavní trasa vede v těchto místech po druhém břehu).\n\nČásti obce jsou:\n"}
{"id": "428210", "url": "https://cs.wikipedia.org/wiki?curid=428210", "title": "Očekávání", "text": "Očekávání\n\nOčekávání, též anticipace je jedna z lidských emocí, duševní stav, který se objevuje, když se člověk ocitne před neznámou situací, v novém prostředí apod. Anticipace je spojena s určitými fyziologickými změnami, jejichž smyslem je připravit člověka na zjišťovací aktivity, orientaci v neznámém.\n\nOčekávání může být pociťováno jako negativní, pak se označuje jako starost, nebo pozitivní, pak mluvíme o naději; může být také indiferentní. Starost je jedna ze složek úzkosti. V určité míře provází očekávání člověka v podstatě po celý život.\n\n"}
{"id": "428212", "url": "https://cs.wikipedia.org/wiki?curid=428212", "title": "Milan Pavlík", "text": "Milan Pavlík\n\nJméno a příjmení Milan Pavlík nosí více různých osobností:\n\n"}
{"id": "428213", "url": "https://cs.wikipedia.org/wiki?curid=428213", "title": "Deftones", "text": "Deftones\n\nDeftones je americká alternative metalová skupina. Kapela pochází z Kalifornie a její počátek spadá do roku 1988. Členové Deftones jsou: Chino Moreno (zpěv a kytara), Stephen Carpenter (kytara), Frank Delgado (klávesy) a Abe Cunningham (bicí). Skupina vydala již osm studiových alb, jejich zatím poslední počin nese název \"Gore\".\n\nKdyž bylo Carpenterovi 15 let, srazilo ho auto během ježdění na skateboardu. Kvůli nehodě musel strávit několik měsíců na invalidním křesle. V této době se sám začal učit na kytaru, přičemž hrál písně od skupin jako Anthrax, Stormtroopers of Death a Metallica. Je též známa informace, že řidič oného auta Carpenterovi zaplatil. Ten prý díky tomu nakoupil kapele potřebné vybavení, avšak bubeník Abe Cunningham sdělil v jednom z interviewů, že šlo pouze o „mýtus jak naše skupina začala\".\n\nCarpenter, Moreno a Cunningham chodili na stejnou školu. Byli to přátele od dětství a zůstali jimi skrz jejich společnou zálibu, skateboarding. Když se Moreno dozvěděl o Carpenterově zálibě v hraní na kytaru, rozhodl se ve vytvoření kapely (společně s Cunninghamem) a od roku 1988 všichni tři nacvičovali v garáži. Poté co skupina odzkoušela několik basáků, narazila na Chi Chenga, s kterým brzy nahráli 4 stopé demo. Následující dva roky strávila kapela hraním v mnoha klubech po celé Kalifornii (San Francisco, Los Angeles atd.), kde se na pódiích setkali např. se skupinou Korn. Mezitím Deftones hledali vhodnou nahrávací společnost, která by jim poskytla kontrakt na nahrání desky. Nakonec se jim podařilo ohromit Maverick Records. Když jim Deftones nechali poslechnout své tři písně, ihned byla podepsána nahrávací smlouva.\n\nDebutové album od skupiny nese název \"Adrenaline\", bylo nahráváno v Bad Animals Studiu v Seattlu (Washington) a vydáno 3. října 1995. Jako producent této desky se představil Terry Date, který s Deftones produkoval ještě další tři CD. \"Adrenaline\" se zpočátku příliš dobře neprodávala, ovšem pořádání mnoha koncertů a propagace přes Internet pomohly kapele vybudovat základnu fanoušků, stejně jako prodat 220 000 kusů nahrávky. Oba singly z alba, „7 Words\" a „Bored\", se nedočkaly žádného hraní v rádiích a jejich music videa se nevysílala ani v jediné televizi. Deftones přispěli nezveřejněnou písní „Teething\" do soundtracku k filmu (1996) a v jedné scéně jsou dokonce vidět při živém vystoupení. Song „Engine No. 9\" byl použit ve filmu Law Abiding Citizen a skupiny Korn a Suicide Silence vytvořily na tu samou píseň cover verze.\n\nAlbum strávilo 21 týdnů na Billboard Heatseekers chart (hitparáda pro nově se prosazující interprety) a dosáhlo 23. pozice. Když se v jednom rozhovoru zeptali basáka Chenga, co je příčinou úspěchu \"Adrenaline\", odpověděl: „Vytrvalost. Byli jsme pohromadě skoro osm let (na turné dva roky) a dělali jsme to poctivě a čestně.\" Deska byla RIAA (Recording Industry Association of America) 7. července 1999 certifikována jako zlatá (prodeje vyšší než 500 000).\n\nCo se týče nahrávání desky, Abe Cunningham sdělil: „V té době to bylo naše první album - které mám vpravdě rád a myslím si o něm jen dobré - můžete říci že kapela byla příliš mladá. Většinu písní jsem nahráli během vteřiny a měli jsme takovou radost, že jsme ani nepřemýšleli jako naše songy vylepšit.\" Moreno zase o \"Adrenalinu\" řekl, „bylo nahráno příliš rychle\". Všechen zpěv, který byl použit na albu, vykonal v místnosti s použitím klasického mikrofonu. Kritikové na CD pochválili preciznost a překvapivě důmyslné tempo bicích. Na druhou stranu, kritici odsoudili povrchnost Morenových šeptavých melodií, které zbytečně kazily dojem recenzentů na \"Adrenaline\".\nNakonec bylo album ve Spojených státech označeno 23. září 2008 jako platinové (1000 000+).\n\nDruhé studiové album od Deftones, \"Around the Fur\", se tentokrát nahrávalo v Studio Litho (Seattle), přičemž producentem byl opět Terry Date. Deska zamířila do prodeje 26. října 1997. Kapela při tvorbě CD spolupracovala se zpěvákem Maxem Cavalerou (Sepultura/Soulfly/Cavalera Conspiracy) na písní „Headup\", která vzdávala hold Cavalerovu zesnulému nevlastnímu synovi Danovi Wellsovi, jemuž byla také celá nahrávka určena. Ačkoliv ještě nebyl členem skupiny, Frank Delgado se objevil jako spolutvůrce pěti songů (tzv. „audio\") a Cunninghamova žena Annalynn poskytla svůj hlas na písni „MX\".\n\n„Když jsme se odebrali do studia, neměli jsme ani tušení, co vlastně chceme nahrát,\" tvrdil Chino Moreno v jednom interviewů pro Chart magazine v roce 1998. Deftones rozšířili škálů používaných zvuků, trávili více času s producentem Terrym Datem a celkově dávali zhotovení \"Around the Four\" větší váhu. Album bylo kritiky přijímáno lépe než \"Adrenaline\", hlavně díky střídání hlučné a tiché melodie, skvělé dynamice, Morenovu neobvyklému zpěvu a výborné rytmice zaručované Chengem a Cunnighamem. Kritik Allmusic (Stephen Thomas Erlewine) zastával názor, že deskou \"Around the Fur\" se Deftones vydali tou správnou cestou.\n\nCD bylo velmi očekávano a odstartovalo slávu Deftones jako nadějné alternative metalové kapely. Tentokrát se singly z alba, „My Own Summer (Shove It)\" a „Be Quiet and Drive (Far Away)\", dočkaly hraní v rádiích a jejich videa byla dokonce odvysílána televizní stanicí MTV. \"Around the Fur\" se prodalo 43 000 kusů v otevíracím týdnu a vstoupilo do Billboard 200 na 29. místě, udržující se v této hitparádě po 17 týdnů. Deftones vtrhli na celou řadu festivalů, jako např. Warped Tour (odehrávající se ve Spojených státech, Austrálii a na Novém Zélandu), Pinkpop Festival, Roskilde Festival a Ozzfest. Při této příležitosti skupina vypracovala EP \"Live\", vydané 22. června 1999. \"Around the Fur\" byla 24. června 1999 certifikována (v USA) jako zlatá (500 000+). Píseň „My Own Summer (Shove It)\" zase našla své místo v soundtracku pro film The Matrix.\n\n20. června 2000 spatřilo světlo světa třetí studiové album od Deftones, \"White Pony\", produkované již známým Terry Datem. CD se nahrávalo v The Plant Studios, San Franciscu (Kalifornie). Deska se vyšplhala na 3. místo v Billboard 200 s 178 000 prodanými kusy v prvním týdnu. Frank Delgado (DJ Speedboat) byl již plnohodnotným členem kapely, přinášející nové prvky hudby do skupiny. Například, melancholická píseň „Teenager\" představuje radikální odklon od stylu Deftones. Tato „love song\", jak jí říká Chino Moreno, obsahuje nádech glitche a trip hopu, přičemž programming ležel na bedrech Morenova blízkého přítele, DJe Crooka. Spolupráce zpěváka Maynarda Jamese Keenana z Tool je prezentována v písni „Passenger\". Refrén songu „Knife Party\" uvádí zpěv Rodleeny Getsicové, a Scott Weiland nazpíval vokály v pozadí k písni „RX Queen\". Moreno je také na \"White Pony\" uváděn jako druhý kytarista.\n\nV interviewů pro Alternative Press kapela popsala nahrávací proces \"White Pony\". Poté co se utrhli z koncertů, strávila skupina čtyři měsíce psaním a nahráváním \"White Pony\", což byl do té doby nejdelší čas, co Deftones věnovali svému studiovému albu. Moreno vysvětlil, že většina tohoto času byla strávena psaním písní, a tak se z psaní songu „Change (In the House of Flies)\" stal důležitý bod, kdy začali Deftones pracovat jako sehraná parta. Navzdory tlaku, jakému byla kapela vystavena, nechtěli Deftones vydat desku ani o den dříve. Cheng dále informoval: „Necítili jsme, jako kdybychom neměli co ztratit, tudíž jsme zhotovili nahrávkou takovou, jaká měla být.“ Moreno nechtěl použít běžné melodie a slova, nýbrž chtěl do svých písni zakomponovat prvky fantazie, a jak sám řekl: „Většinou nezpívám ve svých písních o sobě samém, ale snažím se své \"já\" dostat pryč z písní a psát o jiných věcech.“\n\nOhlasy na \"White Pony\" byly zpravidla pozitivní, zaznamenávající stoupající sofistikaci Morenova zpěvu, stejně jako lyričnost a experimentalismus celé skupiny. Jeden kritik na adresu CD napsal: „Deftones změkli, ale působivou metodou.\"\n\nOriginální album bylo vydáno s 11 tracky, začínalo písní „Feiticeira\" a končilo songem „Pink Maggit\". Tato nahrávka měla také šedivý obal. V limitované edici (50 000 kusů) byl obal černý nebo červený a na desce se vyskytovala ještě píseň „The Boy's Republic\". Později Deftones vypustili do světa singl „Back to School (Mini Maggit)\", rapovou verzi písně „Pink Maggit\". Song „Back to School (Mini Maggit)\" byl součástí předběžné verze \"White Pony\", dostávající se do prodeje v dubnu 2000, ale v originálním tracklistu \"White Pony\" nebyl. Když se singl „Back to School (Mini Maggit)\" v rádiích prosadil, vynutili si Deftones znovuvydání CD (3. října 2000). Tentokrát figurovala zmíněná píseň na prvním místě v tracklistu a obal byl pro změnu bílý. Kapela, ačkoliv nepříliš šťastná z této situace, dala singl „Back to School (Mini Maggit)\" zdarma k dispozici jako digital download fanouškům, kteří si již \"White Pony\" koupili.\n\n\"White Pony\" dosáhl platinové certifikace (1000 000+) 17. července 2000 a v USA prodal přes 1,3 miliónů kopií. Píseň „Elite\" získala cenu Grammy za nejlepší metalové provedení pro rok 2001 (Best Metal Performance).\n\nČtvrté album od kapely mělo pracovní název \"Lovers\". S ohledem na produkci desky, Cheng konstatoval: „Chtěli jsme se hudebně vydat jakýmkoliv směrem a na této nahrávce jsme chtěli být tvrdí.\" Moreno podstoupil několik hlasových cvičení, jako prevenci vůči zranění hlasivek (při vystoupeních v roce 2001 se mu totiž něco podobného stávalo). Deftones předělali své zkušební místo v Sacramentu na plně vybavené studio, přičemž právě zde byla nahrávana největší část alba (za zanedbatelnou cenu). Skupina k tvorbě CD naposledy přizvala Terryho Datea, a také obdrželi několik cenných rad od Grega Wellse, podílejícího se tak na několika písních zmíněného alba. Kapela později přidala ještě více materiálu v Studiu X (Seattle) a WA, Larrabee Studios v západním Hollywoodu. Celkově trvalo nahrávání desky 12 měsíců a stálo 2,5 miliónů dolarů. Maverick records dokonce pokutovali Deftones za nesplnění domluveného termínu.\n\nV lednu 2003 Deftones opustili studio, aby navštívili několik festivalů. Například v Austrálii a Novém Zélandu hostovali na obrovském Big Day Out. Brzy poté skupina vydala své čtvrté studiové album. Stejnojmenné CD \"Deftones\" se objevilo na pultech 20. května 2003. \"Deftones\" okupovala 2. místo v Billboard 200 se 167 000 prodanými kusy v otevíracím týdnu. Nahrávka zůstala v Billboard top 100 ještě dalších devět týdnů, podporována první singlem z alba, „Minerva\". Ačkoliv druhý singl „Hexagram\" nebyl zdaleka tak úspěšný, Deftones natočili na píseň video, kde je kapela při hraní songu obklopena svými fanoušky. Skupina ještě zhotovila hudební video pro „Bloody Cape\", ovšem toto video se na televizních obrazovkách nikdy neobjevilo a bylo dostupné pouze na stránkách skupiny. Později video pro „Bloody Cape\" obsahovalo jejich \"B-Sides and Rarities DVD\".\n\nVětšina kritiků měla k \"Deftones\" kladný postoj, hodnotící jej jako tvrdé CD se správným spádem a originalitou, v době, kdy současný metal více méně stagnuje a upadá. Chino Moreno na to řekl: „Všechno je to na desce. Každému jsme ukázali, že nepatřímě do té velké hromady nu-metalových kapel, protože když se těmto interpretům nedaří, my s nimi ke dnu nejdeme.\" V jedné recenzi na \"Deftones\", kritik Stephen Thomas Erlewine prohlásil: „„Hexagram\", první track na nahrávce, udeří tvrdě - tvrději než jakákoliv píseň předtím, ukazující, jak změklý jsou Staind a jak bezzubí jsou Linkin Park,\" ale také napsal, „Deftones se trochu moc drží staré a známé tvorby.\" The Onion's A.V. Club (s podobnou recenzí) nazval album „méně hodnotné než předchůdce, avšak stále porážejícího každého rivala v tomto žánru.\" \"Deftones\" je v USA označeno zlatou certifikací (500 000+).\n\nKapela 4. října 2005 vypustila do světa své \"B-Sides & Rarities\". CD obsahuje velké množství písní, na které v klasických albech nezbylo místo. \"B-Sides & Rarities\" rovněž pojmulo různé cover verze, ukázky živých vystoupeních a kompletní videografii Deftones.\n\n\"Saturday Night Wrist\" je titulek pátého studiového alba od Deftones, vydaného 31. října 2006. Deska debutovala na 10. místě Billboard 200, přičemž prodala v prvním týdnu něco přes 76 000 kopií. Umístění v Billboard 200 jasně dokazuje významné snížení prodejnosti \"Saturday Night Wrist\" oproti předchozím nahrávkám.\n\nSpíše než spolupráci s dlouholetým producentem Terry Datem, rozhodli se Deftones, že album nahrají za pomoci Boba Ezrina. Abe Cunningham dále informoval: „Užívali jsme si produkci s Terry Datem, ale už jsme opravdu potřebovali změnu [...] A tohle je zcela jistě nepoznaný styl naší hudby\". Po nahrání všech potřebných instrumentů na CD, zpěvák Chino Moreno provedl rozhodnutí, že svůj zpěv nahraje odděleně od zbytku \"Saturday Night Wrist\". Moreno tak dokončil nahrávání alba s bývalým kytaristou kapely Far, Shaunem Lopezem. Kolaborace na nahrávce zahrnuje zpěv Annie Hardy z Giant Drag na songu „Pink Cellphone\" a Serja Tankiana ze skupiny System of a Down na písni „Mein\" (pozdějším singlem).\n\nPrvní singl ze \"Saturday Night Wrist\", „Hole in Earth\", udeřil v rádiích 16. října 2006. „Hole in Earth\" je také k dispozici (ke stažení) na PS3 & Xbox 360 verzi hry Guitar Hero 3. Druhý (a méně úspěšný) singl „Mein” se dostal do rádií na jaře roku 2007.\n\nV březnu 2007 měla deska \"Saturday Night Wrist\" (v USA) na kontě 250 000 prodaných kusů.\n\nDeftones strávili většinu času let 2006 a 2007 koncertováním a pořádáním různých show po celém světě. Kapela hrála na místech jako jsou Spojené státy, Kanada, Evropa, Jižní Amerika, Japonsko a Austrálie. Skupina také vystupovala na festivalech typu Taste of Chaos, Family Values Tour a Soundwave Festival v Austrálii.\n\nDeftones pracovali na očekávaném šestém studiovém albu, \"Eros\", od konce roku 2007. Chino Moreno popsal nahrávku jako tajemnou, neortodoxní, obsahující velkou dávku vytříbené atmosféry a mající, cituji: „fuck you, I hope you die!” styl agrese. Nahrávání započalo 14. února 2008 a jeho vydání bylo původně plánováno na jaro 2009 (později odloženo).\n\n4. listopadu 2008 utrpěl basák Chi Cheng během autonehody těžké zranění (Santa Clara, Kalifornie). Důsledkem tohoto zranění (utrpěného při autonehodě) bylo Chengovo kóma. Chengova matka a členové kapely používali svůj blog k informování fanoušků o basákově zdravotním stavu. 9. prosince 2008 byl Cheng převezen do jiné (nejmenované) nemocnice, která se podle slov skupiny specializuje na „mozková zranění\"\n\nKe konci ledna 2009 uvedli Deftones nové sdělení, začínající: „Náš padlý kamarád ještě neprojevil žádné známky zlepšení, a proto se stane Sergio Vega (bývalý člen Quicksand) novým (a prozatímním) basákem kapely.\" Sergio Vega nebyl v Deftones žádným nováčkem, už jednou zastupoval Chenga při živých vystoupeních v roce 1998. 5. února hrála skupina na koncertě poprvé od roku 1998 bez basáka Chenga (na Bamboozle Left Festival v Kalifornii). 20. května 2009 byla uvedena informace, že Chi Cheng už není pacientem intenzivní péče.\nBrian „Head\" Welch a jeho dlouholetý přítel Reginald „Fieldy\" Arvizu, společně s dalšími členy Sevendust, Slipknot, Disturbed a jiným rock/metalovými kapelami zhotovili instrumentální píseň nazvanou „Song for Chi\", jejíž výtěžek byl věnován Chengově rodině.\n\nV říjnu 2009 Deftones oznámili, že se připojili k Slipknot v jejich turné po různých místech Kanady a Spojených států. Bylo také ověřeno, že se Deftones zastaví na Smokeout festival v Kalifornii, aby podpořili vystoupení Cypress Hill.\n\nDeftones přes svůj oficiální web oznámili vydání nového alba na 4. květen 2010 (dříve uváděný datum zněl 18. května), přičemž název desky zní \"Diamond Eyes\". Na počátku toho samého roku se kapela rozhodla svou nahrávku \"Eros\" ponechat v záloze, s neurčenou dobou vydání. 23. února 2010 byl singl „Rocket Skates\" (z \"Diamond Eyes\") dostupný ke stažení.\n\nProducentem CD se stal Nick Raskulinecz (producent skupin Foo Fighters, Ash, Trivium, Stone Sour, Danzig, Velvet Revolver, Shadows Fall, Marilyn Manson, Rush, Coheed a Cambria). Basák Sergio Vega zastoupil Chi Chenga na zmíněném albu.\n\nV roce 2010 Deftones vystupovali na Download Festivalu, Rock on the Range a Vive Latino.\n\n10. března zveřejnila kapela oficiální video k písni „Rocket Skates\" 15. března se v rádiích objevil singl „Diamond Eyes\". Obě písně, „Diamond Eyes\" a „Rocket Skates\", měly skvělé ohlasy od kritiků, kteří přirovnávají songy k dřívější tvorbě Deftones, především k albu \"Around the Fur\". Skladba „Sextape\" byla realizována jako singl ve Velké Británii a poslední písní vyslanou do rádií je „You've Seen the Butcher\".\n\n\"Diamond Eyes\" vyšlo 4. května a umístilo se na 6. místě v Billboard 200 s 67 000 prodanými kusy v prvním týdnu. Deska se dočkala velmi kladných recenzí od kritiků.\n\nKe konci roku 2010 podniknou Deftones turné po Spojených státech a Kanadě společně s kapelami Mastodon a Alice in Chains. Turné se jmenuje Blackdiamondskye, název vznikl ze spojení slov, které obsahují poslední alba těchto skupin (\"Black Gives Way to Blue\", \"Diamond Eyes\", a \"Crack the Skye\"). Album \"Koi No Yokan\" bylo vydáno v roce 2012.\n\nV roce 2016 Deftones vydali osmé album zvané \"Gore\". \n\nNa rok 2020 až do roku 2021 nebo tak nějak, Deftones plánuji vydat 9 album nástupce alba Gore z roku 2016. Chino Moreno řekl že to album bude nejtvrdší a neuřvanější album v historii kapely Deftones. \n\nAčkoliv se zpočátku jevili Deftones jako heavy metalová kapela, jejich hudba měla vždy prvky více stylů, které uměla patřičně využít. Hudební styl kapely je většinou popisován jako alternative metal, art rock, dream pop, experimental rock, nu metal, post-grunge, progressive rock, alternative rock, a rap metal.. Jejich kompilace, \"B Sides & Rarities\", obsahuje cover verze písní od oblíbených umělců, hrající metal, hard rock (Lynyrd Skynyrd), post-hardcore (Helmet a Jawbox), gothic rock, art rock, new wave (Duran Duran, Cocteau Twins a The Cure), R&B (Sade Adu) a hip hop (Cypress Hill).\n\nDeftones jsou často chváleni za svůj inovativní přístup k hudbě, přičemž je to také jedna z mála kapel, která má u kritiků úspěch a přitom se může chlubit slušnými prodeji. Jak napsal recenzent Johnny Loftus: „Kritici často ponechávají Deftones speciální místo, pryč od metalových skupin posledních let [...] Deftones byli vždy více kuriózní a nezávislí než ostatní interpreti.\"\n"}
{"id": "428214", "url": "https://cs.wikipedia.org/wiki?curid=428214", "title": "Milan Pavlík (scenárista)", "text": "Milan Pavlík (scenárista)\n\nMilan Pavlík (24. března 1923 Bílovice nad Svitavou – 15. června 2012) byl český filmový scenárista, dramatik, autor loutkových her a divadelní pedagog.\n\nPo ukončení studií dramaturgie na pražské FAMU v roce 1951 působil nejprve v Československém armádním filmu, od roku 1969 do roku 1985 jako scenárista Filmového studia Barrandov.\n\nV letech 1961 až 1972 vyučoval externě na Loutkářské fakultě DAMU.\n\nJedná se také o autora několik a desítek loutkových her.\n\n\n\n\n\n\n"}
{"id": "428245", "url": "https://cs.wikipedia.org/wiki?curid=428245", "title": "Samospráva pracujících", "text": "Samospráva pracujících\n\nSamospráva pracujících je forma rozhodování na pracovištích ve kterém si pracovníci sami volí možnosti organizace práce (jako jsou např. otázky péče o zákazníka, obecné metody výroby, plánování, dělba práce atd.) namísto vlastníků či tradičních nadřízených pracovníků, kteří říkají dělníkům co dělat, jak to dělat a kde to dělat. Příklady takovéto dělnické autonomie zahrnuje Rochdalské družstvo poctivých pionýrů, Španělskou revoluci během Španělské občanské války, titoistickou Jugoslávii, hnutí za „obnovení továren“ v Argentině, továrnu LIP ve Francii v 70. letech, Mondragonská družstevní korporace (Mondragón Cooperative Corporation), která je v Baskicku největší firmou, nakladatelství AK Press v USA, The Co-operative a další.\n\nV rámci argentinského hnutí za „obnovení továren“ ( ) dělníci převzali kontrolu nad továrnami ve kterých pracovali obvykle po bankrotu nebo po okupování továren proti výluce práce ze strany zaměstnavatele. Španělské sloveso \"recuperar\" neznamená pouze „vzít zpět“ nebo „získat zpět“ ale také „dát zpět do dobrého stavu“. Přestože původně pojem odkazuje k továrním zařízením bývá používán i pro označení ostatních podniků (např. Hotel Bauen v Buenos Aires).\n\nDělnická samospráva je model rozhodování často používaný ve výrobních družstvech, dělnických radách či participačních ekonomikách a podobných uspořádáních, kde se na pracovištích dělníci působí bez šéfů.\n\nKritici tvrdí, že konzultace všech zaměstnanců pro každou nepatrnou záležitost je časově náročné a tudíž neefektivní. Avšak, jak je vidět v praxi zmiňovaným příkladů, pouze rozhodnutí velkého rozsahu jsou rozhodovány všemi zaměstnanci na zasedání dělnické rady, malá rozhodnutí jsou tvořena těmi, kteří je provádějí, přičemž je koordinují s ostatními a řídí se obecnějšími dohodami. Jiní poukazují na to, že samosprávná družstva nemohou úspěšně konkurovat akciovým společnostem (společnostem s ručeným omezeným) na trhu: \"„Empiricky bylo opakovaně prokázáno, že družstva nemohou úspěšně konkurovat akciovým společnostem, obzvláště tehdy, jsou-li si obě formy rovny před zákonem.“\". K tomu se dodává vysvětlení, že: \"„Jestliže každý majitel dostane pouze jeden hlas bez ohledu na to, kolik peněz do projektu investoval (a zisky se dělí timtéž způsobem), neexistuje totiž motivace k investování více kapitálu než investují ostatní. Ve skutečnosti jsou motivace přesně opačné. Toto stavení překážek investicím významně působí proti družstevní formě podnikání.“\" Demokratické hlasování je však v některých družstvech oslabeno. Příkladem je velké družstvo The Co-operative (majiteli tohoto družstva - tj. vlastníci podílů družstva - jsou jak jednotlivé osoby (organizované regionálně), tak i jiná družstva, která vlastní část podílů The Co-operative): \"„Volební hlas pro členská družstva je v proporci k obchodům těchto družstev s družstvem [The Co-operative]. Každý individuální člen má jeden hlas v příslušném regionu družstva a každý region má hlasovací právo počítané na stejném základě jako u členských družstev.“\" \n\nDělnickou samosprávu ( ) poprvé teoretizoval anarchista Pierre-Joseph Proudhon v 1. polovině 19. století. Poté se stal prvkem některých odborových organizací, zejména anarchosyndikalistických, které se představily na konci 19. století ve Francii a cechovní socialismus ve Velké Británii na začátku 20. století, obě hnutí však ve 20. letech ztrácejí na významu. Francouzský odborový svaz CFDT ( ) zahrnuje dělnickou samosprávu do svého programu v roce 1970, kterou později opouští kvůli začlenění se k sociální demokracii. Filosofie dělnické samosprávy je podporována Industrial Workers of the World od jejího založení v r. 1905 v USA.\n\nPrvní masové rozšíření ideje dělnické samosprávy proběhlo během Španělské revoluce především v anarchistickém Katalánsku.\n\nV 50. letech, na vrcholu Studené války, titoistická Jugoslávie prosazovala samosprávný socialismus podle teorií Tita, či spíše Edvarda Kardelj. Chorvatský vědec Branko Horvat také významně přispěl k teorii dělnických samospráv (\"radničko samoupravljanje\") praktikovanému v Jugoslávii. Prakticky byl tento systém rozpracován pomocí Zákona o dělnických samosprávách, který byl schválen v roce 1950.\n\nPo květnu 1968 ve Francii, se továrna LIP na hodinky umístěná v Besançonu stala samosprávně řízenou v roce 1973 po rozhodnutí managementu o zrušení továrny.\n\nJiným příkladem samosprávy pracujících je argentinská továrna FaSinPat na keramické dlaždice.\n\n\n"}
{"id": "428246", "url": "https://cs.wikipedia.org/wiki?curid=428246", "title": "Volba pro město", "text": "Volba pro město\n\nVolba pro město (zkratka VPM), je česká liberální politická strana, sdružení usilující o rozvoj města. Působí převážně na Královéhradecku. Je zaměřena výhradně na komunální politiku. Předsedou strany je bývalý náměstek primátora Hradce Králové Josef Malíř.\n\nStrana byla založena v roce 1998. Jejím zakladatelem byl bývalý primátor Hradce Králové Martin Dvořák, který byl téhož roku zvolen jejím předsedou. Mezi její zakládající členy patří i její současný předseda Josef Malíř, který téhož roku vystoupil z ODA. Za VPM byl též zvolen do Zastupitelstva města Hradec Králové.\n\nV komunálních volbách v roce 1998 získal Martin Dvořák nejvyšší počet preferenčních hlasů a VPM se stala se 22 % hlasů druhou nejsilnější stranou v Hradci Králové. Tento výsledek však nestačil k získání míst v městské radě a VPM tak skončila v opozici.\n\nOd roku 2002 byla Volba pro město zastoupena ve vedení města Hradec Králové účastí v radě města a náměstkem primátora. V roce 2010 byl náměstkem hradeckého primátora jako nestraník za VPM prof. Mgr. Josef Krofta (zemřel 2015). Ve volbách 2014 obhajovala Volba pro město 4 mandáty, nezískala žádný.\n\nVolební výsledky z komunálních voleb do obecních zastupitelstev. Seznam zobrazuje výsledky dle volební strany.\nV krajských volbách 2004 se VPM dostala do krajského zastupitelstva v koalici s Evropskými demokraty (ED) Stranou pro otevřenou společnost (SOS). Strana získala 7 108 hlasů (5,00 % a dva mandáty).\n\nV krajských volbách 2012 se VPM dostala do krajského zastupitelstva v koalici s KDU-ČSL a HDK. Strana získala 19 721 hlasů (12,07 % a sedm mandátů).\n\n\n"}
{"id": "428247", "url": "https://cs.wikipedia.org/wiki?curid=428247", "title": "Husí kůže", "text": "Husí kůže\n\nPiloerekce nebo též lidově husí kůže () je fyziologickou reakcí těla, při které dochází k napřímení vlasu pilomotorickými svaly, zpravidla způsobovanou vnějšími podněty, jakými mohou být například chlad či silný nával emocí.\n\nK piloerekci dochází v případě ohrožení i u zvířat. Ta se naježením srsti, při kterém vypadají opticky větší, snaží zastrašit protivníka.\n"}
{"id": "428249", "url": "https://cs.wikipedia.org/wiki?curid=428249", "title": "Tuček", "text": "Tuček\n\nČeské příjmení Tuček nebo Tučková nosí více různých osobností:\n\n\"odpovídá mu slovenské příjmení Tučka, kde žena je také Tučková\"\n\n\n"}
{"id": "428251", "url": "https://cs.wikipedia.org/wiki?curid=428251", "title": "Padrťský potok", "text": "Padrťský potok\n\nPadrťský potok (dříve též nazývaný Černý potok) je potok na území Středočeského a v Plzeňského kraje. Horní tok potoka se nachází v Chráněné krajinné oblasti Brdy, což je území někdejšího Vojenského újezdu Brdy. Potok je pramennou zdrojnicí Klabavy a celý jeho tok bývá někdy označován právě jménem této řeky.\n\nPramení v nejvyšších partiích Brd jihovýchodně od obce Teslíny v nadmořské výšce 678 m. Na horním toku se nachází Padrťské rybníky a většina toku protéká Padrťským údolím.\n\nJeho přítoky jsou například Třítrubecký potok, Tisý potok, Ledný potok, Kudibal a Skořický potok.\n\nOkolí potoka je využíváno pro rekreaci, potok je vodácky velmi zajímavý, jedná se o jednu z nejzajímavějších divokých vod v kraji, je sjízdný pouze v období tání sněhu nebo významných dešťů. Padrťský potok protéká obcemi Strašice, Dobřív a Hrádek u Rokycan.\n"}
{"id": "428255", "url": "https://cs.wikipedia.org/wiki?curid=428255", "title": "Šerpové", "text": "Šerpové\n\nŠerpové jsou etnikum obývající pohoří Himálaj v Nepálu, konkrétně jeho nejvyšší část u hranic s Tibetem (dnes část Čínské lidové republiky). Jejich jméno v tibetštině zní \"šer-pa\" a znamená „člověk z východu“, protože tento původně tibetský kmen pochází z východního Tibetu. Mluví šerpštinou, která patří k jižní větvi tibetobarmských jazyků, nicméně šerpština se liší od tibetštiny používané ve Lhase a oba jazyky jsou si vzájemně nesrozumitelné.\n\nVětšina Šerpů žije v Nepálu. Podle sčítání lidu v roce 2001 zde žilo 154 622 Šerpů, jejich náboženství bylo 92,83% buddhismus, 6,26% hinduismus, 0,63% křesťanství a 0,20% bön. Mimo Nepál jich asi 20 000 žije v indickém státě Sikkim a minimální množství (800) v Tibetu. Nezanedbatelné zastoupení mají Šerpové v západních zemích - v New Yorku žije 2 500 Šerpů, což je největší komunita Šerpů v USA.\n\nDo vysokohorských oblastí Nepálu, především do Khumbu, přišli Šerpové před 300 až 400 lety.\n\nPo roce 1948, kdy se Nepálské království otevřelo světu a vpustilo na své území odvážlivce dychtící vystoupat na třetí pól naší planety, se začaly desítky expedic vydávat na několikatýdenní pochod údolím řeky Dudh Kosi, aby dosáhly svého vysněného cíle. Na množství přepravovaného nákladu potřebovaly nosiče – a po ruce byli Šerpové, odolní vytrvalí lidé a hlavně zvyklí na vysoké nadmořské výšky. A když před více než padesáti lety stanuli první dva pozemšťané na vrcholu nejvyšší hory světa Everestu, byl jedním z nich příslušník šerpského národa, Tenzing Norgay, díky němuž se Šerpové stali známými po celém světě. Největší šerpská vesnice Namčhe Bazár v nadmořské výšce kolem 3400 m s asi stovkou bytelných kamenných domů s dřevěnou střechou se stala hlavním obchodním střediskem.\n\nŠerpové se díky tučným příjmům z nosičství i horolezectví stali nejbohatším nepálským národem a své malé domky nahradili velkými honosnými domy upravenými jako hotely pro turisty a Namčhe Bazár se proměnilo v proslulé turistické centrum s hotely a obchodními uličkami. Dnes díky dostatku peněz si mohou Šerpové dovolit posílat své děti na studie a tradiční pracovní místa Šerpů včetně řemesla nosičského se uvolnila pro jiné nepálské kmeny, především Tamangy a Raje. Tak vznikla skupina šerpů s malým “š”, všeobecně označující povolání nosičů a dalších pomocníků větších i menších expedic.\n\nJako většina Tibeťanů vyznávají buddhistické náboženství, konkrétně mahájánový buddhismus, většina klášterů v oblasti patří sektě Ňingmapa. Z celkem více než dvaceti klášterů je nejznámější gompa v Tengphočhe, která byla znova postavena po požáru v roce 1988. V nedalekém Debočhe stojí jediný ženský klášter v Khumbu. Šerpové používají tibetské písmo, protože jejichž řeč, šerpština, je dialektem tibetštiny. Tradiční obživou Šerpů bylo po dlouhou dobu pastevectví jaků. Čím více čistokrevných jaků, nekřížených s buvoly, rodina vlastnila, tím byla významnější. Proto také vznikl velmi složitý systém pojmenování nejrůznějších kříženců jaků s indickými buvoly. Z potřeby směňovat jačí produkty se vyvinulo další tradiční odvětví Šerpů, kterým je obchod. Khumbu leží na jedné z důležitých obchodních tras spojujících Nepál s Tibetem přes sedlo Nangpa (5716 m), po níž z Tibetu přicházely karavany obtěžkané nákladem soli, ovčí vlny a masa i stáda jaků.\n"}
{"id": "428260", "url": "https://cs.wikipedia.org/wiki?curid=428260", "title": "Seznam měst ve Federativních státech Mikronésie", "text": "Seznam měst ve Federativních státech Mikronésie\n\nToto je seznam měst ve Federativních státech Mikronésie.\n\nNejvětším městem ve Federativních státech Mikronésie je Weno, kde žije 13 758 obyvatel, což představuje asi 13% obyvatelstva celé země. Hlavním a zároveň čtvrtým největším městem je Palikir, kde žije 6 645 obyvatel. Bývalé hlavní město Kolonia má 5 360 obyvatel a je v pořadí šesté.\n\nV následující tabulce jsou uvedena města nad 800 obyvatel, výsledky sčítání obyvatelstva z 18. dubna 1994 a 1. dubna 2000, odhady počtu obyvatel k 1. lednu 2005 a spolkové státy, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "428268", "url": "https://cs.wikipedia.org/wiki?curid=428268", "title": "Seznam měst na Šalomounových ostrovech", "text": "Seznam měst na Šalomounových ostrovech\n\nToto je seznam měst na Šalomounových ostrovech.\n\nV následující tabulce jsou uvedena města nad 200 obyvatel, výsledky sčítání obyvatelstva z 23. listopadu 1986 a 21. listopadu 1999, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "428271", "url": "https://cs.wikipedia.org/wiki?curid=428271", "title": "Nobujoši Araki", "text": "Nobujoši Araki\n\nNobujoši Araki (japonsky 荒木 経惟 \"Araki Nobuyoshi\", * 25. května 1940 Tokio) je japonský fotograf a současný umělec. Je také známý pod přezdívkou Araki (アラーキー [Arákí]).\n\nAraki vystudoval fotografii na vysoké škole, pak pracoval v reklamní agentuře Dentsu, kde potkal svou budoucí manželku, esejistku Yoko Araki (荒木阳子). Po svatbě vydal Araki knihu fotografií ze svatební cesty s názvem \"Sentimental Journey\" (\"Sentimentální cesta\"). Jeho žena zemřela v roce 1990. Fotografie jejích posledních dní byly publikovány v knize s názvem \"Winter Journey\" (\"Zimní cesta\"). Po zveřejnění více než 350 knih (toto číslo se dále zvyšuje) je Araki považován za jednoho z nejvýznamnějších a plodných umělců v Japonsku a po celém světě. Mnohé z jeho fotografií jsou erotické, některé jsou označovány za pornografické. \n\nIslandská zpěvačka Björk Arakiho práci velmi obdivuje, a posloužila mu jako model. Na její žádost fotografoval Araki obal pro její album \"Telegram\" v roce 1997.\n\nV devadesátých letech dvacátého století spolupracoval na knižních projektech s americkou fotografkou Nan Goldinovou.\n\nArakiho život a dílo byly v roce 2005 předmětem filmu \"Arakimentari\" od režiséra Travise Klose. Hrají v něm sám Araki i Björk.\n\nJeho díla jsou součástí sbírek v četných muzeích včetně Tate Gallery a San Francisco Museum of Modern Art.\n\n\n\n\n"}
{"id": "428273", "url": "https://cs.wikipedia.org/wiki?curid=428273", "title": "Seznam měst ve Francouzské Guyaně", "text": "Seznam měst ve Francouzské Guyaně\n\nToto je seznam měst ve Francouzské Guyaně.\n\nZdaleka největší aglomerací ve Francouzské Guyaně je Cayenne, kde 7. ledna 2006 žilo 75 740 obyvatel, což představuje asi 37% obyvatelstva celé země.\n\nV následující tabulce jsou uvedena největší města, výsledky sčítání obyvatelstva z roku 1999, odhady počtu obyvatel na rok 2009 a arrondissementy, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "428278", "url": "https://cs.wikipedia.org/wiki?curid=428278", "title": "Senátní obvod č. 7 – Plzeň-město", "text": "Senátní obvod č. 7 – Plzeň-město\n\nSenátní obvod č. 7 – Plzeň-město je podle zákona č. 247/1995 Sb. tvořen celým okresem Plzeň-jih, městským obvodem Plzeň 2-Slovany, severní částí okresu Klatovy, ohraničená na jihu obcemi Křenice, Ježovy, Mezihoří, Švihov, Měčín, Újezd u Plánice, Plánice, Zavlekov, Nalžovské Hory, Hradešice, Malý Bor, Velké Hydčice, Horažďovice, a jihovýchodní částí okresu Plzeň-město, ohraničená na severozápadě obcemi Letkov, Tymákov, Starý Plzenec a Losiná.\n\nSoučasným senátorem je od roku 2016 Václav Chaloupek z hnutí Občané patrioti.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "428280", "url": "https://cs.wikipedia.org/wiki?curid=428280", "title": "James Newton Howard", "text": "James Newton Howard\n\nJames Newton Howard (* 9. června 1951 v Los Angeles, Kalifornie, USA) je americký klavírista, hudební skladatel, hudební aranžér a producent, nositel Ceny Grammy pro rok 2009 a držitel osmi nominací na cenu Americké filmové akademie Oscar.\n\nJedná se o jednoho z nejúspěšnějších a nejznámějších hollywoodských skladatelů filmové hudby.\n\n\n\n\n\n\n\n\n\n\n\n\n\n\n\n\n\n\n\n\n\n\nJames Newton Howard také na začátku své kariéry vytvořil několik alb nezávisle na filmu, nebo se na nich podílel.\n\n\n"}
{"id": "428282", "url": "https://cs.wikipedia.org/wiki?curid=428282", "title": "Eva Davidová", "text": "Eva Davidová\n\nEva Davidová (28. prosince 1932, Praha – 21. září 2018, Český Krumlov) byla česká historička umění, etnografka, socioložka a fotografka. Patřila k zakladatelům české romistiky.\n\nVystudovala filozofickou fakultu Univerzity Karlovy v Praze. Do roku 1976 pracovala v Sociologickém ústavu Akademie věd. Od padesátých let se věnuje romské kultuře a sociologii. V letech 1958–1959 pořídila snímky kočovných olašských Romů, kteří se poté museli usadit na základě zákona č. 74/1958. Ve fotografické dokumentaci života Romů pokračovala i v dalších letech. Přednášela romistiku na univerzitách, byla členkou \"International Romani Union\" a \"Gypsy Lore Society\".\n\n\n"}
{"id": "428285", "url": "https://cs.wikipedia.org/wiki?curid=428285", "title": "Ifni", "text": "Ifni\n\nIfni byla španělská kolonie na území dnešního Maroka, ležící na pobřeží Atlantského oceánu jižně od Agadiru nedaleko Kanárských ostrovů. Jejím hlavním městem bylo Sidi Ifni. Hlavním ekonomickým zdrojem byl rybolov.\n\nŠpanělsko začalo vydávat pro Ifni poštovní známky v roce 1941, zprvu to byly přetisky španělských známek s textem TERRITORIO DE IFNI a v novém provedení v roce 1943. Vydání následovala zhruba po deseti letech a poslední bylo 23. listopadu 1968. Známky jsou k dostání, ovšem většinou nepoužité, což podporuje názor, že byly vydávány spíše pro komerční účely než k poštovní službě obyvatelům.\n\n"}
{"id": "428289", "url": "https://cs.wikipedia.org/wiki?curid=428289", "title": "Státní znak Protektorátu Čechy a Morava", "text": "Státní znak Protektorátu Čechy a Morava\n\nProtektorát Čechy a Morava používal dva státní znaky – Menší a Větší. Oba byly zavedeny společně s novou vlajkou na základě vládního nařízení č. 222/1939 Sb. ze dne 19. září 1939.\n\nVětší znak Protektorátu Čechy a Morava měl čtvrcený štít, v jehož 1. a 4. poli byl český dvouocasý lev na červeném štítu a ve 2. a 3. poli bílo-červeně šachovaná moravská orlice na modrém štítu. Kresby obou těchto figur, například šachování orlice, byly značně odlišné od kreseb na znacích ČSR.\nVětší znak byl rovněž součástí standarty státního prezidenta.\n\nOficiální popis Většího znaku:\n\nMenší znak Protektorátu Čechy a Morava byl přetvořený Malý znak republiky Československé, z něhož byl odstraněn srdeční štítek se slovenským znakem a celá kresba lva byla značně pozměněna. \n\nOficiální popis Menšího znaku:\n\n\n"}
{"id": "428294", "url": "https://cs.wikipedia.org/wiki?curid=428294", "title": "Seznam zápasů české a německé hokejové reprezentace", "text": "Seznam zápasů české a německé hokejové reprezentace\n\nToto je seznam zápasů české a německé hokejové reprezentace.\n"}
{"id": "428296", "url": "https://cs.wikipedia.org/wiki?curid=428296", "title": "Seznam zápasů české a ukrajinské hokejové reprezentace", "text": "Seznam zápasů české a ukrajinské hokejové reprezentace\n\nToto je seznam zápasů české a ukrajinské hokejové reprezentace.\n"}
{"id": "428299", "url": "https://cs.wikipedia.org/wiki?curid=428299", "title": "Seznam zápasů české a polské hokejové reprezentace", "text": "Seznam zápasů české a polské hokejové reprezentace\n\nToto je seznam zápasů české a polské hokejové reprezentace.\n"}
{"id": "428300", "url": "https://cs.wikipedia.org/wiki?curid=428300", "title": "Wilfried Bony", "text": "Wilfried Bony\n\nWilfried Guemiand Bony (* 10. prosince 1988, Bingerville, Pobřeží slonoviny) je fotbalový útočník a reprezentant Pobřeží slonoviny, od února 2019 na hostování v katarském fotbalovém klubu Al-Arabi, kam ho propůjčil jeho mateřský klub Swansea City AFC. Jeho hlavními přednostmi jsou např. kvalitní technika, fyzická vyspělost a dynamika, výskok, prudká střela, zakončování, hra hlavou a timing (načasování). Jeho fotbalovými vzory jsou krajan Didier Drogba a Brazilec Ronaldo.\n\nV sezóně 2012/13 se stal s 31 góly nejlepším střelcem Eredivisie.\nV roce 2013 získal v Nizozemsku ocenění fotbalista roku.\n\nJeho otec Amedee Shemiz Bony žil v Abidžanu, největším městě Pobřeží slonoviny.\n\nNarodil se ve městě Bingerville, kde také začal se svojí fotbalovou kariérou. Jeho fotbalové dospívání se pojí s fotbalovou akademií Cyrille Domoraud Football Academy v Bingerville. V roce 2006 už hrál místní první fotbalovou ligu za klub Issia Wazi, kde byl navzdory svému nízkému věku nejlepším střelcem týmu. V místním poháru (Coupe de Côte d'Ivoire de football) slavil ve stejném roce s týmem vítězství.\n\nI proto zaujal skauty Liverpoolu a odjel na zkoušku do Anglie. Trenéra Beníteze však nepřesvědčil a Bony putoval zpět do své vlasti, když přišla nabídka pražské Sparty.\n\nNa podzim 2007 se tak talentovaný útočník připojil k B týmu úspěšného českého klubu (formou hostování). Po potřebné aklimatizaci se v létě 2008 zapojil do přípravy A týmu, kde se nějakou dobu rozehrával, než se stal členem základní jedenáctky výběru trenéra Jozefa Chovance. Stal se pilířem týmu, v evropských pohárech vstřelil za Spartu 11 gólů, což ho řadí na čtvrté místo historické klubové tabulky (spolu s Vratislavem Lokvencem). V české lize za Spartu odehrál 59 zápasů a vstřelil v nich 22 gólů. V útoku nastupoval mj. s Kameruncem Léonardem Kweukem.\n\nV průběhu Evropské ligy 2010/11 (podzimní skupinová fáze) byl chvíli s 5 góly nejlepším střelcem soutěže , čímž vzbudil zájem evropských klubů.\n\n30. ledna 2011 přestoupil do klubu nizozemské Eredivisie Vitesse Arnhem za částku kolem 100 miliónů Kč. Ve své první sezóně přispěl k záchraně Arnhemu v lize 3 góly během 7 zápasů.\n\nV sezóně 2011/12 střílel góly a Arnhem se pohyboval v horní části tabulky. Nakonec zakončil sezónu s 12 góly jako nejlepší střelec klubu (v tabulce kanonýrů nizozemské ligy se podělil o 10. místo s Glynorem Pletem z FC Twente).\n\nV zimní přestávce sezóny 2011/12 se o něj zajímaly kluby Terek Groznyj a FK Anži Machačkala, Vitesse požadovalo pro zahájení jednání minimální přestupovou částku 12 milionů € (cca 318 milionů Kč).\n\nVe Vitesse prodloužil Bony v únoru 2012 smlouvu až do roku 2015. Po sezóně 2011/12 zájem klubů neochabl, do seznamu zájemců o Bonyho služby se zařadily mj. další ruské kluby CSKA Moskva a FK Rubin Kazaň.\n\nJeho spoluhráči v nizozemském klubu byli mj. český stoper Tomáš Kalas nebo nizozemský obránce Patrick van Aanholt, oba hráči zde hostovali pro sezónu 2012/13 z Chelsea FC.\n\nVe 4. kole sezóny 2012/13 (2. září 2012) se střetl domácí Vitesse s Feyenoordem a zápas spěl k bezbrankové remíze. V 91. minutě si v pokutovém území soupeře zpracoval míč arnhemský Mike Havenaar a nepřesně vystřelil, míč patičkou posunul Wilfried Bony za záda brankáře Feyenoordu a zařídil tak vítězství 1:0. 15. září 2012 přispěl v 5. ligovém kole brankou na 3:0 v závěru utkání k vítězství svého týmu nad domácím Groningenem, stanovil tak konečný výsledek 3:0 pro Arnhem. 7. října 2012 nastřílel hattrick Heerenveenu (svůj první v Eredivisie) a zachránil svému klubu remízu 3:3. Dotáhl se s osmi trefami na Američana Jozyho Altidoreho v tabulce střelců Eredivisie. 20. října 2012 v 9. ligovém kole vstřelil dva góly na hřišti Bredy a s 10 vstřelenými góly se osamostatnil na čele tabulky střelců (Vitesse zvítězilo 3:0). Svými 2 dalšími góly rozhodl zápas proti domácímu Ajaxu 3. listopadu (výhra 2:0) a dvakrát se prosadil i 18. listopadu v utkání proti NEC Nijmegen (výhra 4:1).\n\nV zimním přestupovém období byl za něj ochotný zaplatit anglický prvoligový klub Newcastle United v přepočtu 300 mil. Kč. 16. března 2013 se dvěma góly podílel na výhře 4:0 nad Haagem, čímž se dostal na 26 gólů ve 24 zápasech v aktuální sezóně. Nakonec sezónu zakončil s 31 vstřelenými góly a stal se nejlepším střelcem Eredivisie. Vitesse skončilo s 64 body na čtvrtém místě ligové tabulky. Bony byl po úspěšné sezóně zvolen v Nizozemsku fotbalistou roku.\n\nV červenci 2013 přestoupil za 12 milionů liber do velšského celku Swansea City AFC hrajícího anglickou Premier League, což byl rekordně vysoký transfer velšského klubu. Zde podepsal smlouvu na 4 roky. Při svém debutu v prvním utkání třetího předkola Evropské ligy 2013/14 1. srpna 2013 vstřelil dva góly proti švédskému týmu Malmö FF a na jeden přihrál, mužstvo Swansea vyhrálo na domácím hřišti 4:0. Při své premiéře v Premier League 17. srpna 2013 vstřelil jediný gól domácích v utkání s Manchesterem United, který zde vyhrál 4:1. 19. září 2013 se gólem podílel na výhře 3:0 v Evropské lize proti Valencii. 1. ledna 2014 dvakrát skóroval v ligovém střetnutí proti Manchesteru City, ale Swansea City prohrálo 2:3. 5. ledna 2014 rozhodl vítězným gólem o výhře 2:1 nad domácím Manchesterem United ve třetím kole FA Cupu a tím pádem o postupu do dalšího kola. Swansea City vůbec poprvé vyhrálo na Old Trafford. Ve své první sezoně na Britských ostrovech nasázel celkem 16 ligových gólů ve 34 zápasech.\n\nV lednu 2015 se jej pokusilo zlanařit vícero klubů Premier League, např. Liverpool FC, Chelsea FC, Manchester City FC. Získal jej nakonec Manchester City, který zaplatil 25 milionů liber (plus případně 3 miliony liber bonus za jeho vytíženost).\n\nNa konci srpna 2016 odešel na roční hostování do klubu Stoke City FC.\n\n31. srpna 2017 v poslední den letního přestupového období na Britských ostrovech přestoupil z Manchesteru City zpět do velšského klubu Swansea City AFC hrajícího anglickou Premier League.\n\nBonyho výkonnostní vzestup mu zajistil místo v reprezentaci Pobřeží slonoviny. 9. října 2010 debutoval v zápase proti Burundi (kvalifikační zápas o Africký pohár národů Pobřeží slonoviny vyhrálo venku 1:0), když se dostal na závěrečných 25 minut na hřiště. 17. listopadu 2010 nastoupil na stadionu v Poznani proti Polsku v základní sestavě a odehrál celé přátelské utkání, které „Sloni“ (přezdívka národního týmu Pobřeží slonoviny) s evropským soupeřem prohráli 1:3.\n\nPrvní gól v národním dresu vstřelil 5. června 2011 v kvalifikaci na Africký pohár národů (APN) proti Beninu. Bony uzavřel účet utkání gólem na 6:2 pro hosty (hrálo se v Beninu).\n\nVelmi podařený zápas sehrál Wilfried 3. září 2011 rovněž v kvalifikaci na APN ve Rwandě. V rozmezí 42. a 43. minuty vstřelil 2 góly a přispěl tak k vysokému vítězství Pobřeží slonoviny proti domácímu týmu 5:0. Na svém postu má Bony silnou konkurenci, hrotového útočníka hrává mj. též jeho fotbalový idol Didier Drogba.\n\nNa Africkém poháru národů v roce 2012 se s reprezentací dostal až do finále proti Zambii, zápas skončil 0:0 po prodloužení. V penaltovém rozstřelu Bony proměnil svůj pokutový kop, Pobřeží slonoviny přesto rozstřel prohrálo 7:8 a africkým šampionem se stala Zambie.\nNastoupil i na dalším Africkém poháru národů v roce 2013 v Jihoafrické republice (vyřazení Pobřeží slonoviny ve čtvrtfinále Nigérií). V základní skupině D 30. ledna 2013 vyrovnával na konečných 2:2 proti Alžírsku.\n\nZúčastnil se Mistrovství světa 2014 v Brazílii. V prvním zápase v základní skupině C proti Japonsku (výhra 2:1) vstřelil jeden gól. V závěrečném utkání základní skupiny C proti Řecku vstřelil vyrovnávací branku na 1:1 (74. minuta). Pobřeží slonoviny ovšem utkání nakonec prohrálo 1:2 a z turnaje bylo vyřazeno.\n\nNa Africkém poháru národů v roce 2015 v Rovníkové Guineji se s týmem probojoval do finále proti Ghaně, tentokrát získal zlatou medaili. Utkání se po výsledku 0:0 rozhodovalo v penaltovém rozstřelu, který skončil poměrem 9:8. Bony svůj penaltový pokus neproměnil.\n\n\n"}
{"id": "428301", "url": "https://cs.wikipedia.org/wiki?curid=428301", "title": "Mazáre Šeríf", "text": "Mazáre Šeríf\n\nMazáre Šeríf ( je největší město v severním Afghánistánu a hlavní město provincie Balch. Obyvatel bylo v roce 1979 103 372. V roce 2006 se odhadují 300 600 obyvatel. Největší národnostní skupinou jsou Tádžikové, následováni Paštúny, Uzbeky a Hazáry. Nejužívanějším jazykem je dárí (afghánská perština) následována paštštinou (\"paštó\") a uzbečtinou.\n\nVzdálenost do Kábulu je zhruba 450 km. Průsmyková silnice, která spojuje Mazáre Šeríf s hlavním městem, byla postavena v roce 1964 s pomocí Sovětského svazu. Stalo se prvním městem v Afghánistánu propojeným po železnici se sousední zemí. Železniční doprava z Mazáre Šerífu do Uzbekistánu byla zahájena v prosinci 2011. Nákladní vlaky přijíždí do stanici nedaleko místního letiště, kde se zboží překládá na nákladní automobily nebo letadla.\n\nV roce 2001 zde proběhla bitva o Mazár-e Šaríf.\n\n"}
{"id": "428302", "url": "https://cs.wikipedia.org/wiki?curid=428302", "title": "Luyten 726-8", "text": "Luyten 726-8\n\nLuyten 726-8 je dvojhvězda vzdálená 8,7 světelných let v souhvězdí Velryby, jedna z nejbližších hvězd vůči Slunci. Složka dvojhvězdy Luyten 726-8 B je eruptivní proměnná hvězda typu UV Ceti, jasnější složka Luyten 726-8 A je též eruptivní proměnná hvězda, typu BL Ceti, s menšími změnami jasnosti.\n\nDvojhvězda byla objevena roku 1948 Willemem Jacobem Luytenem, po kterém je pojmenovaná. Obě složky obíhají kolem společného těžiště jednou za 26,5 roku. Vzdálenost složek se mění od 2,1 AU v periastronu po 8,8 AU v apastronu.\n\nNejbližší hvězda Luyten 726-8 je Tau Ceti ve vzdálenosti 3,2 světelných let.\n"}
{"id": "428304", "url": "https://cs.wikipedia.org/wiki?curid=428304", "title": "Expres", "text": "Expres\n\nExpres může být:\n\n\nSlovo expres pochází z latinského \"exprimere\", vyjadřovat a \"expressus\", výrazný, výslovný. Přes francouzštinu přišlo do angličtiny, kde se roku 1619 poprvé objevuje ve spojení „express messenger“, zvláštní posel, a roku 1794 ve významu rychlé poštovní a peněžní služby. Spojení „expresní vlak“ se poprvé objevilo roku 1841. Odtud se pak slovo expres a expresní rozšířilo ve významu „rychlé služby“ jako název novin („Daily Express“), jako označení pro jídelny, prádelny a další služby, dokonce i pro rychlý způsob vaření kávy espresso (presso).\n"}
{"id": "428305", "url": "https://cs.wikipedia.org/wiki?curid=428305", "title": "HMS Courageous (50)", "text": "HMS Courageous (50)\n\nHMS Courageous (50) byla válečná loď Royal Navy třídy \"Glorious\". Spolu se sesterskou lodí HMS \"Glorious\" byla koncipována jako velký bitevní křižník určený pro službu v mělkých vodách Baltského moře. Předpokládalo se, že zde budou efektivní těžkou podporou britských lehkých sil. Třetí jednotka – HMS \"Furious\", se lišila výzbrojí a nakonec byla postavena podle upraveného projektu, se vzletovou palubou na přídi. Stavba všech tří jednotek byla iniciativou britského admirála Fishera, který stál například u zrodu dreadnoughtů.\n\n\"Courageous\" se vyznačovala silnou výzbrojí čtyř 381 mm děl ve dvoudělových věžích a téměř chybějícím pancéřováním. Konstrukce lodi odpovídala spíše lehkým křižníkům, zatímco výtlak a výzbroj naopak těm bitevním. Ambiciózní projekt se ale v boji nijak neosvědčil a ukázal se být slepou uličkou ve vývoji válečných lodí. I lehké křižníky nepřítele je mohly vážně ohrozit a proti bitevním lodím byly téměř bezbranné. Dne 17. listopadu 1917 se \"Courageous\", společně se sesterskou \"Glorious\" a bitevním křižníkem HMS \"Repulse\", účastnil druhé bitvy u Helgolandské zátoky. Právě tato bitva ukázala, že bojová hodnota takto koncipovaného plavidla byla přeceněna.\n\nV roce 1920 bylo rozhodnuto přestavět všechny tři lodě třídy \"Glorious\" na plnohodnotné letadlové lodě. Přestavba \"Courageous\" byla dokončena v březnu roku 1928. Nástavby a výzbroj nahradil hangár pro 48 letounů zabírající bezmála celou délku lodě (věže byly později použity u bitevní lodi HMS \"Vanguard\"). Předních 18 metrů hangáru tvořilo nekrytou palubu, z níž mohly vzlétat pomalé letouny jako byl dvouplošný torpédový bombardér Fairey Swordfish. Nad hangárem byla hladká letová paluba se dvěma velkými výtahy. \n\nVšechny tři lodě sloužily po celá třicátá léta a v době vypuknutí druhé světové války tvořily páteř britských námořních leteckých sil. \"Courageous\" byla v prvních dnech války, přesněji 17. září 1939, na protiponorkové hlídce u Irského pobřeží, zasažena dvěma torpédy německé ponorky typu VII – \"U 29\" a potopila se. Byla první válečnou lodí Royal Navy, ztracenou v druhé světové válce (první civilní ztrátou byla o něco dříve pasažérská loď \"Athenia\").\n\n\n"}
{"id": "428312", "url": "https://cs.wikipedia.org/wiki?curid=428312", "title": "Lars Fr. H. Svendsen", "text": "Lars Fr. H. Svendsen\n\nLars Fredrik Händler Svendsen (* 1970) je norský spisovatel a filosof. Působí při Univerzitě v Bergenu. Vydal řadu knih, z nichž ve světě nejznámější je \"Malá filosofie nudy\" (\"Kjedsomhetens filosofi\", 1999, česky 2011, překlad Ondřej Vimr).\n\n"}
{"id": "428314", "url": "https://cs.wikipedia.org/wiki?curid=428314", "title": "Kryonika", "text": "Kryonika\n\nKryonika (nebo též hibernace) je způsob uchovávání lidí a zvířat, kteří nemohou být udrženi naživu současnou medicínou, dokud nebude možná jejich resuscitace někdy v budoucnu. V současné době je kryoprezervace nevratná, což znamená, že nemohou být přivedeni k životu. Smyslem kryoniky je, že lidé, kteří jsou podle současných medicínských definic mrtví, nemusí být nutně mrtvi podle těch budoucích. Lidé, u kterých nenastala takzvaná informačně teoretická smrt, mohou být v budoucnu z hibernace probuzeni.\n\nVe Spojených státech amerických může být legálně hibernován pouze ten, kdo byl prohlášen za mrtvého.\n\nSlovo kryonika pochází z řeckého slova κρύος (kryos), což znamená studený.\n\nCena za připravení těla a uložení do tekutého dusíku může činit až 100 000 dolarů. Neuroprezervace (jen uchování hlavy a mozku) vyjde zhruba na 80 000 dolarů. \n\nHibernace (zimní spánek)\n"}
{"id": "428316", "url": "https://cs.wikipedia.org/wiki?curid=428316", "title": "Žaludovci", "text": "Žaludovci\n\nŽaludovci (\"Enteropneusta\") je třída druhoústých živočichů patřící do kmene polostrunatců. Dosahují velikosti 20 cm až 2 metry.\n\nJde o velmi málo prozkoumané živočichy žijící v moři až do hloubky 3000 m.\n\nJejich červovité tělo je rozděleno na žalud (hlava), límec a trup. Ústa se nacházejí mezi límcem a hlavou. Mezi žaberními štěrbinami jsou přepážky. Ve střední části jsou po stranách vchlípeny váčky plnící funkci jater.\n\nŽaludovci mají uzavřenou cévní soustavu a nefridiální vylučovací soustavu. Jejich trávicí trubice prochází celou délkou těla. Nemají páteř, ale stomochord.\n\nŽaludovci mají oddělená pohlaví (jsou gonochoristé) a je pro ně typické vnější oplození. Při svém vývoji (ontogenezi) procházejí larválním stádiem.\n\nVětšina z nich žije na dně moře v písku, ve kterém si ryjí chodbičky a do kterého se zahrabávají. Tímto způsobem obvykle také získávají potravu: polykají písek nebo bahno, ze kterého pak získávají organické látky a mikroorganismy.\n\n"}
{"id": "428321", "url": "https://cs.wikipedia.org/wiki?curid=428321", "title": "Luigi Abatangelo", "text": "Luigi Abatangelo\n\nLuigi Abatangelo (8. listopadu 1892 Massafra – 11. listopadu 1966 Sava) byl italský básník, dramatik, historik a archeolog.\n\nNarodil se Salvatoru a Marii Carmele Giannottovým, při křtu dostal jméno Giovanni.\n\nNavštěvoval kostel Gesù Bambino di Massafra, kde kázal Antonio Lepore. V šestnácti letech vstoupil do františkánského řádu. Noviciát ukončil v konventu v Galatone, a roku 1909 přijal jméno \"Luigi\".\nPokračoval ve studiu v Lecce, Tarantu a Savě, a poté byl vyslán do Sargiana, na čtyřletý kurz teologie. Ten přerušil po vypuknutí první světové války a sloužil v nemocnici u Monte Pasubio. Za to mu byl udělen čestný titul \"Cavaliere di Vittorio Veneto\".\n\nRoku 1920 byl vysvěcen na kněze a pracoval s novici. Podnikl studijní cesty do Říma a Jeruzaléma. Po návratu se věnoval výuce teologie. Zemřel v Savě v klášteře svatého Františka.\n\nZkoumal byzantské fresky v kryptách provincie Taranto. A jeho rozsáhlé dílo \"Chiese cripte e affreschi italo-bizantini di Massafra\" bylo vydáno posmrtně.\n\nSpolupracoval s několika místními i národními periodiky. Byl členem \"Società di Storia Patria della Puglia\", Accademia Cosentina, Accademia dei 500, \"Accademia Latinati Excolendae\" a \"Accademia Tiberina\".\n\n"}
{"id": "428324", "url": "https://cs.wikipedia.org/wiki?curid=428324", "title": "Tragédie na stadiónu Hillsborough", "text": "Tragédie na stadiónu Hillsborough\n\nTragédie na stadiónu Hillsborough se odehrála 15. dubna 1989 na fotbalovém stadiónu Hillsborough v anglickém městě Sheffield během semifinálového utkání FA Cupu mezi Liverpoolem FC a Nottinghamem Forest, když policie vpustila na přeplněnou tribunu příznivců Liverpoolu několik tisíc dalších fanoušků. Vypukla obrovská tlačenice, v níž bylo 96 osob ušlapáno k smrti a více než 700 zraněno. Tragédie, nejhorší v dějinách britského sportu a jedna z nejhorších sportovních katastrof na světě, vedla k přijetí rozsáhlých bezpečnostních opatření na britských fotbalových stadiónech.Tento incident má dohru i populární kultuře.V roce 2018 nahrála velšská hudební skupina Manic street preachers píseň \"Liverpool revisited\" která přímo odkazuje na tragédii. Přimo se v ní zpívá o 96 lidech, kteří nebudou nikdy kráčet sami.\n\nVětšina fotbalových stadiónů ve Velké Británii oddělila hřiště od divácké části vysokým ocelovým plotem a někdy i ostnatým drátem. Byla to reakce na výtržnosti, které provázely britský fotbal desítky let. Zvláště kritická byla situace v Anglii, kde často docházelo k proniknutí diváků na hřiště, vrhání rachejtlí a násilnostem před i po zápase. Na anglických stadiónech docházelo ke střetům od 60. let 20. století.\n\nNa stadiónu Hillsborough se konaly semifinálové zápasy FA Cupu od 80. let, celkem jich bylo pět. Již v roce 1981 došlo na tomto stadiónu při semifinále k tlačenici, v níž bylo zraněno 38 lidí. To vedlo klub Sheffield Wednesday FC, jemuž stadión patřil, k rozdělení tribuny Leppings Lane na tři oddělené sektory. Později v roce 1984, když klub postoupil do první divize, byla tribuna rozdělena na pět sektorů. Liverpool a Nottingham Forest se v semifinále FA Cupu střetly na stejném hřišti už o rok dříve. Již tehdy došlo na Leppings Lane k tlačenici mezi liverpoolskými fanoušky, což vedlo Liverpool FC k podání stížnosti.\n\nJak bývá při důležitých zápasech obvyklé, fanoušci jednotlivých klubů byli od sebe na tribunách odděleni. Policie vyhradila pro fanoušky Nottinghamu tribunu Spion Kop End o kapacitě 21 000 osob, zatímco fanoušci Liverpoolu dostali tribunu Leppings Lane, která měla kapacitu jen 14 600 osob, přestože se očekávalo, že Liverpool bude mít více fanoušků než Nottingham. Zahájení zápasu bylo naplánováno na 15 hodin, divákům bylo doporučeno, aby přišli o patnáct minut dříve. Rozhlas i televize v den zápasu upozorňovaly, že diváci bez vstupenek nebudou vpuštěni.\n\nBylo oznámeno, že fanoušci z Lancashire a okolí, z nichž tisíce nemají vstupenky, mohou přijet se zpožděním kvůli probíhajícím opravám silnice M62 a vzniklé dopravní zácpě. Mezi 14:30 a 14:40 se v malém prostoru před turniketovými vchody na tribunu Leppings Lane shromáždilo značné množství fanoušků, kteří se chtěli rychle dostat na stadión ještě před začátkem utkání. Vzniklo „úzké hrdlo“, v němž se ocitlo více fanoušků, než kolik mohlo vstoupit do dvou klecí uprostřed Leppings Lane. Lidé, kterým nebyl vstup povolen, nemohli odejít kvůli davu, který vznikl za nimi, anebo zůstali na protest. Fanoušci zevnitř slyšeli skandování, když oba týmy vstoupily na hřiště deset minut před výkopem, a pak znovu při výkopu, ale nemohli se dostat dovnitř. Aby se tlačenice zmenšila, byla otevřena vedlejší brána. Když se dovnitř přes turnikety snažilo dostat přibližně 5000 fanoušků, zvýšily se obavy o jejich bezpečnost. Policie ve snaze zabránit zraněním otevřela bránu, která sloužila jako východ a neměla turnikety (brána C). Vzápětí se na stadión skrz ně začal valit dav fanoušků.\n\nVýsledkem bylo, že mohutný příliv mnoha tisíc fanoušků valící se úzkým tunelem na zadním konci ochozu do už tak přeplněných centrálních sektorů způsobil obrovskou tlačenici v přední části ochozů, kde byli lidé vahou davu za nimi natlačeni na plot. Lidé vstupující dovnitř neměli tušení o tom, co se u plotu děje. Obvykle, když se kapacita centrálních sektorů naplnila, stáli u vchodu do tunelu policisté nebo stevardi, kteří směrovali přicházející fanoušky na vedlejší sektory, ale z nevyjasněných důvodů tomu tak toho dne nebylo.\n\nProblému na tribuně si nějakou dobu nevšiml nikdo kromě postižených. Pozornost většiny lidí byla upřena na zápas, který již začal. Teprve v 15:06 byl rozhodčí Ray Lewis informován policií a přerušil zápas. To se už fanoušci několik minut snažili šplhat přes plot, aby unikli z davu. Malá brána v plotu byla vyražena a někteří fanoušci skrz ni utekli, další stále lezli přes plot, jiní byli vytaženi do bezpečí fanoušky z tribuny West Stand přímo nad Leppings Lane. Nakonec se plot pod tlakem davu zhroutil.\n\nFanoušci byli v davu stlačeni tak silně, že mnoho z nich nemohlo dýchat a vestoje se udusili. Na hřišti se rychle začali hromadit zpocení lidé lapající po dechu, zranění v tlačenici, a těla mrtvých. Policie, stevardi a záchranná služba přítomná na stadiónu nestačili. Pomáhali také nezranění fanoušci, mnozí se snažili provádět resuscitaci a někteří strhávali reklamní tabule, aby je použili jako provizorní nosítka.\n\nNěkteří policejní důstojníci nechali ve třech čtvrtinách hřiště vytvořit kordón policistů, aby zabránili fanouškům Liverpoolu v kontaktu s fanoušky Nottinghamu. Někteří fanoušci se snažili pronést zraněné přes policejní kordón do sanitek, ale byli zatlačeni zpět. Na stadión přijelo 44 sanitek, ale policie zabránila ve vjezdu všem kromě jedné. Navíc i ta byla donucena otočit se zpět kvůli velkému počtu lidí dožadujících se pomoci.\n\nV den katastrofy zemřelo celkem 94 lidí, 766 dalších fanoušků bylo zraněno a přibližně 300 bylo převezeno do nemocnice. O čtyři dny později se počet mrtvých zvýšil na 95, když v nemocnici podlehl zraněním 14letý Lee Nicol. 3. března 1993 zemřel další zraněný, Tony Bland (v den katastrofy 17letý), který v důsledku proražených plic a následného přerušení dodávky kyslíku do mozku utrpěl rozsáhlá a nezvratná poškození vyšších mozkových center a tři roky ležel v kómatu. Nikdy nenabyl vědomí, nevnímal svět kolem sebe a podle lékařů nebylo pravděpodobné, že by se jeho stav někdy zlepšil. Jeho rodiče u soudu dosáhli práva na jeho odpojení od přístrojů, které ho udržovaly při životě. Stal se tak prvním pacientem v Anglii, kterému soud umožnil tímto způsobem zemřít. Tím počet obětí dosáhl konečných 96.\n\nTrestní stíhání bylo vedeno proti vedoucímu superintendantovi Davidu Duckenfieldovi a dalšímu policejnímu důstojníkovi Bernardu Murraymu. Prokurátor Alun Jones řekl soudu, že Duckenfield vydal rozkaz otevřít bránu, čímž umožnil stovkám diváků zaplnit již tak přeplněnou tribunu na stadiónu. Jones pak uvedl, že několik minut po katastrofě Duckenfield řekl představitelům fotbalové asociace, že diváci bránu vyrazili sami. Duckenfield přiznal, že o některých faktech ohledně příčin katastrofy lhal. Několik dalších důstojníků bylo obviněno z manipulace s důkazy. Mezi nimi byl i Norman Bettison, který se později za podivných okolností stal šéfkonstáblem v Merseyside. Stíhání bylo zastaveno, když Duckenfielda shledal jeho lékař neschopným podstoupit soudní proces z důvodu nemoci. Protože nebyl k dispozici, bylo rozhodnuto, že by nebylo spravedlivé pokračovat ve stíhání Murrayho. Duckenfield je nyní v plném policejním důchodu.\n\nVyšetřováním příčin neštěstí byl pověřen Lord Peter Taylor. Jeho vyšetřování trvalo 31 dní a výsledkem byly dvě zprávy: jedna průběžná (publikovaná v srpnu 1989), která shrnovala příčiny neštěstí a okamžité důsledky, a jedna konečná (publikovaná v lednu 1990), která obsahovala všeobecná doporučení pro zvýšení bezpečnosti při fotbalových utkáních. Tato zpráva je známa jako \"Taylorova zpráva\" (Taylor Report).\n\nZpráva zejména doporučovala na všech hlavních stadiónech zavést místa k sezení pro všechny diváky, což anglická a skotská fotbalová liga nařizuje všem klubům ve dvou nejvyšších divizích. Další doporučení se týkají prodeje alkoholu na stadiónech, bariér, plotů, turniketů, cen vstupenek a ostatních záležitostí.\n\nNa památku obětí byly vystavěny následující památníky:\nNa památku obětí byly také na obě strany znaku FC Liverpool přidány plamínky. Vzpomínková píseň \"Liverpool revisited\" od velšské kapely Manic street preachers, která tragickou událost připomíná\n"}
{"id": "428327", "url": "https://cs.wikipedia.org/wiki?curid=428327", "title": "Giovanni Agostino Abate", "text": "Giovanni Agostino Abate\n\nGiovanni Agostino Abate (5. září 1495 Savona – asi 1575) byl italský historik.\n\nByl synem Leonarda, savonského čepičáře, stejnému řemeslu se vyučil i on. Roku 1522 se stal kastelánem na San Giorgiu di Lavagnola, odkud pocházela jeho rodina. Opakovaně se podílel na obraně Savony, kterou napadali janované a roku 1528 zničili přístav, k jehož obnově též přispěl . Byl členem Savonské rady starších (\"Consiglio degli Anziani di Savona\") a roku 1536 řešil územní spory s Vezzii.\n\nZabýval se matematikou a geometrií a také přepsal stanovy cechu \"Statuti dell'arte dei berrettieri in Savona del 1473\".\n\nDíla zabývající se historií Savony:\n"}
{"id": "428328", "url": "https://cs.wikipedia.org/wiki?curid=428328", "title": "Voulpaix", "text": "Voulpaix\n\nVoulpaix je obec ve Francii v departementu Aisne. Leží 153 kilometrů od Paříže.\n\nZ roku 1065 je doložen název místa \"Altare\", o století později změněno na \"Vulpasium\". Existují domněnky, že pojmenování pochází z latinského slova \"vulpes\" - liška.\n\nSousední obce: La Vallée-au-Blé, Laigny, Haution, Lemé, Fontaine-lès-Vervins, Saint-Pierre-lès-Franqueville a Gercy.\n\nÚzemím obce protéká říčka Le Beaurepaire.\n\n\"Počet obyvatel\"\n"}
{"id": "428335", "url": "https://cs.wikipedia.org/wiki?curid=428335", "title": "Motorový vůz M 130.1", "text": "Motorový vůz M 130.1\n\nMotorové vozy řady M 130.1 (tovární označení Škoda 7Mo a Škoda 14Mo), vyráběné v letech 1932 až 1942, tvořily nejpočetnější řadu motorových vozů ČSD až do dodávek tzv. „hurvínků“ (vozů řady M 131.1) na přelomu 40. a 50. let 20. století. Vozy řady M 130.1 byly vyráběny ve Škodě Plzeň v celkovém počtu 113 kusů.\n\nVozová skříň byla posazena na pojezdu tvořeném dvěma dvojkolími, z nichž jedno bylo hnací. Hnací agregát tvořený benzínovým motorem Škoda 6T a mechanickou převodovkou (u vozů z první série byla shodná s nákladními automobily) se nacházel ve spodku skříně uchycený na pomocném rámu. Rám karoserie byl dřevěný, z venkovní strany byl oplechován, v interiéru byl obložen překližkou, čela vozů byla průchozí. Vozové skříně byly dvojího typu. Vozy, které byly továrně označeny jako Škoda 7Mo (do vozu M 130.160 včetně), byly dlouhé 10 650 mm a vstup do vozu byl zajištěn uprostřed každé bočnice jedněmi dveřmi. Tyto vozy neměly nijak rozdělený interiér (pouze v jednom rohu byla kabina WC), takže strojvedoucí byl v přímém kontaktu s cestujícími. Později vyráběné vozy Škoda 14Mo (délka 11 050 mm) již byly klasického typu se vstupy v představcích přes oddělené stanoviště strojvedoucího. Vozové skříně první série (M 130.101–124 = Škoda 7Mo1) byly vyrobeny v Ringhofferových závodech, ostatní pocházely z vagónky v Kolíně.\n\nVýroba vozů řady M 130.1 probíhala v plzeňské Škoda mezi lety 1932 a 1942. Vozy typově označené jako Škoda 7Mo (prvních 60 vozů se středním vstupem) byly vyráběny do roku 1935, v letech 1936 až 1942 je následoval typ Škoda 14Mo. Jelikož byla řada M 130.1 velmi početná, její vozy se objevovaly na regionálních tratích po celých Čechách, Moravě a rovněž i na západním a středním Slovensku. Během druhé světové války byl jejich provoz kvůli nedostatku pohonných hmot téměř zastaven, několik vozů ale bylo v roce 1942 rekonstruováno osazením motoru na dřevoplyn.\n\nPo válce byl jejich provoz obnoven, ale po zahájení výroby vozů řady M 131.1 v roce 1948 začaly být pomalu vyřazovány. 10 vozů řady M 130.1 bylo po roce 1950 remotorizováno instalací novějšího motoru Tatra T 301. Vyřazované vozy byly často rekonstruovány na vozy přípojné řad Clm a Cl, některé další byly nadále využívány jako služební (např. elektrifikace tratí). Poslední motorové vozy řady M 130.1 byly v pravidelného provozu vyřazeny v roce 1959 (s původním benzínovým motorem Škoda), respektive 1962 (s novým naftovým motorem Tatra).\n\n\n"}
{"id": "428346", "url": "https://cs.wikipedia.org/wiki?curid=428346", "title": "Milan Kopřiva", "text": "Milan Kopřiva\n\nMilan Kopřiva (22. listopadu 1929 Brno – 9. ledna 1997 Mariánské Lázně) byl význačný český typograf.\n\nPocházel z učitelské rodiny. V letech 1948–1953 studoval Vysokou školu uměleckoprůmyslovou v Praze v ateliéru profesora Antonína Pelce, kde pokračoval ještě do roku 1955.\n\nPo skončení školy do roku 1963 pracoval jako výtvarný redaktor deníku Rudé Právo, 1963–1965 byl zaměstnán v ČTK jako grafický úpravce nového časopisu 100+1 zahraniční zajímavost. Od roku 1965 byl v svobodném povolání. \n\nGraficky upravil asi 700 knih a zhotovil desítky plakátů, katalogů a příležitostných tisků. Je autorem podoby většiny knih pro mládež z Edice 13 nakladatelství Mladá fronta. Za svou práci obdržel řadu cen. Úzce spolupracoval s předními českými a slovenskými grafiky (Adolf Born, Zdeněk Mézl, Václav Kabát, Zdeňka Táborská-Kabátová, Vladimír Suchánek, Oldřich Kulhánek, Adolf Absolon, Zdeněk Majzner, Jiří Běhounek, František Skála, František Skála ml., Ervín Urban, Miroslav Barták aj.), fotografy (Josef Koudelka, Miroslav Hucek, Alexandr Paul aj.) a dalšími osobnostmi československé a později české kultury (Petr Hora-Hořejš aj.). Spolupracoval mj. s divadly Semafor, Na zábradlí a divadlem Járy Cimrmana.\n\n\n"}
{"id": "428347", "url": "https://cs.wikipedia.org/wiki?curid=428347", "title": "Seznam hrabat z Albonu a hrabat a dauphinů z Viennois", "text": "Seznam hrabat z Albonu a hrabat a dauphinů z Viennois\n\nSeznam hrabat z Albonu a dauphinů z Vienne obsahuje chronologicky řazené vládce Albonského hrabství, posléze Vienneského dauphinátu, jež začal být po polovině 14. století nazýván prostě Dauphiné (území leží na jihovýchodě dnešní Francie).\n\nAlbonské hrabství vzniklo vyčleněním dvou nových lén z Vienneského hrabství, jež od roku 1023 držel vienneský arcibiskup. Arcibiskup Štěpán I. oddělil v roce 1030 od stávajícího hrabství na severu ležící Maurienne (pozdější Savojské hrabství) a na jihu se rozkládající Albon. Jeden z albonských vládců, hrabě Guigues IV. (†1142), měl ve znaku zakřiveného delfína, pročež dostal přízvisko „Delfín“ (). Za jeho potomků se v 90. letech 13. století toto přízvisko stalo titulem, delfín nedílnou součástí jejich erbu a jimi ovládané území začalo být nazýváno Dauphiné de Viennois (), čili Vienneský delfinát (dauphinát). Zvláštní správní pojmenování území nemělo žádnou obdobu ani ve Svaté říši římské, kam v rámci Arelatského království spadalo, ani v celé Evropě; fakticky jeho vládci zůstavali na úrovni hrabat.\n\nZlom ve vývoji nastal dne 16. července 1349, kdy bezdětný dauphin Humbert II. (†1355) prodal svá území francouzskému králi Filipu VI., a to pod několika podmínkami:\nOd těch dob až do konce dědičné francouzské monarchie (1830) náležel prvorozenému synovi francouzského krále titul \"Dauphin de France\" (zatímco jeho mladší bratr, další v pořadí nástupu na trůn, byl u dvora titulován \"Monsieur\"). Prvním dauphinem byl pozdější král Karel V. Moudrý. Ovšem reálnou vládu nad Dauphiné mohli princové vykonávat jen do roku 1457, kdy král Karel VII. sesadil svého syna, devátého dauphina Ludvíka a donutil vienneské stavy k přísaze věrnosti, čímž vlastně zemi inkorporoval do království. Následní dauphini už tedy drželi pouze titul a Dauphiné vládli přímo králové.\n\n"}
{"id": "428350", "url": "https://cs.wikipedia.org/wiki?curid=428350", "title": "III. třída okresu Frýdek-Místek", "text": "III. třída okresu Frýdek-Místek\n\nIII. třída okresu Frýdek-Místek (též zvaná jako Okresní soutěž – okres Frýdek-Místek) je 9. nejvyšší fotbalovou soutěží v republice.\n"}
{"id": "428351", "url": "https://cs.wikipedia.org/wiki?curid=428351", "title": "Daewoo Racer", "text": "Daewoo Racer\n\nDaewoo Racer byl osobní automobil vyráběný mezi lety 1986 a 1994 jihokorejskou automobilkou Daewoo.\n\nJedná se o licenční vůz, je to kopie německého auta Opel Kadett E. Byl to 3-dveřový nebo 5-dveřový hatchback nebo 4-dveřový sedan. Vpředu uložený 1,5litrový motor OHC s výkonem 75 koní (55 kW) poháněl přední kola. Vůz zrychlil z 0 na 100 km/h za 16 sekund, maximální rychlost byla 170 km/h.\n\nV roce 1994 byla výroba ukončena a nahradil ho model Nexia, který také vychází z Kadettu.\n"}
{"id": "428357", "url": "https://cs.wikipedia.org/wiki?curid=428357", "title": "Seznam zápasů české a finské hokejové reprezentace", "text": "Seznam zápasů české a finské hokejové reprezentace\n\nToto je seznam zápasů české a finské hokejové reprezentace.\n"}
{"id": "428363", "url": "https://cs.wikipedia.org/wiki?curid=428363", "title": "Kiduš levana", "text": "Kiduš levana\n\nKiduš levana ( , dosl. „posvěcení luny“) je židovský obřad, jehož stěžejní částí je recitace požehnání označovaného jako birkat levana (, dosl. „požehnání luny“) a nemá nic společného s požehnáním měsíce kalendářního (\"Kiduš ha-chodeš\"), které bylo ustanoveno Sanhedrinem k přesnému stanovení dat v kalendáři. Recituje se v období od novoluní až do úplňku.\n\nKiduš levana a Kiduš ha-chodeš mají svůj původ v období Druhého Chrámu. Při \"Kiduš levana\" se měsíc nevítá ani neuctívá, ale slouží jako oslava Boha, jeho stvořitele.\n\nMěsíc svým cyklem připomíná Izrael – patnáct pokolení uplynulo od Abraháma k Šalomounovi, který dokončil výstavbu Jeruzaléma a Chrámu. Dalších patnáct pokolení uplynulo od Šalamouna k Sidkijášovi, za jehož vlády byl Chrám zničen. Počet pokolení odpovídá dvaceti devíti dnům měsíčního cyklu a stejně tak, jako se měsíc po novoluní opět rozzáří, tak i Izrael povstane pokaždé k novému životu.\n\nPožehnání je třeba pronášet v období dorůstající fáze měsíce, tzn. do 15. dne lunárního kalendáře; nemá se však říkat bezprostředně po novoluní, je třeba počkat sedm dní (podle jiných pramenů stačí tři dny). Požehnání je také třeba pronášet v noci v době, kdy je měsíc viditelný na obloze.\n\nDoporučuje se říkat \"birkat levana\" večer při \"Moca’ej šabat\" (rozloučení se šabatem, dosl. odcházení, vyvádění šabatu), kdy jsou lidé ve svátečním rozpoložení, případně na konci svátku. Není-li to však možné nebo hrozí-li, že po šabatu už nebude příhodné počasí a viditelnost, lze požehnat i v noci všedního dne. O šabatu nebo svátku samotném lze požehnat jen v krajním případě.\n\nJe vhodné pronášet požehnání v co největším shromáždění nebo alespoň v minjanu; není-li to však možné, může se požehnání říci i o samotě.\n\nK požehnání se připojují další modlitby a úryvky z Tanachu.\nV talmudických dobách bylo zvykem při Kiduš levana tančit – dnes je tento zvyk připomínán, když se lidé postaví na špičky při recitaci modlitby „Tak, jako tančím před tebou, ...“ po které následuje přání dlouhého života králi Davidovi a pozdravení „Šalom alejchem.“\n\nModlitba je ukončena \"Kadišem\" (pouze je-li přítomen minjan), po kterém je zvykem zazpívat \"pijut\" „Tovim me'orot,“ při kterém si zúčastnění ještě jednou společně zatančí.\n"}
{"id": "428370", "url": "https://cs.wikipedia.org/wiki?curid=428370", "title": "Joséphin Péladan", "text": "Joséphin Péladan\n\nJoséphin Péladan (28. březen 1859, Lyon — 27. červen 1918, Neuilly-sur-Seine) byl francouzský dekadentní spisovatel, básník, kritik, okultista a velmistr řádu martinézistů, kde měl řádové jméno Sâr. Byl ovlivněn katolickým mysticismem a rosekruciánstvím. Péladanův Řád Katolického Růže a Kříže, do něhož v období 1891–1892 vstoupila řada významných umělců své doby (například mladý Erik Satie), byla již třetí odnož nově zakládaných rozekruciánských uměleckých skupin, o jejichž vůdcovství se Péladan dohadoval se svým literárním kolegou Stanislasem de Guaitou (Gaïta) a okultistou Gérardem Encaussem. Jejich nauka byla „rozkročená mezi vyhroceným sensualismem a rigorózní mystikou.“ Pokud však opravdu s řádem mystika nějak souvisela, projevovala se spíš než znalostí děl středověkých alchymistů bombastickými formulacemi jmen Nejvyššího a byla naskrz prostoupena wagneriánstvím – významnou roli hrály v Péladanových dílech mýty o Věčném návratu a o Svatém Grálu zprostředkované librety oper Richarda Wagnera.\n\nDíky mecenáši sekty, malíři, hraběti La Rochefoucauld, mohl Péladan mezi lety 1892–1898 organizovat umělecký salón Růže a Kříže. Toho se kromě umělců, kteří šli již léta vlastní cestou k symbolismu (Puvis de Chavannes, Gustave Moreau) zúčastnili i mladší umělci druhé symbolistní vlny jako například ilustrátor Carlos Schwabe, básník Saint-Pol-Roux a malíři Ferdinand Hodler anebo Fernand Khnopff, stojící na pomezí symbolismu a dekadence. Salony byly mimořádně úspěšné (hovoří se o celkovém počtu 25 000 návštěvníků) a řád jejich organizováním poskytl platformu k prezentaci mladého umění.\n\nZároveň s ním deklarovali Péladanovi rozekruciáni reakci na umění realismu, v podstatě související s antipozitivistickou reakcí v literatuře a filosofii té doby. „Náměty rozekruciánských děl vylučují veškeré scény bitevní, patriotické, anekdotické, orientální, venkovské anebo sportovní. Na druhé straně Řád podporuje témata vázaná ke katolickému dogmatu, k interpretaci orientálních theogonií, k dekorativním alegoriím a vznešené nahotě.“\n\n\n\n\n"}
{"id": "428374", "url": "https://cs.wikipedia.org/wiki?curid=428374", "title": "Luigi Accattatis", "text": "Luigi Accattatis\n\nLuigi Accattatis (2. listopadu 1838 Cosenza – 8. června 1916 Bianchi) byl italský historik a lingvista.\n\nČlenem Accademia Cosentina se stal roku 1858, ve svých dvaceti letech. Spolupracoval s několika periodiky (\"L'era nuova\", \"Il Gravina\", \"Il Crati\", \"Il Contadino calabrese\"). Roku 1869 vydal první svazek \"Biografie degli Uomini Illustri Calabresi\"; čtyřsvazkové dílo bylo dokončeno 1877. Roku 1879 se stal ředitelem gymnázia v Sciglianu. V tomto místě, odkud pocházela jeho rodina, založil spolek \"Accademia scientifico-letteraria\", zřídil tiskárnu a roku 1882 založil noviny \"L'Eco del Savuto\". V roce 1884 se vrátil do Cosenzy, kde byl po dvou letech zvolen prezidentem \"Accademia Cosentina\".\n\nRoku 1890 se přestěhoval do Bianchi, kde se věnoval svému nejvýznamnějšímu dílu \"Vocabolario Calabrese\", publikovanému v letech 1895-98. Tento slovník obsahuje informace o historii, geografii a folkloru obcí Cosenzy.\n\n"}
{"id": "428379", "url": "https://cs.wikipedia.org/wiki?curid=428379", "title": "STS-84", "text": "STS-84\n\nSTS-84 byla mise raketoplánu Atlantis. Jednalo se o 84. let raketoplánu a 19. let raketoplánu Atlantis. Cílem letu bylo šesté setkání raketoplánu s ruskou orbitální stanicí Mir. Raketoplánem se na Zemi vracel Jerry M. Linenger, který pracoval na vesmírné stanici a kterého zde vystřídal C. Michael Foale.\n\n\nNový člen posádky 23. základní expedice Miru:\n\nNávrat z mise na Miru:\n\nRaketoplán odstartoval přesně podle plánu 15. května 1997. Po dosažení oběžné dráhy se posádka uložila k osmihodinovému spánku. Druhý den letu se astronauté věnovali přípravě na spojení s Mirem, instalovali kamery, laserový dálkoměr a ověřovali nezbytné procedury. Zároveň v laboratoři Spacehab v nákladovém prostoru prováděli experimenty.\n\nTřetího dne letu, 17. května, se Atlantis spojil s Mirem. Došlo k tomu, když tělesa prolétávala nad Jaderským mořem. Bylo to 6. připojení amerického raketoplánu k ruské stanici Mir. Po dvou hodinách byl otevřen průlez a velitel raketoplánu Charles J. Precourt si potřásl rukou s velitelem 23. základní expedice na Miru Vasilijem Ciblijevem.\n\nAmeričané přivezli Ciblijevovi a Lazutkinovi jako dar baseballové čepice se znakem STS-84 a americkému obyvateli ruské stanice Linengerovi preclíky. Na palubu Miru se poté přestěhoval astrofyzik Michael Foale, který vystřídal lékaře Linengera. Ten naopak návratem do raketoplánu ukončil svou 132 dnů dlouhou misi v posádce Miru.\n\nJedním z nejdůležitějších zařízení, které raketoplán dopravil na stanici, byl generátor kyslíku \"Elektron\". Astronauti jej instalovali v modulu Kvant-1 a měl sloužit jako záloha poruchového generátoru v modulu Kvant-2. Čtvrtý den letu se posádka věnovala různorodým úkolům. Collinsová a Precourt pořídili fotografickou prohlídku stanice, Noriega kontroloval experimenty na letové palubě a Lu aktivoval experiment sledování radiace (\"CREAM\"). Linenger seznamoval Foaleho se situací na stanici a poté přenášel výsledky svých experimentů ze stanice do raketoplánu.\n\nPátý den letu se překládal další materiál na Mir (zásoby vody, čerstvé potraviny) a byly odebrány vzorky vzduchu z Miru k následné analýze na Zemi. Šestý den provedly posádky tzv. \"MisDE (Mir Structural Dynamics Experiment)\". Tento test zkoumal chování komplexu Mir-Atlantis při drobných manévrech prováděných manévrovacími tryskami raketoplánu. Výsledky měly sloužit při přípravě stavby mezinárodní stanice ISS.\n\nSedmý den letu posádky dokončily překládání více než 3 tun nákladu a uskutečnila se tisková konference za účasti všech členů obou posádek. Pak již došlo na loučení a ve 12:43 UT se uzavřel průlez mezi oběma tělesy. K odpojení Atlantisu od Miru došlo následující den, tj. 22. května v 01:03:56 UTC. V bezpečné vzdálenosti od stanice Atlantis zapnul manévrovací trysky a odletěl dále od Miru. Ve vzdálenosti zhruba 1000 metrů se ještě na chvíli zastavil a otestoval laserové naváděcí zařízení.\n\nDesátý den letu (24. května) bylo vše připraveno na přistání. První možnost přistání na KSC byla odvolána kvůli počasí. Na druhý pokus ale raketoplán ve 12:22 UT zapálil na 3 minuty 14 sekund motory OMS a půl hodiny poté vstoupil nad Havajskými ostrovy do atmosféry. V 9:27:44 EDT UT přistál bezpečně na dráze 33 na KSC na Floridě.\n\n"}
{"id": "428380", "url": "https://cs.wikipedia.org/wiki?curid=428380", "title": "STS-86", "text": "STS-86\n\nSTS-86 byla mise raketoplánu Atlantis. Jednalo se o 87. let raketoplánu a 20. let raketoplánu Atlantis. Cílem letu bylo sedmé setkání raketoplánu s ruskou orbitální stanicí Mir. Raketoplánem se na Zemi vracel C. Michael Foale, který pracoval na vesmírné stanici a kterého zde vystřídal David A. Wolf. Kromě zásob včetně pitné vody, dopravil raketoplán na Mir především nový palubní počítač. Astronauté uskutečnili jeden výstup do otevřeného kosmu (EVA), kdy ze stykového modulu odmontovali zařízení experimentu \"(MEEP - Mir Environmental Effects Payload)\" a přemístili jej do raketoplánu k dopravě na Zemi k vyhodnocení.\n\n\n\n\nPři letu STS-86 měla být na vesmírnou stanici namísto Michaela Foaleho dopravena původně Wendy Lawrencová. Dne 30. července 1997 se však NASA a Roskosmos dohodly, že ji namísto Lawrenceové poletí její záložník David Wolf, který měl letět na Mir až s expedicí STS-89. Důvodem byly ruské skafandry Orlan, pro které byla Wendy při výšce 160 cm příliš malá. Rusové totiž trvali na tom, aby se výstupu do vesmíru zúčastnil i americký člen posádky.\n\nPo přistání z předchozí mise STS-84 dne 25. dubna 1997 byl družicový stupeň raketoplánu dopraven do haly OPF-3 \"(Orbiter Processing Facility )\". Technici vyjmuli modul Spacehab, demontovali a začátkem července nahradili hlavní motory SSME. Modul Spacehab byl mezitím v budově VPF připraven k nové misi. Samotný Atlantis se dočkal výměny dvou palivových baterií a jednoho okna v pilotní kabině. Počátkem července technici v budově VAB namontovali pomocné startovací motory SRB a 11. srpna spojili orbiter raketoplánu a odhazovací nádrž ET. Na odpalovací rampu 39A se Atlantis dostal 18. srpna. Dne 5. září byl do nákladového prostoru namontován modul Spacehab.\n\nDatum startu bylo stanoveno na 26. září 1997 se začátkem startovního okna na 02:34 UTC (22:34 východoamerického času (EDT) dne 25. září). Ještě v době odpočítávání T -43 hodin nebylo jisté, zda se astronaut Wolf stane budoucím členem posádky Miru.Rozhodnout měl administrátor NASA Daniel Goldin, který byl v té době s viceprezidentem USA Al Gorem na jednáních v Moskvě. Opoziční hlasy upozorňovaly na technické problémy Miru a na hrozící komplikace. Kritici se odvolávali především k více než stostránkovému dokumentu generální inspektorky NASA Roberty Grossové. V tomto dokumentu Grossová dokládala, že situace na Miru je ještě horší, než informovala média. Podle inspektorky astronaut Foale dokonce, když musel opustit své obydlí v poškozeném modulu Spektr, prohlásil: \"„Žiji tu hůře, než pes vyhozený na ulici.“\"\n\nDaniel Goldin si po návratu z Ruska do USA vyžádal stanovisko Foaleho, který pokračování letů k Miru podpořil. Pro byl i astronaut Wolf a start raketoplánu byl definitivně odsouhlasen až dvanáct a půl hodiny před startem. Samotné odpočítávání proběhlo bez problémů a Atlantis se odpoutal od země 26. září 02:34:19,058 UTC se zpožděním pouhých 58 milisekund oproti plánu. Raketoplán byl naveden na výchozí oběžnou dráhu ve výši 256-298 km, se sklonem 51,65° a s dobou oběhu 90,05 minut, bez problémů v čase T+40 minut. Po obvyklé prověrce systémů posádka otevřela nákladový prostor a piloti provedli první z korekčních manévrů v rámci stíhání ruské stanice. Astronauté poté začali ve Spacehabu oživovat vědecké experimenty.\n\nDne 26. září okolo 13:00 UTC byl Atlantis přibližně 5000 km od Miru, ale přibližoval se k němu s každým obletem země. Po budíčku v 16:34 UTC začali piloti Wetherbee a Bloomfield připravovat setkávací manévry. Parazynski a Titov zatím zaměřili svou pozornost na kontrolu skafandrů, určených pro pobyt ve volném prostoru. Pokračovala také příprava stykovacího modulu pro setkání s Mirem. Ke spánku, zkrácenému na 7 hodin, se posádka uložila okolo 05:30 UTC.\n\nDne 27. září provedl Atlantis druhý korekční manévr. Kolem 17:30 UTC začal samotný přibližovací manévr (TI) do vzdálenosti necelých 100 m od stanice. Obě tělesa se spojila v 19:58 UTC a ve 21:45 se otevřely průlezy a velitelé Solovjov a Wetherbee si potřásli rukama. Jako první kus nákladu byl na Mir předán nový palubní počítač. Poté prošla posádka raketoplánu bezpečnostní instruktáží, jak se na palubě stanice chovat.\n\nDne 28. září obě posádky přenášely náklad z raketoplánu. Wolf a Foale byli po většinu času společného letu společně a trávili čas předáváním informací. Foale ukázal Wolfovi jednotlivá zařízení a experimenty na stanici a pomohl mu zabydlit se v modulu Kvant-2. V průběhu dne se také uskutečnil experiment \"(MiSDE - Mir Structural Dynamics Experiment)\", zaměřený na vliv stabilizačních motorů na dynamiku dvousettunové stanice. Účelem bylo nasbírat zkušenosti pro provoz stanice ISS.\nNásledující den pokračovala překládka nákladu včetně přenášení výsledků experimentů i části nefunkčního vybavení stanice směrem do raketoplánu.\n\nDne 30. září se astronauti Titov a Parazynski připravovali k výstupu do otevřeného prostoru (EVA). Znovu prověřili skafandry a nářadí, které k plánované vycházce potřebovali. Ostatní mezitím dále přenášeli náklad, takže večer toho dne bylo přemístěno 77 % nákladu, včetně 550 kg z plánovaných 770 kg vody.\n\nDne 1. října byly uzavřeny průlezy mezi Mirem a Atlantisem, aby mohli Parazynski s Titovem vystoupit do otevřeného prostoru. Bylo to nutné, protože přechodová komora, z níž měli astronauti vystoupit, přiléhala k přechodovému tunelu. Do vesmíru vystoupila dvojice v 17:29 UTC. Primárním úkolem bylo sejmutí čtyř schránek , které na povrchu stykovacího modulu Miru rok a půl sbíraly údaje o znečištění v bezprostředním okolí kosmické stanice. Tuto práci dokončili muži kolem 21:00 UTC. Druhým úkolem bylo upevnění na povrch stykovacího modulu zařízení SAC, které mělo posloužit k utěsnění díry v boku modulu Spektr. Po 5 hodinách a 1 minutě se ve 23:30 UTC vrátili do přechodové komory. Úspěšná byla také výměna hlavního počítače ruské stanice, na které souběžně s výstupem pracovali Solovjov a Vinogradov.\nPo prověrkách nového počítače uvedla posádka Miru 2. října znovu do provozu gyrodony - setrvačníkový stabilizační systém stanice. Ten musel být po dobu výměny počítače mimo provoz. Společně s americkými kolegy z Atlantisu absolvovali velkou tiskovou konferenci, na níž zhodnotili význam společných expedic pro přípravu chystané mezinárodní vesmírné stanice Alfa. Odpoledne se posádky rozloučily a ve 22.45 UTC se naposledy uzavřely průlezy mezi Mirem a raketoplánem.\n\nDne 3. října se raketoplán vzdálil od stanice. Ve vzdálenosti 72 metrů provedl inspekční oblet stanice. Kosmonauté na Miru otevřeli ventil tlakování modulu Spektr a posádka Atlantisu měla za úkol zjistit, zda jsou vidět drobné úlomky, které odlétají při úniku vzduchu prasklinou ve stanici. První pokus byl úspěšný, druhý (o 20 minut později) již nebyl tak jednoznačný. Ve 20:16 UTC Atlantis zažehl motory OMS a začal se od Miru vzdalovat. Dalším manévrem se raketoplán dostal na oběžnou dráhu ve výši 356-379 km a a rychlost vzdalování od ruského komplexu vzrostla na téměř 200 km za oběh.\n\nDne 4. října, v den 40. výročí vypuštění první družice Země - Sputniku, se začala posádka Atlantisu připravovat na přistání. To bylo naplánované na neděli na 22.59 UTC. Zatímco piloti prováděli obvyklé prověrky systémů, ostatní dokončovali experimenty. Přistání 5. října ale nevyšlo kvůli oblačnosti nad Kennedyho vesmírným střediskem (KSC). Jelikož předpověď počasí byla nepříznivá také na pondělí, byla vyhlášena pohotovost pro pozemní týmy na záložním letišti Edwardsovy letecké základny v Kalifornii.\n\nKolem 18:00 UTC uzavřela posádka dveře nákladového prostoru, ale počasí na Floridě bylo stále nepříznivé. Nad Kennedyho vesmírným střediskem velká oblačnost, na Edwardsově letecké základně příliš silný boční vítr. Mraky se postupně roztrhaly a řídící středisko dalo ve 20:36 UTC definitivní souhlas k přistání na Floridě. Ve 20:48 UTC posádka na tři a půl minuty zažehnula motory OMS a raketoplán začal sestupovat. Ve 21:23 UTC proletěl ve výšce 121 km pomyslnou hranici atmosféry. Hlavní podvozek se dotkl přistávací dráhy 6. října 1997 ve 21:55:09 UTC (17:55:09 místního času) a celý raketoplán se zastavil ve 21:56:31 UTC.\n\nDružicový stupeň Atlantis byl v noci na 7. října převezen do haly OPF-3. Zde byl odstrojen a připraven k převozu do Kalifornie k opravě, plánované na 11. listopad.\n\n"}
{"id": "428382", "url": "https://cs.wikipedia.org/wiki?curid=428382", "title": "STS-101", "text": "STS-101\n\nSTS-101 byla mise amerického raketoplánu Atlantis k Mezinárodní vesmírné stanici. Jednalo se o 98. let raketoplánu a 21. let raketoplánu Atlantis. Cílem desetidenní mise byla doprava zásob na stanici. Start mise byl třikrát opožděn kvůli silnému větru v místě startu. Raketoplán uskutečnil 155 obletů Země. Uskutečnil se jeden výstup do otevřeného vesmíru.\n\n\nK setkání raketoplánu s ISS došlo v neděli 21. května 2000 v 04:31 UT. Ještě před vstupem astronautů na palubu ISS se 22. května uskutečnil jeden výstup do vesmíru (EVA). Během něj Voss a Williams připevnili na povrch ISS americký manipulátor (jeřáb) OTD. Ten byl totiž během své původní instalace zajištěn nedokonale. Astronauti také dokončili instalaci ruského manipulátoru Strela na adaptéru mezi moduly Unity a Zarja. Poté vyměnili na modulu Unity jednu ze dvou antén ECOMM. Pro ulehčení budoucích operací vně stanice připevnili Voss a Williams na povrch ISS osm nových madel.\n\nNásledující den vstoupila posádka raketoplánu do ISS. Jako první do stanice vstoupili Helmsová, Usačov a Voss, kteří by měli v příštím roce vytvořit druhou základní posádku ISS. Astronauti vyměnili dvě ze šesti baterií, instalovali nové potrubí, které pomohlo zlepšit cirkulaci atmosféry. Také odebrali vzorky atmosféry k pozdější analýze.\n\nV dalších dnech astronauti přenášeli náklad na ISS a prováděli na stanici opravy. V modulu Zarja vyměnili 4 baterie a požární hlásiče, paměť v telemetrickém systému (u které končila záruční doba) a v neposlední řadě naplnili čtyři plastikové vaky (každý o objemu 45 litrů) vodou. Celkem bylo přeneseno přes 1000 kg nákladu.\n\nPosledním úkolem mise STS 101 bylo zvýšení dráhy komplexu ISS. K němu došlo 25. května 2000. Raketoplán pomocí motorků RCS „zvedl“ ISS o zhruba 40 km. Během celkem 3 manévrů byl ISS naveden na novou oběžnou dráhu ve výši 372 × 380 km. Následujícího dne se Atlantis od ISS odpojil a po provedení inspekčního obletu se vydal na sestupnou dráhu k Zemi. Na ranveji 15 Kennedyho vesmírného střediska přistál úspěšně 29. května 2000 v 8:20 hodin SELČ.\n\nMise STS-101 byla první, kdy se do vesmíru vypravil raketoplán se skleněným kokpitem.\n"}
{"id": "428383", "url": "https://cs.wikipedia.org/wiki?curid=428383", "title": "Ahsoka Tano", "text": "Ahsoka Tano\n\nAhsoka Tano je fiktivní postava z filmové série Star Wars pocházející z rasy Togruta. Za Klonových válek rytíř jedi v hodnosti padawan. Mistr Yoda rozhodl o jejím přiřazení k Anakinu Skywalkerovi, u kterého měla být jako padawanka (učednice).\n\nAnakin o ní hned z počátku pochybuje, hlavně kvůli jejímu nízkému věku, ale po odstranění energetického štítu při jedné z bitev ji nakonec přijme a spolu s ní zachrání Rotta, syna lorda Jabba Hutta z Tatooine. Po útěku z planety, kde byl malý Rotta (Ahsoka s Anakinem mu říkali Smraďoch podle jeho puchu), se utkali s Asajj Ventress, žákyní hraběte Dooku se dvěma zahnutými rudými meči. Nejdřív se pokoušejí dostat na jediský křižník, ale po nezdařeném pokusu odlétají na Tatooine. Tam se Anakin utká s Hrabětem Dooku a Ahsoka s droidy MagnaGuard. Dooku ale namluvil Jabbovi, že ho chce Anakin zabít. Poté však přijde holografická zpráva od senátorky Padmé, ve které se Jabba dozví pravdu a oba jedie propustí.\n\nAhsoka se potom zúčastní mnoha bitev, například Bitvy u Gwori či Bitvy u Teth. Utká se i s Generálem Grievousem.Jako jedna z mála s ním souboj přežije.Nakonec však řád Jedi opouští a díky tomu také unikne velkému vyvražďování jediů. Dlouhou dobu po ni nebyla ani zmínka a Darth Vader (její bývalý mistr) už ani nevěřil že žije. Potom se však objevila v seriálu Star Wars Povstalci (odehrávající se mezi epizodou 3-4) kde se ukázala už jako dospělá. Používala 2 bílé světelné meče a přidala se k povstání kde pomáhala jediovi Kananovi s výukou jeho padawana Ezry. Ahsoka nejdřív nevěděla, kdo je ten tajemný Darth Vader, ale jednou do něj pohlédla a z hrůzou zjistila pravdu o tom kdo vyvraždil všechny jedie. Nechtěla uvěřit faktu, že její starý mistr stojí za tím vším. Po tomto odhalení se jen čekalo na to, až tito dva spolu skříží své světelné meče což se nakonec opravdu stalo v závěrečné epizodě 2. série ,Učedníkův soumrak část 2\". (Do této epizody byl zapleten i Darth Maul). Vader i Ahsoka bojovali bez ustání ale Vader Ahsoku odhodil Sílou a chtěl zabít zraněného Kanana a Ezru, což však Ahsoka nedopustila a v poslední chvíli mu světelným mečem protrhla masku. Ahsoka už vyčerpáním jen dýchala a nejednou za sebou uslyšela jak Vader říká její jméno ale napůl svým Vaderovským hlasem a napůl hlasem Anakina Skywalkera. Ahsoka se rychle otočila a spatřila že Vaderova maska je rozříznutá a vidí Anakinovu půlku obličeje. ,Ahsoko\" řekl ještě jednou. Ona na to: ,neopustím tě. Tentokrát ne.\" Vader chvíli přemýšlel a potom řekl: ,pak...tady zemřeš.\" Vytasil světelný meč a švihl po Ahsoce. Ta také začala bojovat a jelikož byli ve vybuchujícím chrámu, který se měl každou chvílí zhroutit a Ezra se pro ni chtěl vrátit, ona ho však odhodila Silou a tím sebe nechala se na pospas osudu…( v závěrečné scéně je vidět, že Vader výbuch přežil a v průrvě do chrámu se chvíli objeví silueta postavy. po rozborech a přibližování se potvrdilo že jde opravdu o Ahsoku. Otázka však zůstává. Je Ahsoka naživu? Nebo je to jen její duch? Toto zatím nebylo stoprocentně potvrzeno, ale spekuluje se o tom, že ve Star Wars jsou duchové padlých Jediů modro-bílí. Silueta je však po velikém přiblížení lehce barevná, takže by Ahsoka mohla být na živu.) Ve třetí sérii se však dozvídáme že je Ahsoka naživu\n"}
{"id": "428385", "url": "https://cs.wikipedia.org/wiki?curid=428385", "title": "Pascal Salin", "text": "Pascal Salin\n\nPascal Salin (* 16. května 1939) je libertariánský francouzský ekonom, bývalý profesor na Université Paris-Dauphine a specialista na veřejné finance a teorii peněz. V letech 1994–1996 byl také prezidentem Montpelerinské společnosti.\n\nInspirován klasickým liberalismem a libertarianismem, pokračuje ve stopách Frédérica Bastiata, Ludwiga von Misese a Friedricha Hayeka. Salin je pravidelný přispěvatel libertariánského webzinu Le Québécois Libre.\n\nNa rozdíl od řady jiných ekonomů a myslitelů je Salin proti myšlence vynucování plně rezervního bankovnictví; naopak přímo podporuje neregulované svobodné bankovnictví.\n\n\n"}
{"id": "428386", "url": "https://cs.wikipedia.org/wiki?curid=428386", "title": "Gilles Peress", "text": "Gilles Peress\n\nGilles Peress (* 29. prosince 1946) je mezinárodně uznávaný francouzský novinářský fotograf. Je členem agentury Magnum Photos.\n\nPeress začal pracovat jako fotograf v roce 1970, kdy dokumentoval život ve francouzské hornické vesnici. O rok později vstoupil do prestižní mezinárodní fotografické agentury Magnum Photos, kterou založil Robert Capa. Pak odcestoval do Severního Irska, aby začal dvacetiletý projekt o boji za irská občanská práva.\nJednou z jeho nejznámějších fotografií z tohoto období zachycuje mladého muže Patricka Dohertyho, chvíli před tím než byl zabit. Doherty byl střelen zepředu, když se plazil do bezpečí na nádvoří Rossvilleských bytů během Krvavé neděle v roce 1972. Díky této sérii fotografií se mohl najít pravý viník. Navzdory svědectví „vojáka F“, který tvrdil, že střílel na muže s pistolí, soudce vyšetřovací komise John Passmore Widgery poznal, že byl Doherty neozbrojený. Navíc testy na zbytky střelného prachu na rukou byly negativní.\n\nKromě Peresse se na válečné konflikty specializovali například David Douglas Duncan, Donald McCullin, Philip Jones Griffiths nebo Tim Page.\n\nPower in the Blood je název knihy, která vznikla po řadě let práce v Severním Irsku. Je první částí jeho dlouhodobého projektu nazvaném Hate Thy Brother a cyklu dokumentárních příběhů, které popisují netoleranci a opakovaný vznik nacionalismu v poválečné době. Farewell to Bosnia byla první částí tohoto cyklu a druhá The Silence byla o genocidě ve Rwandě.\n\nV roce 1979 odcestoval do Íránu, aby zachytil tamější revoluci. Jeho vysoce považovaná kniha Telex Iran: In the Name of Revolution (Ve jménu revoluce) se zabývá křehkými vztahy mezi americkou a íránskou kulturou během krize.\n\nPeress dokončil také řadu dalších velkých projektů, včetně fotografické studie života tureckých přistěhovalců v Německu a naposled zkoumal současné dědictví osvoboditele Simona Bolivara v Latinské Americe.\n\n\n\n\n"}
{"id": "428398", "url": "https://cs.wikipedia.org/wiki?curid=428398", "title": "Náboženská obec Církve československé husitské v Příbrami", "text": "Náboženská obec Církve československé husitské v Příbrami\n\nNáboženská obec Církve československé husitské v Příbrami (zkráceně NO CČSH Příbram – též známý jako Sbor Mistra Jakoubka ze Stříbra) vznikla ve dvacátých letech 20. století. Budova toho sboru byla vybudována ve funkcionalistickém slohu a ve třicátých letech 20. století. Jedná se o jedinou výlučně církevní budovu v Příbrami, která není římskokatolická. Součástí budovy je též rozhledna a kolumbárium. Budova je významným centrem společenských a církevních událostí.\n"}
{"id": "428399", "url": "https://cs.wikipedia.org/wiki?curid=428399", "title": "Galvanické oddělení", "text": "Galvanické oddělení\n\nGalvanické oddělení je v elektrotechnice způsob, jakým se oddělují dvě nebo více částí obvodu, aby nebyly spojeny vodičem, ale přitom aby docházelo k přenosu el. energie (práce a výkonu), případně impulzů nebo informací.\n\nGalvanické oddělení se realizuje různými způsoby.\n\nTransformátorová vazba je v současnosti nejpoužívanější druh galvanického oddělení. Zde se využívá elektromagnetické indukce.\n\nVýhody:\n\nNevýhody:\n\nVýkonové oddělovací (Izolační) transformátory:\n\nZ důvodu zvýšené bezpečnosti provozu v elektrolaboratořích, kdy výstupní (pracovní) napětí není galvanicky spojeno se zemí (GND lift).\nPro napájení spotřebičů na mn ve vlhkém prostředí – typicky holicí strojky v koupelnách. Dále pro napájení spotřebičů na operačních sálech a v některých lékařských ordinacích (RTG, CT, MRT), kde je galvanické oddělení od zdrojové soustavy doplněno ochranným pospojováním všech kovových součástí a zemněno na společný galvanický potenciál (vizte ČSN EN 61558-2-15).\n\nMěřící transformátory:\n\nGalvanicky oddělují měřidlo od měřené soustavy, upravují parametry měřené veličiny, zejména pak převod proudu na napětí.\nVelmi dobrých parametrů při širokém pásmu měřených hodnot dosahuje tzv Rogowského cívka\n\nOddělovací NF MF VF trafa:\n\nPoužívají se v telekomunikační technice pro galvanické oddělení jednotlivých stanic zpracovávajících signál, pro oddělení NN a VN stupně v elektronkových vysílačích, radarech, rádiových a televizních přijímačích. Rovněž jako oddělovač modulačních, demodulačních a mezifrekvenčních stupňů vysílaček. Oddělovací trafo je součástí každého linkového telefonu, modemu a některých síťových karet.\n\nŠiroká oblast využití je také v oblasti ozvučení, kde se využívá krom galvanického oddělení i pro odstranění zemních (impedančních) smyček a v neposlední řadě pro impedanční a úrovňové přizpůsobení zpracovávaného signálu. Zvláštním typem je tzv. symetrizační trafo které převádí nesymetrický signál na symetrický a které je součástí většiny profesionálních mikrofonů a DI-Boxů. Dalším příkladem je Výstupní NF trafo elektronkového zesilovače, kde je podle konstrukce zařízení použito na straně VN dvou pracovních a mnohdy více než jednoho zpětnovazebního vinutí a na výstupu potom 100 V vinutí, vinutí pro přímé připojení reproduktoru se třemi odbočkami 4/8/16 Ω a případně i výstup linkové úrovně (1,55V /0 dB).\n\nKonstrukce a použité materiály se řídí zejména oblastí využití a pracovním kmitočtem:\n\nZde se využívá zdroje světla (LED dioda, laser) a následně součástky citlivé na světlo (fotodioda, fotorezistor, fototranzistor). Toto zapojení se začíná čím dál více používat, neboť je zde využito pouze polovodičových součástek. Vysílač (LED) i přijímač (fototranzistor) jsou zapouzdřeny společně a představují jedinou součástku (optočlen).\n\nVýhody:\n\nPoužití:\n\nV elektronice, průmyslu, systémech měření, řízení a regulace, telekomunikacích, výpočetní technice…\n\nVšude, kde data opouští zařízení a přichází do styku se zařízením napájeným z vlastního zdroje, nacházíme optočlen. Vstup USB v tiskárně, vstup LAN síťové karty osobního počítače (hned 4 kusy); při propojení DVD přehrávače a 5.1 zesilovače optickým kabelem vznikne optický člen. Optický kabel propojující jednotlivé datové síťové prvky vytváří optočlen. IR spojení vašeho telefonu a PC je galvanicky oddělené a rovněž tvoří optočlen. Dalším příkladem je dálkové ovládání televizoru (nebo jiného spotřebiče).\n\nPro zvýšení bezpečnosti před přenosem vysokého a velmi vysokého napětí zejména v případě ovládacích, spínacích a regulačních prvků, kde je potřeba vyvinout a přenést vyšší sílu (výkon) se využívá různých mechanických převodů, pák, bowdenů apod.\n\nElektromechanické:\n\nZdrojem hnací síly je obvykle elektromagnet, jehož kotva mechanicky ovládá nějaké zařízení. Typickým příkladem je relé, stykač nebo solenoid (elektromagnetický ventil).\n\nHydraulické\n\nZdrojem hnací síly je obvykle hydraulické čerpadlo, píst, membrána nebo vak.\nŠiroká oblast využití pro bezpotenciálový přenos velké energie na velkou vzdálenost. V hornictví, hutnictví, leteckém průmyslu a lékařství. Příkladem použití je zubařská vrtačka, méně obvyklé jsou piezoelektrické vazební členy, kde se kmitání jedné piezomembrány pomocí kapaliny přenáší na druhou, kde se deformace piezokrystalu projevuje ve formě elektrických impulsů.\n\nPneumatické\n\nVýrazně vyššímu rozšíření pneumatických systémů oproti hydraulice přispěla zejména možnost \"skladování\" energie ve formě stlačeného plynu. Využívá se v energetice pro ovládání VVN odpojovačů (kde se jako pracovní médium používá SF), pro ovládání domácích spotřebičů (šicí stroje singer), ve zdravotnictví od ovládání polohovacích zařízení, přes pohon zubařské vrtačky po ovládání kompenzačních pomůcek pro zdravotně postižené, kde jedno zařízení jako zdroj vzduchu využívá plíce postiženého a čidlem je soustava žhavících vláken, která po ochlazení proudem vzduchu mění svůj odpor. Ten je vyhodnocen a převeden na pohyb vozíčku. Dalším zajímavým použitím je prototyp armádního počítače odolného EMP, kde celé zařízení je umístěno ve stínícím permaloidovém krytu, ze kterého ven nevedou žádné vodiče. Energie je dodávaná zvenčí pneumaticky, elektrický zdroj tvoří teslova turbína s generátorem a odpadní vzduch je využit pro chlazení. Klávesnice je tvořena soustavou bublinek propojených pomocí svazku tenkých trubiček se skupinou tlakových čidel umístěných uvnitř stínícího krytu. Vstup a výstup dat je řešen optickým kabelem.\n\nObvykle se jedná o elektrický motor, který je na stejném hřídeli jako generátor (popřípadě dynamo). \n\nVýhody:\n\nNevýhody:\n\nPoužití:\n\n"}
{"id": "428406", "url": "https://cs.wikipedia.org/wiki?curid=428406", "title": "Produkce", "text": "Produkce\n\nProdukce může být:\n\n\n"}
{"id": "428410", "url": "https://cs.wikipedia.org/wiki?curid=428410", "title": "Tesla (automobilka)", "text": "Tesla (automobilka)\n\nTesla Inc. (do 1. února 2017 Tesla Motors) je americká automobilka a energetická společnost sídlící v Palo Alto v Kalifornii, v oblasti Silicon Valley. Tesla navrhuje, vyrábí a prodává elektromobily, domácí úložiště elektrické energie Powerwall, komerční úložiště Powerpack a solární střešní tašky. Firmu založili Martin Eberhard a Marc Tarpenning v roce 2003 a pojmenovali ji po elektroinženýrovi a fyzikovi Nikolovi Teslovi. Krátce na to se k firmě připojili Elon Musk, JB Straubel a Ian Wright.\n\nAutomobilka se poprvé dostala do veřejného povědomí v roce 2008, kdy začala s výrobou svého prvního sportovního elektromobilu Tesla Roadster. V současnosti tvoří nabídku firmy luxusní sedan Model S, elektrické SUV Model X a levnější Model 3. Od prvního prodeje modelu Roadster v roce 2008 do září 2016 prodala Tesla Motors již více jak 160 000 elektrických automobilů. \n\nV polovině roku 2009 Tesla vyráběla cca 25 elektromobilů týdně, nyní přibližně 2000 vozů týdně. S příchodem cenově dostupnějšího Modelu 3 chce Elon Musk dále zvyšovat produkci a překonat hranici 500 000 prodaných elektromobilů v roce 2020. Model 3 má již více jak 500 000 zaregistrovaných objednávek.\n\nTesla byla založena v červenci 2003 Martinem Eberhardem a Marcem Tarpenningem. Krátce na to v roce 2004 se k firmě připojili další investoři, mezi nimiž byl i Elon Musk. Ten do firmy v prvním kole financování investoval 7,5 milionů USD z vlastních zdrojů a v dalších kolech financování pak další desítky milionů dolarů.\n\nOd roku 2010 je Tesla veřejně obchodovatelnou společností na technologické burze NASDAQ. Vstup Tesly na burzu byl senzací a cena akcií lámala rekordy. I dnes se akcie Tesly považují za nadhodnocené, což připouští i sám Musk. Důvěru investorů však získala firma už před příchodem na burzu. V roce 2009 společnost Daimler AG odkoupila za 50 milionů USD 10% akcií Tesly, aby vzápětí prodala 40% svého podílu Aabar Investments z Abu Dhabí. Ve stejném roce Tesla přesvědčila o své důvěryhodnosti i americkou vládu, která jí půjčila 465 milionů USD. Tesla půjčku splatila v plné výši v roce 2013.\n\nPrvotní prodej akcií firmě vynesl 226 milionů USD a významnou měrou tak přispěl ke splacení půjčky americké vládě. V roce 2013 akcie firmy ztratily 20% své hodnoty, což bylo dáno především medializací požárů tří Modelů S.\n\nV souvislosti s hurikánem Irma roku 2017 firma softwarově na dálku vypnula omezení kapacity baterie, které bylo úmyslně vestavěno u nižších modelů.\n\nTesla Roadster byl prvním modelem automobilky, který jí zajistil publicitu. Tento model využíval lithium-iontové akumulátory a automobil měl dojezd téměř 400 km na plné nabití. První prototyp vozu se objevil na veřejnosti v červenci 2006. První várka čítající 100 kusů se vyprodala během tří týdnů. Masová produkce pak začala v březnu 2008 a výroba automobilu probíhala do počátku roku 2012. Během roku 2019 je pak očekáván příchod druhé generace tohoto vozu. Od roku 2008 do března 2012 firma dodala více než 2550 Roadsterů svým zákazníkům v 31 zemích.\n\nPrůměrný dojezd automobilu je dle Tesly 245 mil (394 km). V roce 2009 ujel Roadster řízený Simonem Hackettem celý 313 mil (504 km) dlouhý úsek australského každoročního závodu ekologických aut Global Green Challenge na jedno nabití, a to průměrnou rychlostí 40 km/h. Tesla Roadster zvládl zrychlení z 0 na 97 km/h za 3,9 sekundy. a jeho maximální rychlost činí 201 km/h. Základní cena auta byla 109 000 USD. Roadster Sport pak začínal na 128 500 USD. Tato sportovnější verze zvládla zrychlit z 0 na 97 km/h za 3,7 sekundy.\n\nDne 6. února 2018 se Tesla Roadster stal prvním pozemským osobním automobilem vyneseným do vesmíru. Stalo se tak při úspěšném testu nové rakety Falcon Heavy společnosti SpaceX.\n\nVývoj nového sedanu automobilky byl oznámen v červnu 2008 a nový Model S se začal prodávat 22. června 2012, v době ukončení produkce Roadsteru. Původně se automobil nabízel s třemi různými kapacitami baterie. Pro malý zájem byla verze se 40 kWh baterií vyřazena z nabídky, v níž tak zůstaly dvě verze s 60 a 85 kWh bateriemi. V současné době se Model S nabízí se dvěma typy baterií o kapacitách 70 a 100 kWh v různých výkonnostních variantách. Vrcholným provedením je verze P100D se 100 kWh baterií, s dojezdem až 613 km, zrychlením z 0 na 100 km/h za 2,7 sekundy a maximální rychlostí 250 km/h. V dubnu 2016 dostal Model S nový design, který se tak sjednotil s designem Modelu X. Hlavní změnou bylo odstranění falešné masky chladiče, kterou původní Model S disponoval.\n\nModel S je vyráběn ve Fremontu v Kalifornii. Pro evropský trh je automobil montován v evropském distribučním centru automobilky, které se nachází v Tilburgu v Nizozemsku. Tilburg byl pro distribuci aut vybrán pro svou vhodnou polohu v blízkosti přístavu v Rotterdamu, prostřednictvím něhož se do Evropy dostávají komponenty pro montáž finálních automobilů. Auta jsou vyrobena a otestována ve Fremontu, pak jsou baterie, elektromotor a další části rozebrány a odeslány do Tilburgu, kde jsou znovu smontovány.\n\nTesla Model S je první elektromobil na světě, jehož majitelé společně překročili hranici miliardy najetých mil (1,6 miliardy kilometrů) bez emisí.\n\nV únoru 2012 Tesla oznámila vývoj Modelu X, elektrického SUV pro 7 osob a s dvěma úložnými prostory. První Model X byl prezentován a předán prvním majitelům 29. září 2015.\n\nV roce 2012 se více než tisíc lidí zúčastnilo odhalení automobilu, na kterém Elon Musk oznámil, že se auto dostane do výroby v roce 2013. V únoru 2013 automobilka oznámila, že se produkce přesouvá na konec roku 2014 z důvodu snahy o ziskovost společnosti v roce 2013 a snahy o dosažení 20 000 vyrobených Modelů S v témže roce. Ještě v roce 2013 začala Tesla přijímat objednávky na první automobily. V listopadu 2013 společnost oznámila, že ke konci roku 2014 bude schopna dodat prvních pár kusů Modelu X, přičemž masová výroba začne ve druhém čtvrtletí 2015. Postupně došlo k odložení prvních dodávek až na září 2015. Do té doby automobilka registrovala již 30 000 objednávek.\n\nV září 2016 se Model X stal nejprodávanějším elektromobilem v Norsku.\n\nModel 3 je druhým luxusním sedanem společnosti. Odhalen byl v březnu 2016 a první dodávky jsou plánovány na konci roku 2017. Model 3 se má stát dostupnějším elektromobilem než ostatní dva modely. Jeho cena začíná na 35 000 USD před dalšími slevami a dotacemi. Automobil se stal hitem, ještě než se dostal do produkce. Během prezentace automobilu Elon Musk oznámil, že ještě před jeho představením firma registrovala přes 100 000 rezervací a ke konci roku 2016 Tesla hlásila již 400 000 rezervací na Model 3.\n\nModel 3 vychází ze strategie společnosti začít nejprve vyrábět drahá luxusní auta a postupně rozšířit nabídku i o dostupnější modely, jejichž vývoj bude zaplacen z prodejů dražších modelů. Automobil vychází z designu Modelu S, jen je o zhruba pětinu menší. V jeho ceně bude zahrnut přístup k síti nabíjecích stanic Supercharger a kostra nebude z hliníku jako u Modelu S, ale z oceli. Model 3 by měl urazit minimálně 320 km na jedno nabití. Zrychlení z 0 na 100 km/h pak auto zvládne pod 6 sekund.\n\nTesla Semi je prototyp tahače třídy 8 s elektrickým pohonem, který byl odhalen 16. listopadu 2017 firmou Tesla v prostorách SpaceX v kalifornském Hawthorne. Jeho výroba je naplánovaná na rok 2019.\n\nNa rozdíl od jiných výrobců automobilů, Tesla ve svých autech nepoužívá jednoúčelové, velké bateriové články. Místo nich auta obsahují tisíce malých lithium-iontových článků podobných těm, které jsou používány v noteboocích a v jiné spotřební elektronice. Tyto autobaterie jsou lehčí a jednodušší na výrobu, protože neobsahují některé bezpečnostní prvky. Podle Tesly jsou tyto prvky zbytečné díky pokročilému rozvodu tepla a protipožární chemikálii obsažené v baterii. Dodavatelem baterií pro Teslu je Panasonic, který s ní spolupracuje v její vznikající továrně na baterie zvané Gigafactory 1.\n\nPrvní automobil, Tesla Roadster, měl baterie umístěné vzadu za sedadly, Model S, Model X i vznikající Model 3 mají baterie uložené v podlaze pod kabinou. Takové řešení šetří vnitřní i zavazadlový prostor, ale společně s nízkým podvozkem Modelu S zvyšuje riziko poškození baterie po nárazu. K ochraně baterie Model S používá 6 mm silný štít z hliníkové slitiny. Umístění baterie umožňuje její rychlou výměnu, která trvá okolo 90 sekund. První a zároveň poslední stanice Tesly na výměnu baterií se nachází v Harris Ranch v Kalifornii a byla uvedena do provozu v prosinci 2014. Kvůli nízkému zájmu zákazníků se vyměňování baterií nebude dále rozšiřovat.\n\nTesla autopilot je od roku 2014 poloautonomní asistent řízení ve všech vozech Tesla. Automobily jsou vybaveny kamerami nad čelním sklem a na bocích vozu, radarem, a akustickými senzory nad předními i zadními nárazníky. Tohle vybavení umožňuje automobilům rozeznat dopravní značení, jízdní pruhy, překážky na cestě a ostatní vozidla. Roku 2016 došlo k první smrtelné nehodě při zapnuté funkci autopilota, a to po více než 200 milionech kilometrů. Automobilka byla kritizována za to, že pokročilého asistenta řízení označuje jako autopilota, což může některé lidi vést k tomu, že se po jeho aktivaci přestanou věnovat řízení. Tesla však upozorňuje, že autopilot je pouze doplňkem a řidič se má během jízdy věnovat řízení a udržovat pozornost. Jeho funkce jsou v současnosti omezeny především na jízdu po dálnici a na jízdu po okresních silnicích s tím, že v určitých chvílích musí řízení převzít řidič.\n\nOd října 2016 jsou pak všechny nové automobily Tesla vybaveny hardwarem, který umožňuje úplné autonomní řízení vozidla. Prozatím je stále dostupný jen asistent řízení, přičemž jsou sbírána data o jízdách s cílem zlepšit funkci na takovou úroveň, aby mohla být softwarově zpřístupněna ve všech vozech, jakmile bude odladěná a zároveň to umožní legislativa. Automobilka očekává, že zpřístupní plně autonomní řízení do konce roku 2017.\n\nSpolečnost Tesla uvedla dne 30. dubna 2015 na trh baterie pro domácnost, která nese jméno Tesla Powerwall. Jedná se o produkt, který výrazně překračuje hranice automobilového průmyslu a přesto s automobilkou velice souvisí. Tímto se Tesla poprvé ve své historii výrazně odchýlila od svého zaměření. Baterie pro domácnost měly v době uvedení na trh kapacitu 7 kWh nebo 10 kWh. Od října 2016 Tesla nabízí vylepšený model o kapacitě 13,5 kWh. Tyto domácí baterie jsou vyráběny společně s akumulátory pro automobily v průmyslovém objektu v Nevadě, USA.\n\nSpolečně s baterií Tesla Powerwall byla odhalena i baterie Tesla Powerpack sloužící k napájení velkých objektů a pro energetické společnosti.\n\nSpolečnost Tesla, Inc. uvedla dne 10. května 2017 na trh solární střešní tašky. První dvě provedení doplní v roce 2018 další dvě. Cenově i vizuálně konkurují konvenčním krytinám, generují navíc elektřinu. Tašky na vhodně nasvícených místech střechy obsahují solární panel, ostatní elektřinu negenerují. Z úrovně ulice je díky úhlovému filtru nelze rozlišit, působí tak moderním a čistým dojmem. Nasedají na sebe zámky s konektorem pro rychlou instalaci, která Tesla pokrývačům trvá 5-7 dní, podle velikosti střechy. Tesla demonstrovala extrémní odolnost proti kroupám a jiným projektilům. Tašku kryje vrstva tvrzeného skla. Při laboratorních testech na tašku vystřelili ledovou kouli letící rychlosti 160 km v hodině. Zatímco běžná střešní krytina se změnila na pár střepů, deska od Tesly náraz ve zdraví ustála. Společnost poskytuje časově neomezenou záruku na funkčnost krytiny a 30 let záruku na její schopnost generovat elektřinu.\n\nTesla se tak dále profiluje jako obecně energetická společnost, pro kterou jsou automobily jen jedna kategorie produktů.\n\nAby Tesla umožnila rychlé dobíjení svých vozů, začala v roce 2012 budovat síť rychlonabíjecích stanic zvaných Supercharger. V říjnu 2016 již bylo vybudováno celosvětově 719 stanic s 4428 nabíjecími místy. Rychlonabíjecí stanice zvládne nabít 90 kWh Model S během 30 minut na dalších 270 km jízdy a plné dobití automobilu trvá 75 minut. Všechny dosud vyrobené automobily Tesla mají rychlonabíjení u Superchargeru zdarma. Auta objednaná od roku 2017 dostanou každý rok zdarma 400 kWh kredit pro dobíjení, což odpovídá zhruba energii na ujetí 1600 km (1000 mil). Za další nabíjení nad rámec poskytnutého kreditu bude účtován dosud neupřesněný poplatek. Auta objednaná do konce roku 2016 budou mít stále užívání firemních rychlonabíjecích stanic zdarma.\n\nV České republice byl v roce 2016 otevřen první Supercharger. Nachází se u dálnice D1 v blízkosti Humpolce. Další rychlonabíjecí stanice Supercharger jsou pak u Olomouce a v obci Vestec u Prahy. Celkem je tak v ČR k dispozici 22 stojanů Tesla Supercharger.\n\nV červnu 2014 oznámil Elon Musk, že Tesla v dobré víře umožní komukoliv užívat její technologické patenty. Důvodem bylo především motivovat talentované zaměstnance a urychlit pokrok na trhu s elektromobily. „Realita je taková, že produkce elektromobilů u hlavních výrobců je malá, až neexistující, což představuje v průměru méně než 1% jejich celkových prodejů vozidel,\" dodal Musk. Tesla zůstane stále držitelem jiného duševního vlastnictví, jako jsou ochranné známky a obchodní tajemství, které zabrání přímému kopírování automobilů značky.\n\nCentrála firmy se nachází v Palo Alto v Kalifornii. Ke konci roku 2016 měla Tesla pobočky ve 21 zemích světa.\n\nTesla byla založena v San Carlos v Kalifornii. V roce 2007 společnost otevřela své kanceláře v Rochester Hills v Michiganu. Kanceláře byly později zrušeny z důvodu ztrátovosti. Část zaměstnanců se přesunula do menší kanceláře v Auburn Hills v Michiganu, zatímco většina se vrátila do Kalifornie. Tesla zpočátku otevřela tyto prodejny: v Los Angeles v dubnu 2008, v Menlo Park v Kalifornii v červenci 2008 a v New Yorku v červenci 2009. V roce 2010 Tesla přesunula svou centrálu do nového vývojového střediska v Palo Alto v Kalifornii.\n\nAutomobily společnosti jsou vyráběny ve Fremontu v Kalifornii.\n\nV Nevadě je v současnosti ve výstavbě také obří továrna na baterie pro elektromobily zvaná Gigafactory, do roku 2020 se zde začnou vyrábět lithium-iontové akumulátory pro automobil Tesla Model 3. Dle tvrzení firmy bude továrna zaměstnávat okolo 6500 lidí a masová produkce baterií ve spolupráci s firmou Panasonic by měla snížit jejich cenu asi o 30%. Po dokončení a dosáhnutí maximální výroby by měla továrna produkovat takové množství baterií, které odpovídá jejich celosvětové produkci za rok 2013. Vyrábí se zde také Tesla Powerwall. Po dokončení se bude jednat o největší budovu na světě dle rozlohy.\n\nPrvní prodejna Tesly v Kanadě byla otevřena v listopadu 2012 v obchodním centru v Torontu. Jednalo se o první prodejnu nové generace s interaktivními displeji, které zákazníkům umožnily přizpůsobit výbavu automobilu a zobrazit výslednou konfiguraci na 85 palcové zdi. Ke konci roku 2016 bylo v Kanadě v provozu 8 prodejen v Montrealu, Quebec City, Calgary, Torontu a Vancouveru\n\nV červnu 2009 byla otevřena první evropská prodejna automobilky v Londýně, kterou následovala prodejna v Mnichově v září téhož roku. Evropská centrála firmy se nachází v Amsterdamu v Nizozemsku. V roce 2013 bylo v Tilburgu v Nizozemsku vybudováno evropské distribuční centrum, kde se montují automobily pro evropský trh z dovezených dílů z USA.\n\nV Česku k roce 2019 vlastní vůz Tesla přibližně 400 lidí. Na jaře 2019 byl v Praze vybudován servis pro vozy Tesla, od října 2019 byl servis ve čtvrti Vysočany rozšířen také o prodejní a výdejní místo. Do doby, než bylo prodejní místo otevřeno, neexistovala možnost oficiální koupi vozu Tesla v České republice. K říjnu 2019 se v Česku nachází tři Tesla Superchargery, jeden u Prahy ve Vestci, druhý v Humpolci u dálnice D1 a třetí v Olomouci.\n\nPrvní asijská prodejna Tesly byla otevřena v Tokiu v listopadu 2010. V roce 2011 pak vznikla první prodejna v Hong Kongu. Od července 2010 do února 2011 existovala prodejna společnosti v Singapuru, jejíž provoz byl ukončen z důvodu nedostatku tamních daňových úlev pro elektromobily. V listopadu 2013 byla otevřena první pobočka v Pekingu.\n\nTesla otevřela svou první australskou pobočku v Sydney v roce 2010. Na konci roku 2016 byly v Austrálii 4 prodejny, 2 v Sydney a 2 v Melbourne.\n\n\n"}
{"id": "428413", "url": "https://cs.wikipedia.org/wiki?curid=428413", "title": "Ruhnu (rozcestník)", "text": "Ruhnu (rozcestník)\n\nRuhnu může být:\n\n"}
{"id": "428414", "url": "https://cs.wikipedia.org/wiki?curid=428414", "title": "Serbia Open 2009", "text": "Serbia Open 2009\n\nTenisový turnaj ATP Serbia Open 2009 se konal ve dnech 4. – 10. května v srbském hlavním městě Bělehradě venku na antukových dvorcích. Odměny činily 450,000 EUR.\n\nPrvní 4 hráči měli v 1. kole volný los.\n\n\n"}
{"id": "428418", "url": "https://cs.wikipedia.org/wiki?curid=428418", "title": "Spolková policie (Německo)", "text": "Spolková policie (Německo)\n\nSpolková policie ( Bundespolizei) je oficiální název policie Spolkové republiky Německo. Patří do kompetence Spolkového ministerstva vnitra.\n"}
{"id": "428424", "url": "https://cs.wikipedia.org/wiki?curid=428424", "title": "Compuware", "text": "Compuware\n\nCompuware Corporation je softwarová firma s produkty zaměřené na IT velkých podniků. Produkty a služby společnosti zahrnují také oblasti testování, vývoje a správy softwaru, včetně mainframe serverů a client-server systémů.\n\nCompuware měl v roce 2010 více než 7100 zákazníků, včetně 46 společností z prvních 50 v žebříčku Fortune 500.Generální ředitel je Peter Karmanos mladší. Centrum společnosti je v Detroitu, ve Spojených státech, stát Michigan.\n"}
{"id": "428426", "url": "https://cs.wikipedia.org/wiki?curid=428426", "title": "Seznam francouzských dauphinů", "text": "Seznam francouzských dauphinů\n\nSeznam francouzských dauphinů obsahuje chronologicky řazené nejstarší syny francouzských králů, kteří byli následníky francouzského trůnu a proto jim náležel titul dauphin (, „delfín“). \n\nTitul dauphin původně příslušel rodu hrabat z Viennois. Dne 6. července 1349 území i titul prodal dauphin Humbert II. francouzskému králi Filipu VI. s podmínkou, že titul bude od této chvíle příslušet vždy královu nejstaršímu (žijícímu) synovi a tedy následníkovi francouzského trůnu. Prvním nositelem titulu se v roce 1350 stal Filipův vnuk Karel V. Moudrý.\n\n"}
{"id": "428435", "url": "https://cs.wikipedia.org/wiki?curid=428435", "title": "BMW Open 2009", "text": "BMW Open 2009\n\nTenisový turnaj ATP BMW Open 2009 se konal ve dnech 3.–10. května v německém Mnichově venku na antukových dvorcích. Odměny činily 450,000 EUR.\n\n\n"}
{"id": "428436", "url": "https://cs.wikipedia.org/wiki?curid=428436", "title": "To nejlepší z Eurovize", "text": "To nejlepší z Eurovize\n\nTo nejlepší z Eurovize ( ) byla jedinečná akce, která se odehrála v Německu v Hamburku 20. května 2006. Jejím cílem bylo určit nejlepší píseň Velké ceny Eurovize všech dob prostřednictvím veřejného hlasování.\n\nNa televizním pořadu Grand Prix Hitliste byla prezentována vítězná píseň Wild Dances od Ruslany, která pokořila takové známé písně jako Waterloo (6. místo) a jediný výherní německý song, Ein Bisschen Frieden (12. místo). Pořad byl v Německu sledován přibližně šesti miliony diváků.\n"}
{"id": "428441", "url": "https://cs.wikipedia.org/wiki?curid=428441", "title": "Joel-Peter Witkin", "text": "Joel-Peter Witkin\n\nJoel-Peter Witkin (* 13. září 1939) je současný americký fotograf. Witkinovo dílo zahrnuje především černobílé akty, zátiší a portréty, na nichž zachycuje tělesně postižené a raněné lidi, masochistické výjevy i aranžovaná mrtvá těla. V současnosti žije v Albuquerque v Novém Mexiku.\n\nWitkin se narodil a vyrůstal v Brooklynu. Jeho otec byl žid, matka katolička. Náboženské rozdíly vedly oba rodiče k rozvodu. Jako malý sbíral obrázky uměleckých děl, zájem o fotografii v něm vzbudil jeho otec, který se sám chtěl stát fotografem. Vliv na jeho pozdější tvorbu měla tragická automobilová nehoda, které byl svědkem při nedělní cestě s matkou a bratrem do kostela: „Z místa kde jsem stál jsem uviděl něco se koulet od jednoho z převrácených aut. Zastavilo se to na obrubníku, na kterém jsem stál. Byla to hlava malé dívky. Sehnul jsem se abych se dotkl tváře a promluvil k ní. Než jsem tak mohl udělat, někdo mě odvedl pryč.“ V Brooklynu vychodil základní školu a nastoupil na Grover Cleveland High School. Ve svých šestnácti začal poprvé fotografovat, ještě téhož roku Edward Steichen vybral jednu z jeho fotografií pro Muzeum moderního umění v New Yorku.\n\nV letech 1961–1964 sloužil v armádě, mimo jiné jako válečný fotograf. Po vojně získal titul BcA. na newyorské Cooper Union, kde studoval sochařství.\n\nV období 1976–1977 studoval fotografii na University of New Mexico. V té době už se začal dostávat do širšího povědomí. Fotografoval černobíle a negativy i tisky poškozoval typickými škrábanci. Jako modely svých fotografií hledal trpaslíky, hrbáče, transsexuály, vousaté ženy nebo lidi s velkými genitáliemi. Witkin sám sebe označoval za „křesťanského umělce“ a od počátku hrála v jeho díle významnou roli spiritualita a náboženská symbolika.\n\nInspirací mu byli klasičtí malíři jako Hieronymus Bosch, Francisco Goya, Diego Velázquez, Sandro Botticelli i Pablo Picasso nebo Joan Miró.\n\nZatímco ho umělecký časopis Artforum přirovnával ke svatému Františkovi, který se nezdráhal ústy líbat malomocné a pít hlen z jejich ran, jiní viděli Witkinovo umění jako perverzní, amorální nebo rouhačské.\n\nV roce 1978 se oženil. Díky dohodám s mexickými márnicemi mohl Witkin snímat těla zemřelých, která aranžoval do nejrůznějších poloh.\n\nBěhem osmdesátých a devadesátých let měl vliv na image kapel hrajících gothic rock či shock rock, ten je patrný například na videoklipu k písni „Closer“ od Nine Inch Nails z roku 1994, patrně nejznámějším a nejoceňovanějším videoklipu skupiny.\n\nV roce 1987 Witkin zkomponoval snímek \"Un Santo Oscuro\". Jeho zřejmě nejslavnější z morbidních bizarních alegorií, která není výsledek koláže ani montáže, ale pečlivé inscenace v ateliéru, kde mu modelem stojí lidé s různými deformacemi.\n\nV roce 2006 o sobě dal vědět fotografií nazvanou \"The Raft of George W. Bush\". Fotografie svým názvem i kompozicí odkazuje na malbu \"Vor Medúzy\" od Théodora Géricaulta, na Bushově voru mají ale všichni trosečníci tváře amerických politiků v čele s Georgem W. Bushem. Sám autor přirovnává dílo k novodobé \"Lodi bláznů\".\n\n\n\n"}
{"id": "428449", "url": "https://cs.wikipedia.org/wiki?curid=428449", "title": "Peter Fuss", "text": "Peter Fuss\n\nPeter Fuss (fuss – anglicky rozruch, panika) je pseudonym současného kontroverzního streetartového polského umělce, který svoji pravou identitu tají. Svoje díla vystavuje v galeriích nebo nelegálně lepí na pouliční billboardy. Díla Petera Fusse jsou obvykle politicky angažovaná, parodují například kult papeže Jana Pavla II., homofobii nebo antisemitismus. \n\nPrvní jeho výstava v Praze, napadající přístup Izraele k řešení izraelsko-palestinskému konfliktu, byla označena za antisemitskou, zničena a uzavřena po půl hodině po otevření.\n\n"}
{"id": "428456", "url": "https://cs.wikipedia.org/wiki?curid=428456", "title": "Vor Medúzy", "text": "Vor Medúzy\n\nVor Medúzy (, česky také \"Prám medúzy\", 1817–1818) je obraz na plátně francouzského malíře Théodora Géricaulta. Znázorňuje dramaticky skutečný příběh katastrofy lodě Medúza (Méduse), která se roku 1816 potopila a cestující, kterých bylo asi 150, byli opuštěni posádkou lodě a vydáni bez jídla i pití napospas moři a podnebí. Po 2 týdnech plavby, během kterých se vyskytly i případy kanibalismu, se zachránilo 15 pološílených lidí. Příhoda, která měla velikou odezvu veřejnosti i politickou dohru, je na plátně podána s takovou drásavostí a smyslem pro tragiku, že dílo vyvolalo na pařížském Salonu roku 1819 společenský skandál.\n\nTento obraz je také vyryt v malém formátu na měděné desce na jeho náhrobku na pařížském hřbitově Père Lachaise (vpravo od centrální kaple).\n\nV roce 2007 se tímto obrazem nechal inspirovat současný americký fotograf Joel-Peter Witkin a vytvořil takzvanou „parodickou reminiscenci“. Na fotografii nazvané \"Ship of Fools\" mají všichni trosečníci z voru tváře amerických politiků v čele s Georgem W. Bushem.\n\nBritský streetartový výtvarník Banksy vytvořil v Calais nástěnnou malbu kritizující nevšímavost k osudu uprchlíků v rámci evropské migrační krize. Malba znázorňuje uprchlíky v žalostném stavu plující na voru, kteří mávají na luxusní jachtu na obzoru. Pro umístění symbolicky využil betonovou stěnu v uprchlickém táboru zvaném Džungle (angl. Jungle), ze kterého se uprchlíci snaží překonat průliv La Manche do Velké Británie. \n\n\n\n\n"}
{"id": "428460", "url": "https://cs.wikipedia.org/wiki?curid=428460", "title": "Seznam dílů seriálu Star Trek", "text": "Seznam dílů seriálu Star Trek\n\nToto je kompletní seznam dílů seriálu \"Star Trek\". Původní americký televizní seriál \"Star Trek\" má celkem 80 dílů rozdělených do tří řad. První díl „Past na muže“ byla v USA premiérově odvysílána 8. září 1966, poslední díl „Vetřelec v mém těle“ 3. června 1969. Od roku 1988, kdy proběhla premiéra prvního, do té doby ztraceného pilotního dílu s názvem „Klec“, je právě tento považován za první Star Trek v pořadí.\n\nV Česku byl seriál poprvé vysílán v letech 2002 a 2003 v České televizi.\n\nPůvodní vysílání na stanici NBC ve všech třech sezónách nerespektovalo produkční pořadí dílů. Ve stejné podobě byl seriál později vydán i na DVD a BD. V České televizi byl však vysílán v produkčním pořadí.\n\n<onlyinclude></onlyinclude>\n\nPoznámka: Řazeno podle data vysílání v ČR. Pořadí vysílání epizod bylo jiné než v USA.\n\n"}
{"id": "428468", "url": "https://cs.wikipedia.org/wiki?curid=428468", "title": "Ramose (písař)", "text": "Ramose (písař)\n\nRamose byl písař ve starověkém Egyptě žijící v období 1. poloviny 19. dynastie v době Nové říše. Za vlády Ramesse II. zastával důležitý úřad „písaře hrobky“ v dnešní Dér el-Medíně, kde se nacházela vesnice dělníků pracujících na budování královských hrobek v nedalekém Údolí králů. Tak jako její ostatní obyvatelé ani on nebyl nijak výjimečný; jeho životní dráha je ovšem díky archeologickým nálezům na této specifické lokalitě zdokumentována lépe než u soudobých soukromých osob žijících na jiných místech Egypta.\n\nRamoseho rodiče se jmenovali Amenemheb a Kakai. Rodina nepocházela z Dér el-Medíny, i když Ramose sám už před příchodem do vesnice na vesetské nekropoli působil – pracoval v zádušním chrámu panovníka Thutmose IV. Patrně byl velmi schopný, protože vezír Paser jej jmenoval do úřadu „písaře hrobky“. O Ramoseho oblibě v tamní komunitě svědčí to, že je zmiňován v hrobkách a na pohřebních stélách jiných obyvatel. Sám nechal vybudovat 3 hrobky: TT 7, v níž byl pohřben, a TT 212 a TT 250 k pohřbu svých dvou příbuzných a snad i svého personálu.\n\nJeho manželka se jmenovala Mutemwia. Manželství zůstalo bezdětné, ačkoli si děti přáli; svědčí o tom votivní dar bohyni Hathoře v podobě dřevěného falu jako prosba o plodnost. Ramoseho nástupcem v úřadu se stal jeho žák a možná i adoptivní syn Kenherchepešef.\n\n\n"}
{"id": "428479", "url": "https://cs.wikipedia.org/wiki?curid=428479", "title": "Vavřinecké lípy", "text": "Vavřinecké lípy\n\nVavřinecké lípy jsou čtyři památné stromy na území farnosti a města Domažlic. Rostou hned vedle barokního kostela svatého Vavřince v nadmořské výšce 580 m. Podle měření z roku 2004 mají lípy velkolisté (\"Tilia platyphyllos\") obvod kmene 308, 461, 335, 343 cm a výšky stromů 21, 23, 20, 14 m. Stáří stromů bylo v roce 2005 odhadováno na 200 let. Chráněny jsou od roku 2005 pro svůj vzrůst, věk a jako krajinná dominanta.\n\n"}
{"id": "428487", "url": "https://cs.wikipedia.org/wiki?curid=428487", "title": "Národní stadion (Varšava)", "text": "Národní stadion (Varšava)\n\nStadion je vybaven vyhřívaným trávníkem, tréninkovým hřištěm, vnějším osvětlením a podzemním parkovištěm. Jde o víceúčelovou stavbu schopnou hostit sportovní utkání, koncerty, kulturní programy a konference. Oficiální otevření proběhlo 19. ledna 2012, první fotbalový zápas se zde konal 29. února 2012 mezi týmy Polska a Portugalska, utkání skončilo nerozhodně 0:0. Stadion bude také hostit finále Evropské ligy UEFA 2014/15.\n\nV roce 2012 zde byla odehrána tato utkání Mistrovství Evropy ve fotbale 2012:\n\n"}
{"id": "428496", "url": "https://cs.wikipedia.org/wiki?curid=428496", "title": "Šerpa", "text": "Šerpa\n\nŠerpa může znamenat:\n\n"}
{"id": "428504", "url": "https://cs.wikipedia.org/wiki?curid=428504", "title": "Landskrona", "text": "Landskrona\n\nLandskrona je město v kraji Skåne na jihu Švédska. Žije zde asi 29 000 obyvatel.\n\nMěsto Landskrona (v té době spadalo pod Dánsko) bylo založeno jako nejlepší přírodní přístav. Král Eric Pomořanský jej využil jako město s protihanzovní politikou, jejímž cílem bylo konkurovat dánským městům pod kontrolou Hanzy. Angličtí kupci dostali privilegia královským rozhodnutí roku 1412 a město dostalo královská práva roku 1413. Landskrona byla vypálena Hanzovním spolkem v roce 1428. Roku 1410 zde byl založen Karmelitánský klášter.\n\nKdyž byla Scania postoupena Švédsku v roce 1658, tak dobrý přístav a pevnost byly důvodem pro to, aby se Landskrona stala obchodním centrem nabytých území a i pro zahraniční obchod. Hrad byl posílen baštami, oblast uvnitř příkopu byla rozšířena na 400x400 metrů, hrad byl považován za největší a nejmodernější ve Skandinávii, ale byl dočasně ztracen, když jej Dánové po krátkém obléhání 8. července - 2. srpna 1676 získali. Velitel plukovník Lindeberg Hieronymus byl následně odsouzen k smrti jako vlastizrádce. (\"zřejmě jim otevřel\")\n\nJakékoliv další plány prosadit Landskronu nejdůležitějším městem jihu se nenaplnily. Pokračující švédsko-dánské války upřednostňovaly Karlskronu Karlskrona, které se nacházelo v bezpečnější vzdálenosti od Dánska, a nahradilo Landskronu jako vojenskou základnu. Malmö zůstalo nejdůležitějším obchodním městem, i když opevnění Landskrony byly značně rozšířeno mezi roky 1747 a 1788. Vojenská posádka zde byla zrušena v roce 1869. Zdi a příkopy z opevnění jsou dnes využívány jako rekreační oblast, běžně známá jako Landskronská Citadela.\n\nOd ledna 2001 má Landskrona nové nádraží na hlavní trati mezi Malmö a Göteborgem podél západního pobřeží Švédska. Došlo ke spojení nového nádraží a centra města trolejbusy od 27. září 2003. Landskrona je nyní jediným městem ve Švédsku, které trolejbusy provozuje.\n\nVe městě působí fotbalový klub Landskrona BoIS.\n\n"}
{"id": "428510", "url": "https://cs.wikipedia.org/wiki?curid=428510", "title": "Albert William Herre", "text": "Albert William Herre\n\nAlbert William Christian Theodore Herre (16. září 1868 Toledo v Ohiu – 16. ledna 1962 Santa Cruz v Kalifornii) byl americký ichtyolog a lichenolog.\n\nVystudoval Stanfordovu univerzitu, kde roku 1903 získal bakalářský titul z botaniky, později na Stanfordu získal i magisterský (1905) a doktorský titul z ichtyologie (1908). V letech 1909–1910 přednášel biologii na Nevadské univerzitě a v letech 1910–1912 na Oakland High School v Kalifornii.\n\nV letech 1919–1928 Albert William Herre, kdy byl šéfem sekce rybářství vědeckého úřadu ve filipínském hlavním městě Manile (Filipíny v té době byly územím Spojených států), kde se mu podařilo objevit a popsat nové druhy ryb.\n\nRoku 1928 se stal ředitelem zoologické sekce muzea Stranfordské univerzity a byl jím až do roku 1946, kdy odešel do důchodu. I v důchodu se však věnoval výzkumu; po roce 1957 svůj zájem zaměřil také na lišejníky. Zemřel 16. ledna 1962 v kalifornském Santa Cruz.\n"}
{"id": "428517", "url": "https://cs.wikipedia.org/wiki?curid=428517", "title": "Błażej Śliwiński", "text": "Błażej Śliwiński\n\nBłażej Śliwiński (*  Gdaňsk) je polský historik-mediavelista.\n\n\n"}
{"id": "428535", "url": "https://cs.wikipedia.org/wiki?curid=428535", "title": "Činoherní klub", "text": "Činoherní klub\n\nČinoherní klub je pražské divadlo, jež vzniklo roku 1965 jako součást Státního divadelního studia (ředitel Miloš Hercík). U jeho zrodu stáli dva bývalí spolužáci z pražské Divadelní fakulty Akademie múzických umění – režisér Ladislav Smoček a dramaturg Jaroslav Vostrý, který se také stal prvním uměleckým šéfem divadla. Třebaže oba zakladatelé ostentativně nevyhlašovali program nového divadla, bylo od začátku zřejmé, že jim jde o divadlo zbavené tíhy starých divadelních tradic a mravů. Chtěli dělat divadlo, které je bavilo, s lidmi, kteří jsou jim blízcí, bez vyhlašování cílů, idejí a programů. Jak již název napovídá, základním pilířem se stala činohra. První inscenací Činoherního klubu byl \"Piknik\" Ladislava Smočka v autorově režii.\n\nZáklad hereckého souboru přišel do Činoherního klubu z Ostravy spolu s režisérem Janem Kačerem a scénografem Lubošem Hrůzou. Činoherní klub měl od počátku své existence tolik umu i štěstí, že se během jediné sezony stal jedním z nejpopulárnějších pražských divadel. Popularita jeho herců (Josef Abrhám, Jana Břežková, Petr Čepek, Nina Divíšková, Věra Galatíková, Jiří Hálek, Jiří Hrzán, František Husák, Jiří Kodet, Václav Kotva, Pavel Landovský, Vladimír Pucholt, Josef Somr, Leoš Suchařípa, Miloslav Štibich, Jiřina Třebická, Josef Vondráček a Libuše Šafránková s Jiřím Zahajským) rostla s každou inscenací, řada z nich se stala vzápětí protagonisty proslulých filmů nové vlny československého filmu z konce 60. let. Když byl Jaroslav Vostrý přece jen donucen formulovat pro novináře program divadla, řekl, že Činohernímu klubu jde o \"hledání možností herců a jejich prostřednictvím i možností člověka\". Činoherní klub se skutečně stal divadlem herců, přesněji řečeno režírovaných herců, a ve svých nejlepších inscenacích jím vždy zůstal. Režiséři divadla nikdy nehledali efektní režijní postupy mimo herecké prostředky, jejich cílem bylo roztavit režii v hereckých výkonech.\n\nLeoš Suchařípa: \"Činoherní klub - dá se začít tím, kde to začíná. Když začalo divadlo Činoherní klub, bylo to divadlo herců, které inspirovali režiséři. To je jádro všeho, co Činoherní klub je, byl, a pokud pánbůh dopustí, bude. Jinak to není možné formulovat.\"\n(Řekli o Činoherním klubu, Činoherní klub 1965 - 2005).\n\nLadislav Smoček: (...) \"Zrození tohoto divadla před čtyřmi desítkami let nemá své kořeny ve vášnivé touze založit si vlastní divadlo. Je výsledkem šťastné náhody v příhodnou chvíli. Důležité je, že bylo vytvořeno z Ničeho Něco. A to vzbuzuje zvláštní pocit a vědomí. Je to pocit jistého práva na pokus. Ti, co byli na samém začátku, nenastoupili na již existující loď, ale tu loď si sami postavili. A to je podstata věci.\"\n\nJaroslav Vostrý: \"Objevování hereckých možností je podle našeho názoru objevováním \"možností\" člověka ...a o ně přece v divadelním uměním jde.\" (1965)\n\nRodící se smysl Činoherního klubu tvořily hry autorů Činoherního klubu (Ladislav Smoček, Alena Vostrá, Pavel Landovský), ruská divadelní klasika a současná angloamerická. K nejznámějším inscenacím patřilo Smočkovo \"Podivné odpoledne dr. Zvonka Burkeho\", \"Na koho to slovo padne\" Aleny Vostré, Gogolův \"Revizor\", \"Zločin a trest\" F. M. Dostojevského, Machiavelliho \"Mandragora\", Pinterovy \"Narozeniny\", Voltairův \"Candide\" atd. Vedle kmenových režisérů pracovali v té době v Činoherním klubu i významní filmoví režiséři Jiří Menzel a Evald Schorm. V divadle pracoval také hudební skladatel Petr Skoumal (s Janem Vodňanským spoluautor pořadů: \"S úsměvem idiota\", \"Hurá na Bastilu\", \"S úsměvem donkichota\"). S rostoucí popularitou Činoherního klubu vzrůstal i zájem o jeho vystupování v zahraničí. Úspěšné zahraniční cesty Činoherního klubu tehdy vyvrcholily triumfem na mezinárodním festivalu World Theatre Season v Londýně roku 1970.\n\nPočátkem 70. let po nuceném odchodu většiny vůdčích osobností divadla se ocitl Činoherní klub ve stále se prohlubující umělecké krizi. Divadlo začalo opět systematičtěji pracovat až na konci 70. let. V roce 1978 vznikly dvě inscenace: Eugene O´Neill \"Cesta dlouhého dne do noci\" v režii Ladislava Smočka a Jaroslav Vostrý \"Tři v tom\" v režii Jiřího Menzela. Obě inscenace v kontextu tehdejšího stavu československého divadla a politické situace znamenaly u diváku návrat k divadelním tradicím vzniklých během 60. let a normalizací po okupaci 1968 téměř byly zlikvidovány. Po příchodu uměleckého šéfa Jiřího Daňka se vytvořily inscenace, které představovaly v kontextu tehdejšího českého divadla znovu jednu ze špiček. Nejvýznamnějšími inscenacemi tohoto období byla \"Cesta dlouhého dne do noci\" Eugene O'Neilla, Vostrého \"Tři v tom\", Zuckmayerův \"Hejtman z Kopníku\", Horváthovy \"Povídky z Vídeňského lesa\", Gogolovi \"Hráči\", Hrabalův \"Něžný barbar\", \"Svatby\" Antona Pavloviče Čechova a Bertolta Brechta, Fraynovo \"Bez roucha\", Čechovův \"Ivanov\" a dramatizace Hrabalovy novely \"Obsluhoval jsem anglického krále\".\n\nRovněž toto období mělo vedle příznivého ohlasu domácího i ohlas zahraniční. Činoherní klub se v této době s úspěchem zúčastnil festivalů ve Finsku, Jugoslávii, Kanadě, Španělsku, hrál ve Francii, Maďarsku, Sovětském svazu a v dalších zemích. Dobrou úroveň uměleckých výsledků divadla zajišťovali především režiséři Ladislav Smoček a Ivo Krobot, jako hosté spolupracovali Jiří Menzel (umělecký šéf ČK v roce 1989) a Vladimír Strnisko. Členy hereckého souboru v té době byli také Rudolf Hrušínský mladší, Veronika Freimanová, Petr Nárožný, Eva Jakoubková, Jana Švandová, Lenka Skopalová, Oldřich Vízner a Ondřej Vetchý.\n\nČinoherní klub byl součástí Státního divadelního studia do jeho zrušení. Od roku 1981 do 1990 byl přiřazen pod Divadlo na Vinohradech. Osamostatnil se v roce 1990 pod vedením prof. Jaroslava Vostrého, který byl ředitelem a uměleckým šéfem do roku 1993. V tomto období divadlo uvedlo např. téměř zapomenutou hru Lea Birinského Mumraj. V letech 1993–1999 byl ředitelem a uměleckým šéfem Vladimír Strnisko.\n\nV roce 1999 se ředitelem Činoherního klubu stal Vladimír Procházka, někdejší dramaturg divadla, pod jehož vedením se Činoherní klub pokouší opět vrátit k základním výše jmenovaným principům, které určovaly jeho někdejší svébytnost. Do divadla nastoupila nová generace tvůrců. Režisér Martin Čičvák uvedl Büchnerova Vojcka v titulní roli s Matějem Dadákem, který je nominován na cenu Alfreda Radoka - Talent roku. Jako herec je angažován také Ondřej Sokol, který se později prosadil především svými režiemi. S úspěchem u diváků i kritiky divadlo uvedlo inscenace:\n\nV roce 2002 se Činoherní klub transformoval z příspěvkové organizace na obecně prospěšnou společnost. Nadací Alfréda Radoka byl Činoherní klub vyhlášen Divadlem roku 2002, \"Osiřelý západ\" Martina McDonagha se stal hrou roku 2002 a herec, překladatel a režisér Ondřej Sokol získal Cenu Thálie v kategorii \"Talent roku\". Za roli Saviny v \"Masce a tváři\" Luigiho Chiarelliho obdržela Ivana Chýlková Cenu Sazky a Divadelních novin za nejlepší herecký výkon v roce 2002. Tutéž cenu získal v roce 2006 Michal Pavlata – byl oceněn za roli Teache ve hře Davida Mameta \"Americký bizon\". Prestižní ocenění slovenských divadelních tvůrců Dosky 2004 získali Emília Vášáryová a Juraj Kukura za herecké výkony ve hře Edwarda Albeeho \"Koza aneb Kdo je Sylvie?\", uváděné v koprodukci s bratislavským Divadlem Aréna. Inscenace J. M. Synge – \"Hrdina západu\" z roku 2007 byla poctěna Cenou Alfréda Radoka, Jaroslav Plesl byl za roli Christyho Mahona v této hře odměněn Cenou Alfréda Radoka a režisér Ondřej Sokol získal za inscenaci Cenu Sazky a Divadelních novin. Činoherní klub byl Nadací Alfréda Radoka opět poctěn titulem Divadlo roku 2008 a Jaromír Dulava získal za roli Předsedy v Kunderově \"Ptákovině\" cenu za mužský herecký výkon. Činoherní klub vydává měsíčník \"Činoherní čtení\". Od září 2018 je uměleckým šéfem Činoherního klubu Ondřej Sokol.\n\nV roce 2006, při příležitosti čtyřicátého výročí vzniku Činoherního klubu, Činoherní klub, Divadelní ústav vydaly knihu Činoherní klub 1965 - 2005\".\n\n\n\"Preambule celoroční přehlídky neprofesionální divadelní aktivity / Činoherní klub uvádí:’ Je to příležitost zvát neprofesionální herce, soubory a divadelníky z Prahy, Čech, Moravy a Slezska. Činoherní klub se stává prostorem, kde jednou nebo dvakrát za měsíc můžeme být přítomni setkání s lidskou činností, s dovedností ze záliby a můžeme prožít její proměnu v kulturní divadelní zážitek s lidským obsahem.\"\nTato přehlídka vznikla v roce 2003. Od roku 2007 i s finančním příspěvkem MK ČR.\n\nČinoherní klub sídlí v domě (Ve Smečkách 26, v Praze 1, čp. 594), který si postavil Ženský klub český (vznik 1902) v roce 1931. Projekt uzpůsobený potřebám ženského spolkového života zdarma vypracovala členka Klubu, první česká inženýrka, architektka Milada Petříková-Pavlíková. Stavba byla financována ze sbírek mezi českými ženami a z půjčky u Úrazové pojišťovny, která byla posléze splácena z činnosti Ženského klubu českého. Sál, původně určený pro přednášky, již v době okupace války začal sloužit jako divadelní prostor. V letech 1941 - 42 přestěhovalo se ochotnické studio Čin z Měšťanské besedy do divadélka Ženského klubu českého. V roce 1944 vzal Čin do podnájmu Větrník. Sídlil zde Semafor a pak v rámci Státního divadelního studia Paravan. Činoherní klub původní společenského prostory začal využívat již v sezóně 1964 / 65, kdy tu hrál Paravan (premiéra inscenace Ladislava Smočka Piknik 28.2. 1965). Od sezony 1965 / 1966 se stal Činoherní klub duchovním vlastníkem zmíněných prostor při Státním divadelním studiem (ředitel Miloš Hercík). V roce 1981 bylo Státní divadelní studiu zrušeno. Činoherní klub byl přeřazen do roku 1989 pod Divadlo na Vinohradech. První zásadnější rekonstrukce původních společenských prostor proběhla 1983 - 1986 (architekt Petr Fuksa). V roce 1990 se opět Činoherní klub osamostatňuje, pod vedením Jaroslava Vostrého (1965/ 1972, 1989 / 1993), vzniká příspěvková organizace. Počátek druhé rekonstrukce se datuje získáním objektu ve dvoře Ve Smečkách 28 v roce 1990. V roce 2002 se Činoherní klub transformuje na obecně prospěšnou společnost (od roku 1999 ředitel ČK Vladimír Procházka). V této době se dokončuje i druhá rekonstrukce (dokončení se ujal Karel Doubner).\n\"To, co vytváří nezaměnitelnou atmosféru Činoherního klubu, totiž mělké jeviště, jeho atypická šířka i výška a minimální vzdálenost od diváka, včetně balkónu, zůstalo po celou dobu přirozeně nedotknuto jako mnohokrát prověřený středobod poetiky tohoto divadla.\" Od roku, prosinec, 2015 Činoherní klub nabízí svým diváků, přátelům posezení v Činoherní kavárně - hned u vchodu do budovy.\n\n\n"}
{"id": "428541", "url": "https://cs.wikipedia.org/wiki?curid=428541", "title": "Řád svatých Mořice a Lazara", "text": "Řád svatých Mořice a Lazara\n\nŘád svatých Mořice a Lazara (: \"Ordine dei Santi Maurizio e Lazzaro\") je italským rytířským řádem, udělovaným hlavou savojské dynastie. Řád vznikl roku 1572 spojením řádu svatého Mořice a řádu svatého Lazara.\nŘád sv. Lazara vznikl roku 1090 v Jeruzalémě a pečoval o malomocné rytíře. Po pádu Akry roku 1291 rytíři odešli do Evropy, zejména do Francie a Itálie, kde se nadále věnovali péči o nemocné leprou. Roku 1517 se od hlavní linie řádu odštěpilo převorství v italské Capui.\n\nŘád sv. Mořice byl založen roku 1434 savojským vévodou Amadeem VIII., který byl zároveň vzdoropapežem jako Felix V. Tento řád byl roku 1572 znovu založen papežem Piem V.\n\nJiž roku 1572 papež Řehoř XIII. spojil řád sv. Mauricia a italskou větev řádu sv. Lazara s úkolem podporovat Svatý stolec a pomáhat malomocným. Řádové galéry bojovaly proti Turkům a pirátům, a zároveň řádoví bratři pečovali o nemocné ve špitále v Aostě.\n\nV 19. století, po sjednocení Itálie, se řád stal de facto záslužným řádem Italského království, a po pádu monarchie roku 1946 byl nahrazen Záslužným řádem Italské republiky, přičemž hlava savojské dynastie jej stále uděluje v exilu.\n\nŘád má pět tříd pro muže:\n\nPro ženy má řád tři třídy:\n\n\n"}
{"id": "428543", "url": "https://cs.wikipedia.org/wiki?curid=428543", "title": "Banachova–Steinhausova věta", "text": "Banachova–Steinhausova věta\n\nBanachova-Steinhausova věta neboli princip stejnoměrné omezenosti tvrdí, že je-li množina spojitých lineárních operátorů na Banachově prostoru omezená v každém bodě, pak je omezená. Větu uveřejnili roku 1927 Hugo Steinhaus a Stefan Banach, nezávisle na nich ji dokázal i Hans Hahn. Banachova-Steinhausova věta patří k základním tvrzením funkcionální analýzy.\n\nFormálně přesně zní Banachova-Steinhausova věta v základní podobě takto: Nechť formula_1 je Banachův prostor, formula_2 normovaný vektorový prostor a formula_3 množina spojitých lineárních operátorů z formula_1 do formula_2. Potom platí\n\n"}
{"id": "428545", "url": "https://cs.wikipedia.org/wiki?curid=428545", "title": "Dálnice A5 (Rakousko)", "text": "Dálnice A5 (Rakousko)\n\nDálnice A5 (německy \"Autobahn A5\" nebo \"Nord/Weinviertel Autobahn\", dříve \"Nord Autobahn\") je dálnice v Rakousku. Z plánované délky 57,5 km bylo dosud dokončeno 48,5 km a dalších 5 km v polovičním dvoupruhovém profilu. Dálnice začíná na severním okraji Vídně (křižovatka Eibesbrunn), kde se odděluje od městského obchvatu S1, a vede severním směrem do Poysbrunnu, odkud pokračuje silnice B7 k Drasenhofenu. Kolem této obce byl postaven dálniční obchvat v polovičním profilu, který končí před hranicemi s Českou republikou. Celkem chybí 4 kilometry dálnice a dostavba plného profilu dvoupruhového obchvatu Drasenhofenu. Na hranicích s ČR se má dálnice A5 napojit na připravovanou dálnici D52, čímž bude dokončeno dálniční spojení mezi Vídní a Brnem.\n\nJako první byla dne 31. ledna 2010 otevřena jižní část dálnice o délce 23,5 km mezi Eibesbrunnem a Schrickem. Následně byl 8. prosince 2017 zprovozněn úsek Schrick – Poysbrunn o délce 25 km. Ze zbývajícího úseku Poysbrunn – státní hranice ČR byl přednostně stavěn dvoupruhový obchvat Drasenhofenu v polovičním profilu, jenž byl otevřen 8. září 2019. Jeho dostavba na čtyřpruh a realizace zbytku úseku má být provedena až v souvislosti se stavbou české D52.\n\n\n"}
{"id": "428552", "url": "https://cs.wikipedia.org/wiki?curid=428552", "title": "Střední umělecká škola v Ostravě", "text": "Střední umělecká škola v Ostravě\n\nStřední umělecká škola v Ostravě (zkratkou SUŠ Ostrava) vznikla v roce 1990 jako první výtvarně zaměřená škola v moravskoslezském regionu. Počáteční sídlo měla v ulici Karla Pokorného v Ostravě Porubě, kde sídlila až do roku 1999, kdy se přestěhovala do dnešních prostor v ulici Poděbradova 33 v Moravské Ostravě. Budova, kde sídlí dnes, pochází z roku 1898 a patří k nejstarším školním budovám ve městě. Na škole v současné době (2018) je vyučováno 5 oborů: Průmyslový design, Grafický design, Užitá fotografie a média, Výtvarné zpracování keramiky a porcelánu a Užitá malba. Průmyslový design se dělí na 2 zaměření (tedy ŠVP) a to na: Design obalů a Design výrobků. Grafický design se dělí na 3 zaměření (tedy ŠVP) a to na: Klasická počítačová grafika, Kresba a ilustrace, Grafika a animace. Současně je škola známá pro své úspěchy ve velké škále různých národních, ale i mezinárodní soutěžích. \n\n"}
{"id": "428555", "url": "https://cs.wikipedia.org/wiki?curid=428555", "title": "Kaufman", "text": "Kaufman\n\nKaufman, též Kaufmann, Kauffmann a Kauffman, z německého \"Kaufmann\", kupec, obchodník, může znamenat:\n\n\n"}
{"id": "428562", "url": "https://cs.wikipedia.org/wiki?curid=428562", "title": "Prerafaelité", "text": "Prerafaelité\n\nPrerafaelité byla především skupina anglických malířů, ale i kritiků a básníků, působících v polovině 19. století. \"Bratrstvo Prerafaelitů\" (the Pre-Raphaelite Brotherhood, zkracováno P.R.B.), jak se umělci sami nazývali, bylo založeno tajně v Bloomsbury v Londýně roku 1848. Vedoucími malířskými představiteli byli William Holman Hunt, John Everett Millais a Dante Gabriel Rossetti.\n\nNázvem \"Prerafaelité\" dávali najevo zdroje inspirace. V polovině 19. století bylo umění již po několik staletí silně ovlivněno stylem a myšlenkami italského malíře Raffaela. Prerafaelité se nechali inspirovat dřívějším uměním, především ranou renesancí patnáctého století a uměním středověku. Proto použili předponu \"Pre\"rafaelité.\n\nPrerafaelité chtěli změnit soudobé umění. Látku a náměty čerpali z umění a idejí středověku. Zabývali se věčnými otázkami života, lásky, proradnosti a smrti. Chtěli do umění navrátit vážnost.\n\nPůvodní bratrstvo nemělo dlouhého trvání, bylo rozpuštěno již v polovině padesátých let devatenáctého století. Např. Dante Gabriel Rossetti měl však značný vliv na další malíře, již se tak Prerafaelity přímo inspirovali. Jistý realismus původního směru však nahradil zájem o fantaskno a snovost. Nejvýznačnějšími představiteli druhé generace Prerafaelitů byli Edward Burne-Jones a William Morris.\n\n\nJane Morris (rozená Jane Burden, 1839–1914) byla anglická modelka ztělesňující ideál krásy v období Prerafaelitů. Byla múzou a modelkou umělce a malíře Williama Morrise, kterého si vzala za muže, a Danteho Gabriela Rossettiho.\n"}
{"id": "428576", "url": "https://cs.wikipedia.org/wiki?curid=428576", "title": "Santanadactylus", "text": "Santanadactylus\n\nSantanadactylus (\"křídlo z (geologického souvrství) Santana\") byl rodem velkého pterodaktyloidního ptakoještěra, který žil v období spodní křídy (stupeň apt až alb, asi před 112 mil. let) na území dnešní Brazílie (v rámci souvrství Santana). Byly popsány celkem čtyři rody tohoto pterosaura (\"S. brasilensis\", ?\"S. araripensis\", ?\"S. pricei\" a ?\"S. spixi\"), jehož charakteristikou je relativně dlouhý krk a krátké ozubené čelisti.\n\n\"Santanadactylus\" není znám podle kompletních kosterních pozůstatků, proto jsou jeho velikost i taxonomické zařazení nejisté. Zdá se však, že šlo o poměrně velkého pterosaura, jehož rozpětí křídel dosahovalo 2,9 až 5,7 metru. Byl zřejmě adaptován spíše ke klouzavému letu než aktivnímu mávání křídly.\n\n\n"}
{"id": "428578", "url": "https://cs.wikipedia.org/wiki?curid=428578", "title": "Melanie Skotniková", "text": "Melanie Skotniková\n\nMelanie Skotniková, provdaná Melfortová (* 8. listopadu 1982 Hersbruck, Bavorsko, Západní Německo) je francouzská atletka, výškařka původem německé národnosti, která od března roku 2005 reprezentuje Francii. Na středomořských hrách v roce 2005 získala stříbrnou medaili. Je držitelkou národního rekordu v hale a spoludržitelkou francouzského rekordu pod širým nebem.\n\nOd narození má dvojí občanství. Její matka pochází z francouzského kraje Alsaska a otec je Němec. První mezinárodní úspěch zaznamenala v roce 1999 na prvním ročníku MS do 17 let v Bydhošti, kde skončila společně s Marinou Koržovovou na 4. místě.\n\n18. února 2007 ve francouzském městě Aubière zdolala laťku ve výšce 197 cm, čímž vylepšila francouzský halový rekord. 11. srpna 2007 si vylepšila osobní maximum rovněž pod otevřeným nebem, když pokořila laťku na stojanech ve výšce 196 cm ve francouzském městě Castres. Tímto výkonem vyrovnala národní rekord, když stejnou výšku zdolala 21. července 1985 Francouzka Maryse Ewanje-Epéeová.\n\nNa světovém šampionátu v japonské Ósace v roce 2007 překonala v kvalifikaci 194 cm a postoupila do šestnáctičlenného finále. V něm rovněž překonala 194 cm avšak na následující výšce o tři centimetry výše třikrát neuspěla a podělila se společně s Kazaškou Marinou Aitovovou, Švédkami Kajsou Bergqvistovou a Emmou Greenovou a Ukrajinkou Vitou Palamarovou o sedmé místo. V roce 2008 neprošla sítem kvalifikace do patnáctičlenného finále výšky na letních olympijských hrách v Pekingu, když skončila těsně za branami finále, na prvním nepostupovém místě, stejně jako nigerijská výškařka Doreen Amata.\n\nV roce 2009 se zúčastnila dvou halových mítinků na území Česka. V Hustopečích skončila šestá za 188 cm. 26. února se pak představila v rámci prvého ročníku mítinku světových rekordmanů i v pražské O areně, kde zdolala 192 cm a skončila třetí. Na Mistrovství světa v atletice 2009 v Berlíně skončila na devátém místě.\n\n\n"}
{"id": "428581", "url": "https://cs.wikipedia.org/wiki?curid=428581", "title": "Shanag", "text": "Shanag\n\n\"Shanag\" (podle tanečníků v buddhistickém svátku Tsam) byl rodem dromeosauridního teropoda (dravého dinosaura), který žil v období spodní křídy) na území dnešního Mongolska. Typový druh \"S. ashile\" byl popsán v roce 2007 týmem paleontologa A. S. Turnera. Podobá se výrazně primitivním čínským dromeosauridům, jako byl \"Microraptor\" či \"Sinornithosaurus\". Při délce 1,5 metru dosahoval hmotnosti zhruba 5 kilogramů. Podle jiných odhadů však dosahoval délky pouze asi 70 centimetrů.\n\nHolotyp tohoto druhu sestává z materiálu označeného IGM 100/1119, jde o téměř kompletní pravou horní čelist, dentici a částečně také spleniální kost.\n\n"}
{"id": "428589", "url": "https://cs.wikipedia.org/wiki?curid=428589", "title": "Alenia G.222", "text": "Alenia G.222\n\nAeritalia G.222 (dříve Fiat Aviazione, dnes Alenia) je dvoumotorový střední transportní letoun se schopnostmi STOL. Původně byl vyvinut pro požadavky NATO, ale nakonec ho do služby (jediná z NATO) zařadila pouze Itálie. USA zakoupily pár kusů letounů G.222 a označily je C-27A Spartan. Zatímco C-27J Spartan je modernější letoun s motory a přístroji shodnými s letounem C-130J Super Hercules.\n\nProjekt vznikl na jaře 1963 na základě požadavku NATO na taktické transportní letadlo s vlastnostmi STOL (zkrácený vzlet a přistání). Projektem se zabývala italská firma Fiat, která navrhla řadu neobvyklých konstrukčních řešení. Nejkonvenčnejší z těchto návrhů zaujal italské ozbrojené síly a ty v roce 1968 objednaly dva prototypy \"G.222\" bez přetlakové kabiny a nákladního prostoru. První z těchto prototypů poprvé vzlétl 18. července 1970, druhý následoval o rok později. Verze s přetlakovým trupem mají vynikající vzletové vlastnosti s krátkou vzletovou dráhou a jsou schopny operovat z travnatých a nezpevněných ploch. Letadlo má v zadní části trupu umístěna nákladová vrata a integrovanou nakládací rampu. Výška stroje je na zemi nastavitelná pro lepší manipulační vlastnosti při nakládání nebo vykládání.\n\nItalskému letectvu dodala společnost Aeritalia, vzniklá sloučením společností FIAT, Aerfer a Salmoiraghi Aerospace, jeden stroj G.222VS pro vedení radioelektronického boje. Versione Speciale má anténní systémy v oválném krytu nad SOP a pod přídí. Uvnitř trupu je počítačové zařízení pro zjišťování, zaznamenávání a vyhodnocování zjištěných údajů. Osádku tvoří navíc až 10 operátorů.\n\nVerze G.222RM byla určena ke kalibraci pozemních letištních systémů z letové hladiny 3000, nebo 7000 m.\n\nProtipožární verze byla označena G.222SAMA (Sistema Aeroportato Modulare Antincendio). Modulární paletizovaný protipožární systém lze namontovat bez úprav na kterýkoliv letoun tohoto typu. Vyvinula jej americká firma Food Machinery Corporation ze San José v Kalifornii. Alternativně lze místo hasicí směsi rozstřikovat chemikálie při ošetřování plodin.\n\nLetoun verze Aeritalia G.222T objednalo libyjské letectvo, kterému USA odmítly prodat pohonné jednotky General Electric, byť vyrobené v licenci společnosti FIAT. Do draku letounu proto byla instalována dvojice motorů Rolls-Royce Tyne RTy.20 Mk.801 o výkonu po 3624 kW. Vzlet prvního exempláře proběhl 13. května 1980 a Libye následně odebrala dvacet kusů.\n\nV konečném důsledku byla do jeho výroby zapojena většina italských leteckých firem, přičemž od roku 1990 jeho výroba spadá pod konsorcium firem Alenia Aeronautica.\n\nPrvní sériový stroj poprvé vzlétl koncem roku 1975 a dodávky tohoto letadla začaly v roce 1976, přičemž první objednané letadlo bylo dodáno do Dubaje, čtyři stroje odebrala Argentina a dva Somálsko. Velikost objednávky italským letectvem zahrnovala 46 ks v různých verzích, a dalších 5 si objednalo italské ministerstvo civilní obrany.\n\nG.222 používá také Thajsko, kde byly zařazeny k 603. peruti 6. křídla RTAF a Fuerza Aerea Venezuela.\n\n\n\n"}
{"id": "428595", "url": "https://cs.wikipedia.org/wiki?curid=428595", "title": "ATI Avivo HD", "text": "ATI Avivo HD\n\nATI Avivo HD je technologie vyvíjená firmou AMD kvůli snížení nároků na CPU během přehrávání videa a zlepšení kvality videa díky využití GPU. 3 základní činnost dekódování, kódování, akceleraci a postprocessing (dodatečná úprava kvality obrazu/videa) začaly být zpracovávány pomocí GPU místo CPU. Akcelerace umožnila, aby i na slabých CPU šla přehrávat videa s vyšší kvalitou obrazu (náročností na výpočetní výkon), díky tomu se CPU může věnovat jiným procesům/úlohám a taky za určitých okolností může dojít k snížení spotřeby. Jeden z důvodů vzniku této technologie bylo zvýšení konkurence schopnosti proti firmě NVIDIA, VIA a další, díky možnosti ovlivnit kvalitu obrazu. \n\nPrvní GPU s podporou této technologie bylo ATI Radeon R520 (řada X1000), dnes už se s tím setkáme na grafických kartách Radeon HD.\n\nNa rozdíl od NVIDIA PureVideo HD nenabízí ATI Avivo žádný dekódovací software jako je PureVideo Decoder (MPEG-2 dekodér).\n\nOd začátku roku 2000 začala válka na poli GPU mezi ATI a NVIDIA. Už nešlo jenom o to dosáhnout co nejvyššího výkonu, ale také se začaly řešit otázky kvality zpracování videa na PC/NB. Obě firmy se soustředí na dva důležité parametry anti-aliasing a anizotropní filtrování. Obě společnosti na základě zlepšování technologií na zpracování videa uváděly své technologie. Produkt společnosti ATI se jmenuje Avivo a NVIDIA uvedla podobné hardwarově akcelerační řešení NVIDIA PureVideo Dekoder.\n\nV červenci 2007 byla u řady HD 2400 a HD 2600 oznámena podpora novější verze ATI Avivo HD, na toto NVIDIA odpověděla taky novější verzí PureVideo HD.\n\n\nBěhem přehrávání videa se pomocí GPU upravuje automaticky (v základním nastavení) jas a kontrast zdroje. Avivo podporuje 12bitovou transformaci ke snížení ztráty kvality během převádění videa.\n\nAvivo je společností ATI označováno za \"novou technologickou platformu pro PC, přinášející perfektní video a obrazovou kvalitu\". AVIVO má na starosti části postupu zpracování video signálu, které měl doteď na starosti CPU, tedy i dekódování přehrávaného signálu. V generaci opatřené technologií Avivo může CPU odpočívat opět v rozšířené množině video formátů. Při dekódování GPU jádro podporuje hardwarové dekódování H.264, VC-1, WMV9 a MPEG-2 videa na nižší využití CPU (je třeba poznamenat, že Bitstream zpracování / entropie dekódování stále vyžaduje procesor pro zpracování). ATI Avivo podporuje adaptivní vektorový aliasing v obrazech rastru tzv.jaggies a prostorový / temporal dithering, což umožňuje 10bitovou barevnou kvalitu na 8-bit a 6-bit zobrazení během procesní fáze.\n\nNástupcem ATI Avivo je ATI Avivo HD, která je složena z několika částí, integrovaný 5.1 prostorový zvuk HDMI audio controller, duální integrovaný HDCP šifrovací klíč pro každý DVI port (pro snížení nákladů na licenci), čip pro VIVO schopnosti, se Xilleon čip pro TV overscan a underscan opravou, čip stejně jako původně předložena ATI Avivo Video Converter.\n\nNicméně většina z důležitých hardwarově dekódovaných funkcí ATI Avivo HD, které jsou doprovázeny Unified Video Decoder (UVD) a Advanced Video procesorem (AVP), který podporuje hardwarové dekódování H.264 / AVC a VC-1, video (a zahrnuté Bitstream zpracování / entropie dekódování, který nebyl přítomen v poslední generaci ATI Avivo). Zatímco v případě MPEG-1, MPEG-2 a MPEG-4 / DivX videa, iDCT (inverzní diskrétní kosinus transformací) bude prováděno technologií Avivo HD . \n\nAVP se načte video z paměti, obraz je zpracován, jsou provedeny barevné korekce a je zapsán zpět do paměti. AVP rovněž používá 12-bit převodník na snížení ztrát při konverzi dat, stejně jako předchozí generace ATI Avivo. \n\nZvuk i obraz jsou přenášeny moderním HDMI výstupem dnes používaným a podporovaným u většiny moderních obrazových zařízení. HDMI má agregovánu šířku pásma 4,95 Gbit / s rozlišením nanejvýš 165 Megapixel / s-video v 1080p (nebo UXGA) v 60 snímku / s, společně s 8 až 96 kHz kanálem pro 24-bit digitální audio. \n\nV Radeon HD 2900 série postrádají UVD funkci, která je dodána až kartám mající na etiketě ATI Avivo HD . \n\nATI také vydala Transcoder software přezdívaný \"ATI Avivo Video Converter\", který podporuje převod mezi H.264, VC-1, WMV 9, WMV9 PMC, MPEG-2, MPEG-4, DivX video formáty, stejně jako formáty používané v iPod a PSP. Dřívější verze tohoto softwaru používá pouze procesor pro převod, ale byla uzamčena pro výhradní použití s ATI X1000 série z GPUs. Software úpravy umožnily použít verzi 1.12 z konvertoru na širší spektrum grafických adaptérů ATI Avivo Video Converter pro Windows Vista byl k dispozici s vydáním Catalyst 7.9 (září 2007 zpráva, verze 8.411). \n\nATI Avivo Video Converter s GPU akcelerovaným převodem je nyní k dispozici také pro použití s HD 4800 a HD 4600 řad grafických karet a je zahrnuta v ovladačích Catalyst 8.12 (ačkoli GPU hardwarové akcelerace nefunguje pod Vista x64, je možné použít nejnovější ovladače Catalyst správy prostřednictvím verze 9.3). Nový software je rychlejší než Badaboom, který využívá NVIDIA to Cuda k urychlení dekódování a má vyšší využití CPU než Badaboom; i nezávislé recenze ukazují, že aktuální výstupní kvalita ATI Avivo je výrazně horší.\n\n\n\n"}
{"id": "428597", "url": "https://cs.wikipedia.org/wiki?curid=428597", "title": "Třicet tyranů", "text": "Třicet tyranů\n\nSkupina třiceti tyranů (řecky \"30 τύραννοι\" nebo \"οἱ Τριάκοντα\") byla prospartská oligarchická vláda zavedená v Athénách po porážce tohoto městského státu v peloponéské válce roku 404 př. n. l. Tehdejší Athéňané mluvili o vládě jako o \"oligarchii\" nebo o \"Třicítce\". Výraz \"třicet tyranů\" byl vytvořen až pozdějšími historiky. Dvěma vedoucími osobnostmi této vlády byli Kritiás a Theramenés.\n\n\"Třicítka\" rázně omezila práva athénských občanů. Zmenšení počtu občanů oprávněných volit bylo v antice obvyklým krokem strany bohatších obyvatel, kteří odmítali poslouchat příkazy vlády založené na všeobecných volbách. Místa ve státní správě byla nyní rezervována pro pět set občanů, zatímco za předchozí vlády mohl do těchto funkcí vstoupit každý. Pouze třem tisícovkám Athéňanů bylo povoleno nosit zbraň a domoci se soudních přelíčení s porotou.\n\nZáhy po svém nástupu k moci začala oligarchická vláda odstraňovat významné vůdce demokraticky smýšlejících občanů z doby peloponéské války. Stovky byly odsouzeny k vypití bolehlavu, zatímco tisíce dalších byly vyhnány z Athén. Jedním z nejznámějších utečenců byl i generál Thrasybulus, který se zasloužil s pomocí spojenců z Théb o svržení athénského nedemokratického režimu roku 403 př. n. l.\n\n"}
{"id": "428613", "url": "https://cs.wikipedia.org/wiki?curid=428613", "title": "Makedonská renesance", "text": "Makedonská renesance\n\nMakedonská renesance je pojem používaný pro rozvoj byzantské vzdělanosti a kultury za vlády makedonské dynastie v letech (867-1056), a to zejména v 10. století, kdy někteří učenci zaznamenali zvýšený zájem o klasickou antickou vzdělanost a asimilaci klasických motivů do křesťanských témat. Protože termín renesance byl vytvořen italskými humanisty v 15. století, je používání tohoto termínu mimo kontext problematické. V Byzanci se však skutečně vytvořily myšlenky a tvorba založená na přehodnocení idejí klasické doby.\n\n"}
{"id": "428619", "url": "https://cs.wikipedia.org/wiki?curid=428619", "title": "Manželé a podnikatelky", "text": "Manželé a podnikatelky\n\nManželé a podnikatelky je 7. díl 19. řady Amerického seriálu Simpsonovi\n\nBart a ostatní děti si prohlížejí komiksy. Milhouse jeden ušpiní a tak je nucen koupit si ho za 25 dolarů a 50 centů. Bart mu říká, že by se k nim Komiksák takhle neměl chovat. Ten mu nabídne, že si může jít nakupovat komiksy třeba do čistírny, prodejny matrací nebo do nového obchodu s komiksy naproti přes ulici. Děti se tam rozeběhnou. Milo, tamní prodavač, je mnohem lepší než Komiksák. Další den, Marge odvede děti do Coolsvillu a když se porovnává s Xenou, zjistí, že ztloustla.\n\nRozhodne se chodit do fitka, ale žádné jí nevyhovuje. Všimne si, že naproti přes ulici je zavřený obchod s komiksy a tak si založí fitko pro obyčejné ženy.\n\nJejí nápad je velmi úspěšný, z Marge se stane podnikatelka a Homer se válí na lehátku u bazénu. Ostatní manželé mu namluví, že se ho jeho žena později zbaví, a tak jde na plastickou operaci – nechá si zmenšit žaludek bandáží.\n\nHomer se stydí za přebytečnou kůži a tak si ji chce nechat odstranit. Během operace se mu zdá, že ho Marge shodí z věže. Pak se probudí a Marge mu vysvětlí, že jí doktor raději zavolal a ona nechala bandáž odstranit.\n"}
{"id": "428620", "url": "https://cs.wikipedia.org/wiki?curid=428620", "title": "Silniční doprava", "text": "Silniční doprava\n\nSilniční doprava je individuální druh dopravy, který probíhá za použití dopravních prostředků zpravidla po silnicích či zpevněných cestách. Využívá se k přepravě osob, ale i nákladů.\nK silniční dopravě se dnes zpravidla využívají kolová vozidla, zde pak zejména osobní auta, autobusy, motocykly, trolejbusy a nákladní automobily. Z hlediska energetické a finanční náročnosti se jedná se o relativně nákladný způsob dopravy. Oproti jiným druhům jsou silniční motorová vozidla velmi flexibilní a dostanou se na mnoho míst, kam například nevede železnice, a proto je tato doprava velmi žádaná. Značně znečišťuje životní prostředí, což vede ke snahám ji omezit. Je dostupná, rychlá na krátké vzdálenosti, ale je hlučná, produkuje velké množství emisí. Údržba veřejných pozemních komunikací v zimě navíc způsobuje i zasolování půdy a podzemních vod.\n\nSilniční a motorovou doprava je provozována na pozemních komunikacích. V České republice je lze rozdělit do několika kategorií.\n\nDálnice (zastarale autostráda) jsou rychlostní komunikace výhradně pro motorová vozidla. Jejich správu na území České republiky má na starosti Ředitelství silnic a dálnic a vlastníkem je stát.\n\nSilnice tvoří silniční síť a jsou určené jak pro silniční a jiná vozidla, tak pro chodce. Silnice se dělí do několika tříd:\n\nMístní komunikace je veřejně přístupná pozemní komunikace sloužící dopravě v rámci území obce. Vlastníkem je vždy ta obec, v jejímž katastrálním území se komunikace nachází.\n\nÚčelová komunikace je komunikací sloužící ke spojení několika nemovitostí. Její význam je především ve prospěch majitelů těchto nemovitostí případně k obhospodařování lesních a zemědělských pozemků. Vlastníkem účelových komunikací může být fyzická nebo právnická osoba.\n"}
{"id": "428621", "url": "https://cs.wikipedia.org/wiki?curid=428621", "title": "Juliána Nizozemská", "text": "Juliána Nizozemská\n\nJuliana Louise Emma Marie Wilhelmina (30. dubna 1909 v Haagu – 20. března 2004 v Soestdijku, Baarn) byla nizozemská královna, oranžsko-nasavská kněžna, meklenburská vévodkyně a lippsko-biesterfeldská kněžna. Vládla v Nizozemsku od 4. září 1948 do 30. dubna 1980.\n\nJuliana byla jediná dcera královny Vilemíny a jejího manžela knížete Heinricha zu Mecklenburg. Panovala v Holandsku od abdikace své matky 4. září 1948 do vlastního odstoupení z trůnu v den svých narozenin 30. dubna 1980 (tento den, zvaný Dnem Královny – \"Koninginnendag\", se stal státním svátkem a dodnes je každoročně oslavován).\n\nMatka budoucí nizozemské královny dělala vše pro to, aby její jediná dcera neměla podobný smutný osud jako ona a aby se mohla bavit a vyrůstat s dětmi svého věku. Následnice trůnu byla vychovávána v prostotě, v občanském prostředí, protože však nizozemská ústava předpokládala, že při dosažení osmnácti let věku bude připravena k převzetí trůnu, byla její výchova více akcelerována, nežli u jiných dětí. Dva dny po osmnáctých narozeninách uvedla matka mladou ženu do \"“Raad van State” (Státní rady)\". V tomtéž roce začala studovat na Univerzitě v Leidenu sociologii, ekonomii, základy práva, religionistiku, během studií se účastnila i přednášek o kultuře Surinamu a Antil, mezinárodních vztazích, mezinárodním právu, historii. Studovala privátně i základy islámu, náboženství praktikovaného v mnoha nizozemských koloniích. Získala titul doktora politických věd a velmi odpovědně se připravovala na svou budoucí roli královny.\n\nV souladu se zaběhnutými zvyky královna Vilemína začala hledat pro Julianu vhodného ženicha. V roce 1936 při příležitosti zimních olympijských her v Garmisch-Partenkirchenu poznala Juliana knížete Bernarda van Lippe-Biesterfeld; její volba byla matkou akceptována a královský rod Orange-Nassau i celý nizozemský národ svatbu princezny a knížete Bernarda von Lippe-Biesterfeld (7. ledna 1937 – ve výroční den svatby Julianiných prarodičů, krále Viléma III. Holandského a královny Emmy de Waldeck and Pyrmont, padesát osm let předtím) se vzrušením přivítal. Všude se objevily oranžové stuhy, ulice a náměstí Haagu byly ozdobeny osvětlenými sloupy. Kníže Bernard byl atraktivní mladý muž a třebaže nebyl playboy, byl osobou dynamického netradičního životního stylu; princezna Juliana se do něho zamilovala hluboce a její láska trvala celý život, přetrvavši odloučení během druhé světové války stejně jako občasné neshody či mimomanželské vztahy a veřejně známé nelegitimní potomky knížete.\n\nZ manželství vzešly čtyři dcery:\n\nV roce 1948 královna Vilemína ve prospěch dcery abdikovala. Nová královna se odstěhovala z ponurého královského paláce v Haagu, aby vedla na venkově spokojený život s knížetem Bernardem a svými čtyřmi dcerami. Ještě před nástupem na trůn musela během několika týdnů na podzim roku 1947 a poté ještě 1948 zastupovat svou matku jako regentka z důvodu její nemoci, během níž nebyla schopná vykonávat panovnické povinnosti.\n\nNizozemci měli Julianu nesmírně rádi, jejím trůnem však v roce 1956 otřásl případ negramotné léčitelky Greet Hofmans, ve kterou Juliana vkládala naději na vyléčení své nejmladší dcery z hrozící slepoty. Hofmansová postupně získala na královnu velký vliv (někdy bývá dokonce přirovnávána k Rasputinovi a jeho vlivu na carevnu Alexandru) a začala se dokonce pokoušet ovlivňovat politické dění ve státě, což vyvolalo velké pobouření a odpor. Juliana uvažovala o abdikaci, nakonec však zůstala na trůně, Hofmansová ovšem musela odejít.\nPo třiceti dvou letech panování královna Juliana – podobně jako její matka – abdikovala ve prospěch dcery. Své rozhodnutí ohlásila 31. ledna roku 1980 prostřednictvím televize: \"\"Nebylo by ode mne rozumné další vykonávání mé funkce, když dříve nebo později se síly člověka začínají vyčerpávat a nemohu dělat svou práci tak jako dříve.\"\" Vybrala si den svých sedmdesátých prvních narozenin, aby podepsala abdikaci a z královského balkónu vyhlásila své poslední prohlášení: \"\"Odstoupila jsem z trůnu. Představuji vám Beatrix, vaši novou královnu. Jsem šťastna, že jí mohu předat vládu, neboť vím, že bude v dobrých rukou.\"\"\n\nV poslední dekádě minulého století Juliana trpěla progresivní senilitou, Alzheimerovou chorobou, což královská rodina dlouho odmítala přiznat, v roce 2001 nicméně princ Bernard v televizním vystoupení připustil, že Juliana již nepoznává nikoho z rodiny.\n\nZemřela v paláci Soetsdijk v Baarnu ve věku 94 let, 20. března 2004 – přesně 70 let po své babičce Emmě de Waldeck y Pyrmont. Zemřela ve spánku na komplikace spojené se zápalem plic.\n\nByla balzamována (na rozdíl od své matky, která si to nepřála) a 30. března 2004 byla pohřbena po boku své matky Vilemíny v královském panteónu v Nieuwe Kerk v Delftu.\n"}
{"id": "428623", "url": "https://cs.wikipedia.org/wiki?curid=428623", "title": "Takhle nějak to bylo...", "text": "Takhle nějak to bylo...\n\nTakhle nějak to bylo... (1992) je album Karla Plíhala. Obsahuje 19 písniček, které Plíhal nahrál během koncertu v Náměšti nad Oslavou, ve dvou písničkách (\"Vánoční píseň\" a \"Negalantní kuplet o posledním zvonění\") hostuje Pavel Kopřiva na housle. Karel Plíhal zpívá a doprovází se na kytaru.\n\nVětšina písní na albu jsou Plíhalovy, album ale také obsahuje písně s texty jiných autorů, např. tři Kainarovy písně, které později vyšly na albu \"Nebe počká\" (2004) společně s Plíhalovou písní \"Děvče mi usnulo\", či cover verzi písně \"On Horseback\" z alba \"Ommadawn\" od Mike Oldfielda (\"Pohádka\").\n\nPísničky Karel Plíhal prokládá krátkými vtipnými básničkami a říkankami.\n\n"}
{"id": "428625", "url": "https://cs.wikipedia.org/wiki?curid=428625", "title": "Karel Hloucha", "text": "Karel Hloucha\n\nKarel Hloucha (21. února 1880, Podkováň u Mladé Boleslavi – 7. ledna 1957, Praha) byl úředník, spisovatel, jeden z průkopníků české sci-fi literatury.\n\nNarodil se do rodiny místního sládka Josefa Hlouchy a jeho ženy Anny Hlouchové, rozené Matouškové. Měl čtyři sourozence, starší sestru Annu, mladšího bratra Josefa (aka Joe), Jiřího a nejmladší sestru Jiřinu. Později byl ovlivňován ve své tvorbě strýcem, cestovatelem Josefem Kořenským, i bratrem Joe Hlouchou, který byl též známým cestovatelem. V Libochovicích, kam se jejich rodina odstěhovala v roce 1885, vychodil obecnou školu, pak v Mladé Boleslavi absolvoval středoškolská studia na gymnáziu a po maturitě se stal v letech 1898-1901 studentem na pražské právnické fakultě. Po ukončení studií nastoupil na místo soudního a finančního úředníka.\n\nVěnoval se převážně psaní povídek a fantastických románů, ale napsal i tři romány ryze dobrodružné. Většinu prací mu vydalo nakladatelství Vilímek. V jeho práci jsou prvky horroru, detektivek. Byl autorem filmového scénáře k fantastickému filmu \"Příchozí z temnot\" (1920).\n\n"}
{"id": "428631", "url": "https://cs.wikipedia.org/wiki?curid=428631", "title": "Filhelénství", "text": "Filhelénství\n\nFilhelénství (\"láska k řecké kultuře\") byla intelektuální móda či styl na počátku 19. století, která vedla některé Evropany jako například lorda George Byrona k podpoře řeckého hnutí za získání nezávislosti na Osmanské říši. Později v 19. století přispělo filhelénství k vytvoření neoklasicismu, který idealizoval antické řecké umění a architekturu z 5. století př. n. l. \n\nV antice se termín filhelén (řecky \"φιλέλλην\") používal zároveň pro lidi neřeckého původu, kteří byli příznivci řecké kultury, a pro Řeky, již svoji kulturu vlastenecky podporovali.\n\n\n"}
{"id": "428632", "url": "https://cs.wikipedia.org/wiki?curid=428632", "title": "Kurkovští z Lukovan", "text": "Kurkovští z Lukovan\n\nKurkovští z Lukovan byli vladycká rodina. Majestátem dne 26. května 1575 byli povýšeni do vladyckého stavu. Václav Dubský a Jakub Kurkovský se začali psát jako Kurkovští z Lukovan.\n\nAntonín Kurovský z Lukovan ze svých nákladů pořídil roku 1712 v Unhošti oltář v kapli sv. Antonína. Stal se měštěnínem. Jeho tělo odpočívá v obci Hájek.\n\nJejich erb sestává z polovičního štítu, vpravo červeného, v němž jsou tři modré pruhy pošikem od levého nahoru a v každém po pětilisté červené růži. Vlevo červený s polovicí modré dvojnásobné lilie při prvém kraji, přikryvadla jsou červenomodrá. Za klenot křídla na pravém pošikem od pravé nahoru a v něm červená růže.\n\n"}
{"id": "428633", "url": "https://cs.wikipedia.org/wiki?curid=428633", "title": "Rodokmen habsbursko-lotrinské dynastie", "text": "Rodokmen habsbursko-lotrinské dynastie\n\nToto je rodokmen habsbursko-lotrinské dynastie (německy \"Habsburg-Lothringen\"). Předchází mu rodokmen Habsburků.\n\n\n\n\n\n"}
{"id": "428640", "url": "https://cs.wikipedia.org/wiki?curid=428640", "title": "Willemit", "text": "Willemit\n\nWillemit (Levy, 1830), chemický vzorec Zn<nowiki>[</nowiki>SiO<nowiki>]</nowiki> (křemičitan zinečnatý), je klencový minerál.\nJe pojmenován po Vilému I. Nizozemském, prvním králi Nizozemí.\n\nDruhotný minerál, relativně běžný v mnoha Pb-Zn nebo Zn ložiscích (hlavně ve vápencích), které obsahují nebo obsahovaly sfalerit, jehož přeměnou běžně vzniká.\nPřeměněný minerál, který nahrazuje sfalerit v hydrotermálních žilách.\n\nKrystaly prizmatické do 20 cm, tabulky. Běžně drobné hexagonální hranoly, radiálně paprsčité, hrubě až jemně zrnité a masivní agregáty.\n\n\n\n\n\nVýjimečně se těží jako zinková ruda. Žluté průhledné krystaly mají využití jako drahý kámen v klenotnictví.\n\nŘídký výskyt,\n\n\n"}
{"id": "428652", "url": "https://cs.wikipedia.org/wiki?curid=428652", "title": "Laurin &amp; Klement B", "text": "Laurin &amp; Klement B\n\nLaurin a Klement B byl osobní automobil vyráběný rakousko-uherskou automobilkou Laurin & Klement od roku 1906 do roku 1908. Byl k dostání jako dvoumístné voiturette, čtyřmístný faéton a užitkový vůz.\n\nMotor byl vidlicový dvouválec s rozvodem SV uložený vpředu, poháněl zadní kola. Objem byl 1399 cm, výkon 7 kW (9 koní). Vůz vážil skoro 600 kg a mohl jet až 45 km/h. Rozvor byl 2190 mm, rozchod předních i zadních kol 1150 mm. Pevná náprava měla listová pera.\n\nBylo vyrobeno celkem 250 kusů.\n\n"}
{"id": "428653", "url": "https://cs.wikipedia.org/wiki?curid=428653", "title": "Superliga Española de Hockey Hielo 2003/2004", "text": "Superliga Española de Hockey Hielo 2003/2004\n\nSezóna 2003/2004 byla 30. sezonou Španělské ligy ledního hokeje. Vítězem se stal CH Jaca.\n"}
{"id": "428654", "url": "https://cs.wikipedia.org/wiki?curid=428654", "title": "Nebe počká", "text": "Nebe počká\n\nNebe počká s podtitulem \"Písně Josefa Kainara\" (2004) je páté studiové album Karla Plíhala. Obsahuje 23 písniček, z nichž však pouze úvodní je Plíhalova, zbytek alba tvoří výběr z písňového díla Josefa Kainara. Karel Plíhal na albu zpívá a hraje na kytaru, v písních \"Imperial blues\" a \"Kučeravý listonoš\" hostuje s druhou kytarou Peter Binder. Pět písniček nazpívala Zuzana Navarová (\"Sedávám na domovních schodech\", \"Harfy v nebi\", \"Deštivý den\", \"Švadlenka\" a \"Černá kára\"), tyto písničky jsou její poslední studiové nahrávky.\n\nPět písniček z tohoto alba již Karel Plíhal vydal v jiných verzích na starších albech: \"Děvče mi usnulo\", \"Bázlivá\", \"Imperial blues\" a \"Mrtvý vrabec\" na \"Takhle nějak to bylo…\" (1992) a \"Diga diga do\" na \"Kluzišti\"\n(2000).\n"}
{"id": "428659", "url": "https://cs.wikipedia.org/wiki?curid=428659", "title": "Srebrenik", "text": "Srebrenik\n\nSrebrenik je město a opčina v severovýchodní Bosně a Hercegovině. Administrativně se jedná o součást Tuzlanského kantonu. Samotné město, které v roce 2009 mělo kolem 6195 obyvatel, se nachází severozápadně od Tuzly na dolním toku řeky Tinje.\n\nSrebrenik se poprvé objevuje v historických záznamech roku 1333. První psaný dokument připomíná dřevěné město, kterému vládl Stefan II. Kotromanić, tehdejší bosenský bán. Název města se objevoval v různých podobách a různých zdrojích; kromě původního Sr'bnik se také setkáváme i s \"Srebranich\", či \"Zrebernek\", například v textech původem maďarských. Město tehdy obchodovalo s Dubrovníkem a obchodní cesty vedly přes území dnešní Bosny a Hercegoviny. V této době byl Srebrenik jedním z center historické Bosny, která byla pod nadvládou rodu Kotromanićů a dosahovala rekordně rozsáhlého území. Bosna se tehdy rozprostírala na teritoriu ohraničeném řekou Sávou na severu, Zadarem a Kninem na jihu a jihovýchodní hranici tvoří Herceg Novi. Uherský král Matyáš Korvín v říjnu 1464 prošel se svým vojskem až do severovýchodní Bosny a obsadil rovněž i Srebrenik. Ze území, která získal, zformoval tzv. Srebernickou bánovinu, která byla řízena na základě vojenských pravidel. Za zástupce Bánoviny vybral chorvatského pána Nikolu Ilockého.\n\nDo osmanských rukou se město dostalo v roce 1512 nebo 1521, kdy jej dobyl tehdejší bosenský bey Feriz. Za osmanské vlády přestoupila část obyvatelstva na islám a byla vybudována i mešita.\n\nV dnešní době je hlavní památkou celé oblasti zřícenina z předosmanských dob. V ní se od roku 1977 koná na přelomu srpna a září festival s názvem „Srebrenik - otevřené město umění“. Po druhé světové válce se město rozšířilo o moderní čtvrť s moderní infrastrukturou (osm základních škol, školka, Středoškolské centrum, Dům zdraví, dům kultury s knihovnou, dále pak kino a galerie).\n\nSrebrenik se nachází v údolí, které vytvořila během času řeka Tinje. Městem prochází silnice, která spojuje města Brčko, Tuzla a Sarajevo. Průměrná nadmořská výška celého území, na kterém se rozkládá srebrenická opština s rozlohou 249 km, činí 199 m. V roce 1991 tu žilo v četných vsích celkem 40 896 obyvatel. Opština Srebrenik je obklopena horskými masivy Majevica a Trebava.\n\nObyvatelstvo Srebreniku i okolních vesnic se věnuje hlavně zemědělským činnostem, ovocnářství a chovu dobytka. V uplynulých desetiletích za dob SFRJ se podařilo rozvíjet i průmyslovou výrobu, hlavně tedy produkci nábytku, stavebních materiálů a textilu. I přesto se však nejednalo o příliš zprůmyslněnou část Bosny a Hercegoviny, k průměru se začal Srebrenik přibližovat teprve až po ukončení války a budování podniků v nových ekonomických poměrech. Růst byl sice rychlý, neobešel se bez problémů; nesnadná byla například privatizace starších závodů. Půda v okolí řeky je úrodná, avšak náchylná k erozím. Záplavy jsou časté, hlavně během jara, kdy dochází k redukci sněhové pokrývky a řeka Tinje tak zmohutní.\n\nPodle posledního jugoslávského sčítání lidu z roku 1991 měla opština Srebrenik 40 896 obyvatel v celkem 49 sídlech. Vzhledem k válečným přesunům obyvatelstva v první polovině 90. let jsou tyto údaje již značně neaktuální a pouze orientační.\n\nPřestože dominantním národem jsou v opštině Bosňáci, mnohé z vesnic, které do této opštiny spadají, jsou etnicky čistě srbské (nebo tak tomu bylo podle posledního sčítání lidu. Jednalo se o vesnice Donji Podpeć, Gornji Podpeć, Jasenica, Maoča, Špionica Centar a Špionica Gornja. Vesnice Špionica Srednja, Straža, Gornji Hrgovi a Cerik pak byly převážně chorvatské.\n\nNa území opštiny Srebrenik existuje několik sportovních spolků. Roku 1953 byl založen klub FK Gradina, který dnes hraje v První lize Federace Bosny a Hercegoviny. Hraje se také i basketbal, který má v zemích bývalé Jugoslávie velkou tradici. Místním klubem, který se věnuje košíkové je KK Gradina. Hraje se také volejbal (OK Gradina) a házená (Srebrenik 04). Gradina v předválečných dobách patřila k nejúspěšnějším týmům v BiH.\n\nV roce 1991 tvořila opčinu následující sídla (vsi):\n\n"}
{"id": "428665", "url": "https://cs.wikipedia.org/wiki?curid=428665", "title": "Pavel Roth", "text": "Pavel Roth\n\nPavel Roth (* 7. září 1955, Praha) je český zpěvák, skladatel a kytarista. Známým se stal coververzí písně Malinconia, původně od italského zpěváka Riccarda Fogliho, kterou nahrál pod názvem Krásnější než růže. Se skupinou Projektil nazpíval také hit Zahrada ticha. \n\n"}
{"id": "428668", "url": "https://cs.wikipedia.org/wiki?curid=428668", "title": "Diskografie Pavla Rotha", "text": "Diskografie Pavla Rotha\n\nDiskografie zpěváka a skladatele Pavla Rotha.\n\n\nZahrada ticha je hudební album Pavla Rotha. Album vyšlo v roce 1986 na LP.\n\n\n\nČáry lásky je album Pavla Rotha. Album vyšlo v roce 2004 na CD.\n\n\n\nSpal mě svou láskou je album Pavla Rotha. Album vyšlo v roce 2006 na CD.\n\n\n\nLůžko z trávy je album Pavla Rotha a Ivy Hajnalovej. Album vyšlo v roce 2007 na CD.\n\n\n\n"}
{"id": "428672", "url": "https://cs.wikipedia.org/wiki?curid=428672", "title": "Jiří Pick", "text": "Jiří Pick\n\nJméno Jiří Pick má více nositelů:\n\n"}
{"id": "428673", "url": "https://cs.wikipedia.org/wiki?curid=428673", "title": "Fridrich V. Švábský", "text": "Fridrich V. Švábský\n\nFridrich V. Švábský (16. dubna 1167 Modigliana — 20. ledna 1191 Akkon) byl švábský vévoda, přední účastník a velitel třetí křížové výpravy.\n\nFridrich byl třetím synem Fridricha Barbarossy, původně se jmenoval Konrád a jméno Fridrich převzal po starším zemřelém bratrovi. Společně s bratrem Jindřichem byl při slavnostním dvorském sjezdu o svatodušních svátcích 1184 pasován rytířem a o pět let později se vydal vstříc svému osudu do Svaté země. Roku 1181 byl zasnouben s dcerou dánského krále Valdemara. a poté se jeho snoubenkou stala uherská princezna Konstancie. Ani jedno ze zasnoubení nebylo naplněno sňatkem.\n\nTřetí křížovou výpravu předznamenala zkáza jeruzalémského království a plamenné papežské výzvy o pomoc. Císař Fridrich Barbarossa přijal znamení kříže na slavnostním sněmu v Mohuči 27. března 1188. Poté se císař snažil zabezpečit bezpečnost říše a vyslal také mnohá poselstva k vládcům zemí přes jejichž území by se výprava měla ubírat. Na jaře 1189 tak jednal v Norimberku s posly byzantského císaře Izáka Angela, seldžuckého sultána Kiliče Arslana a srbského knížete Štěpána Nemanji. Poslové byli ujištěni o zcela mírových úmyslech a na základě přísahy würzburského biskupa Gottfrieda, rakouského vévody Leopolda Babenberského a Fridricha Švábského přislíbili otevřít křižákům bulharské horské průsmyky, zajistit jim zásobování a přepravu přes Hellespont. Zhruba patnáctitisícové křižácké vojsko vedené osobně starým císařem, se vydalo na cestu o rok později 11. května 1189 a skládalo se z velmožů celé Svaté říše římské.\n\nŘíši svěřil Barbarossa po dobu své nepřítomnosti svému nástupci Jindřichovi. Mladší Fridrich po celou dobu tažení působil jako zástupce vrchního velitele a svou statečnost opakovaně projevil. Barbarossa společně se svou družinou zvolil pro počáteční úsek cesty lodní dopravu po Dunaji a během cesty se setkával se svými spojenci. V táboře u dnešní Bratislavy byl císařem vydán vojenský a táborový řád. Během zastávky v Uhrách bylo křižácké vojsko přívětivě přijato panovníkem a jeho rodinou, císař obdržel četné dary a proviant pro své bojovníky, mezi nimiž byla i česká výprava pod vedením Děpolta II. Fridrich Švábský byl během pobytu u Ostřihomi zasnouben s Konstancií, dcerou krále Bély III.\n\nVýprava poté vstoupila na území byzantské říše a až do Braničeva se dařilo velení putovat lodí. Po výstupu na souš a během pouti přes \"Nemus Ungariae\" začali být křižáci sužováni drobnými přepady místním obyvatelstvem. Císař Izák Angelos krom toho nechal uvěznit Barbarossovy vyslance a tím svůj protějšek dostatečně přesvědčil o svém nepřátelství. Poslal také k Barbarossovi posla se sdělením jeho přesvědčení, že Barbarossa má v plánu dobytí Konstantinopole a nahrazení Izáka synem Fridrichem. U Filippopole se křižáci poprvé utkali přímo s byzantskými vojáky. Až hrozba tentokrát již reálné kruciáty proti Byzanci jej donutila ke smíru a propuštění křižáckých pánů. Barbarossa spolu s vojskem přezimoval v Adrianopoli a poté se spolu s byzantskými rukojmími přepplavil přes Hellespont a přes Dardanely se vydal k jihu. Další pochod výpravy byl poznamenán pro křižáky nezvyklým klimatem a také hladem a žízní a také neustálými drobnými i většími potyčkami s turkmenskými nájezdníky.\n\nU křesťanské, ale nepříliš přátelské Filadelfie, musel císař vyslat Fridricha, aby Čechům a mužům řezenského biskupa zabránil v útoku na již povolující městskou bránu. V květnu 1190 se vyhládlá armáda poutníků setkala se seldžuckým vojskem u Philomelionu. Seldžukové chtěli získat od císaře za klidný průchod výkupné, které jim nabídl ve výši jednoho stříbrného groše. Napadli předvoj výpravy a rytířské pluky nájezdníky odrazily a přešly do protiútoku. Na straně křižáků nebyly žádné ztráty, Turci přišli o téměř pět tisíc vojáků. 13. května se poblíž rozvalin města Axarate křižáci střetli s vojskem seldžuckého vládce Qutb ad-Dína a 18. května strženi osobním příkladem obou Štaufů dosáhli skvělého vítězství u Ikonia. Na počátku června při sestupu pohořím Taurus se císař nečekaně utopil v říčce Saléf a Fridrich převzal po otci velení.\nVévoda vzal otcovo tělo naložené v octu do Tarsu, kde pohřbil vnitřnosti a zbytek císařovy tělesné schrány našel odpočinek v Antiochii. Po císařově smrti se část Němců vrátila domů, ale prořídlé jádro české výpravy pod vedením Fridricha Švábského pokračovalo dále na východ. Fridrich v Mamistře onemocněl malárií a vojsko pak bylo v Antiochii z velké části zdecimováno úplavicí. V srpnu 1190 se zbytek křižáků vydal pod vedením Fridricha a Konráda z Montferratu na jih do Tripolisu. Z Tripolisu se křižáci plavili do Tyru, kde získali informaci o návratu Jindřicha Lva z anglického exilu, což znamenalo další úbytek mužů, protože se někteří šlechtici pro jistotu vraceli domů obhájit svá práva. 7. října byli křižáci konečně pod hradbami Akkonu. Fridrich během obléhání Akkonu a dlouhém čekání na vytoužené posily z Evropy zemřel a byl pohřben v městském špitále německých rytířů v Akkonu.\n\n\n"}
{"id": "428680", "url": "https://cs.wikipedia.org/wiki?curid=428680", "title": "Obešlíkové z Lipultovic", "text": "Obešlíkové z Lipultovic\n\nObešlíkové z Lipultovic bylo příjmení staré, původem slezské rodiny, která u nás záhy zdomácněla.\n\nJan z Lipultovic byl již roku 1437 ženatý s Barborou z Tasova a psal se taky Tasovský. Byl majitelem Jedové, kterou roku 1447 současně se Zboří a s Neustiftem prodal. Žil ještě roku 1464 a měl syny Ctibora Obešlíka z Lipultovic a Děpolda, který je snad totožný s třetím synem Tasultem z Lipultovic.\n\nCtibor Obešlík z Lipultovic držel Veselíčko po otci, podle kterého se také psal. Byl ženatý s Alžbětou ze Spráneka, která se roku 1482 uvádí jako vdova.Mezi jeho potomky počítáme Ctibora Obešlíka z Lipultovic (16. července 1484 obdržel pečeť) a Jana Obešlíka z Lipultovic, který v roce 1497 držel Mrlín. Ostatní potomci jsou neznámý a uvádí se roku 1482.\nJan Obešlík z Lipultovic, snad totožný s dříve uvedeným koupil roku 1522 olomoucký manský statek Malotice, Rousko, Babice a Babici. Zemřel okolo roku 1547. Malotice drželi jeho synové Jiří a Jetřich, zatímco na Babicích byl Dalibor a na rousku byl Tysult Obešlik z Lipultovic.\nJiří Obešlík z Lipultovic byl na Malotocích ještě v roce 1592 a byl soudcem manského soudu v Olomouci.\n\nVáclav Obešlík z Lipultovic byl v roce 1528 úředníkem Pernštejnského panství.\nJan Obešlík z Lipultovic seděl roku 1555 na Brankách a jiný Jan z Lipultovic držel statek Nyrlink.\n\nSvobodný dvůr v Polešovicích držel v roce 1590 Jetřich Obešlík z Lipultovic.\nCtibor Obešlík z Lipultovic se uvádí na svobodném dvoře ve Zlíně, v letech 1613 - 1618 na svobodném dvoře v Želechovicích. Měl bratra Jana Šťastného Obešlíka z Lipultovic, který držel v letech 1609-1618 svobodný dvůr v předměstí Holešovic.\n\nErb: v modrém štítu je zelená nestvůra popisovaná jako drak i když jde spíše o saň. Bývá vyobrazována se dvěma nebo se čtyřmi nohami a nechrlí oheň. V klenotu je nestvůra ze štítu. Přikrývadla jsou modro - stříbrná.\n\n"}
{"id": "428681", "url": "https://cs.wikipedia.org/wiki?curid=428681", "title": "Voliéra (album)", "text": "Voliéra (album)\n\nVoliéra (1996 v Japonsku jako \"Bird Cage\"; 1997 v Česku) je experimentální album Dagmar Andrtové-Voňkové a Radima Hladíka. Česká verze se mírně liší od japonské a obsahuje devět skladeb.\n\n\n"}
{"id": "428687", "url": "https://cs.wikipedia.org/wiki?curid=428687", "title": "Alberto Boscolo", "text": "Alberto Boscolo\n\nAlberto Boscolo (1919 Cagliari – 1987 Řím) byl italský historik, zabývající se především dějinami středověké Sardinie.\n\nVystudoval univerzitu v Cagliari a stal se asistentem na fakultě literatury. Zajímal se o vztahy Sardinie a Španělska, hlavně o období giudicati a sardinské aragonské období.\n\nRoku 1959 se stal profesorem středověké historie. Od roku 1970 byl rektorem univerzity v Cagliari, roku 1974 byl povolán na univerzitu do Milána a poté do Říma. Roku 1981 se stal viceprezidentem \"Výboru pro historický výzkum\" Národní rady pro výzkum.\n"}
{"id": "428694", "url": "https://cs.wikipedia.org/wiki?curid=428694", "title": "Mezofyl", "text": "Mezofyl\n\nMezofyl je asimilační typ pletiva rostlin tvořený chlorenchymem a mezibuněčnými prostory. Nachází se v listech zelených rostlin, ale i v povrchových částech stonku. Toto pletivo obsahuje chlorofyl a intenzívně fotosyntetizuje. Asimilační pletivo zajišťuje asimilaci oxidu uhličitého pro metabolismus rostliny. Mezofyl listů se při vystavení světlu obvykle diferencuje v palisádový a houbový parenchym. Informaci o přítomnosti záření předávají fotosenzory.\n\nV uspořádání mezofylu se liší C4 rostliny a C3 rostliny.\n"}
{"id": "428702", "url": "https://cs.wikipedia.org/wiki?curid=428702", "title": "Juto-aztécké jazyky", "text": "Juto-aztécké jazyky\n\nJuto-aztécké jazyky jsou středně velkou rodinou indiánských jazyků Severní Ameriky. \n\nSpolu s kajova-tanoskými jazyky bývají juto-aztécké jazyky někdy spojovány do aztécko-tanoského jazykového kmene, jeho existence ovšem není všeobecně přijímána.\n\nDrtivá většina mluvčích připadá na nahuatl (aztéčtinu) a jeho různá nářečí, jimiž mluví téměř 1,5 milionu lidí.\n\n\"Severní větev:\"\n\n\"Jižní větev:\"\n\n"}
{"id": "428706", "url": "https://cs.wikipedia.org/wiki?curid=428706", "title": "Nová síla", "text": "Nová síla\n\nNová síla má více významů:\n\n"}
{"id": "428709", "url": "https://cs.wikipedia.org/wiki?curid=428709", "title": "Slunci ležím v rukou", "text": "Slunci ležím v rukou\n\nSlunci ležím v rukou (2008) je album Dáši Voňkové, které nahrála se Zdeňkem Zdeňkem. Obsahuje 12 autorských písniček, jejichž tématem jsou ve velké většině stromy či příroda. Kromě zpěvu Dagmar Voňkové, je důležitou součástí alba klavír Zdeňka Zdeňka, kytara Voňkové tentokrát ustupuje mírně do pozadí, i když je zastoupena ve všech písničkách a Voňková se na ni stále doprovází na koncertech. \n\n"}
{"id": "428711", "url": "https://cs.wikipedia.org/wiki?curid=428711", "title": "Římskokatolická farnost u kostela Neposkvrněného Početí Panny Marie Praha-Strašnice", "text": "Římskokatolická farnost u kostela Neposkvrněného Početí Panny Marie Praha-Strašnice\n\nŘímskokatolická farnost u kostela Neposkvrněného početí Panny Marie Praha-Strašnice se nachází na území městské části Praha 10-Strašnice.\n\nFarnost byla založena 1. října 1929 vyčleněním z farnosti svatého Rocha v Praze Olšanech.\n\nPřed vybudování nového kostela využívala k bohoslužbám vilu, která dnes slouží jako fara. V bývalé farní kapli v roce 2000 zakotvilo Divadlo Miriam, probíhá zde i cyklus přednášek a besed Iniciativy 17-11.\n\nSoučástí je nový kostel Neposkvrněného početí Panny Marie, který se nachází na rohu ulic Ke Strašnické a Krupská. Kostel v moderním architektonickém stylu byl postaven v letech 1992–1994. V předsálí kostela je umístěna mramorová pamětní deska s nápisem: \n\n\nFarnost ve Strašnicích vydává vlastní Farní zpravodaj VZKŘÍŠENÍ, který obsahuje zprávy z farnosti, kroniku, informace o aktuálních událostech, či čtení pro děti.\n\nStránky farnosti\nFacebook\n"}
{"id": "428714", "url": "https://cs.wikipedia.org/wiki?curid=428714", "title": "Amadeus VIII. Savojský", "text": "Amadeus VIII. Savojský\n\nAmadeus VIII. Savojský či také \"Felix V.\" (4. září 1383, Chambéry – 7. leden 1451, Ženeva) byl savojský hrabě a vévoda, hrabě ze Ženevy, vládce Piedmontu a také poslední vzdoropapež.\n\nByl synem savojského hraběte Amadea VII. a Bony z Berry. Vlády nad Savojskem se ujal roku 1391 jako hrabě a roku 1416 byl císařem Zikmundem povýšen na vévodu. Roku 1418 získal vládu nad Piedmontem, po smrti svého příbuzného Ludvíka Piedmontského. Díky sňatku s Marií Burgundskou se stal zetěm burgundského vévody Filipa II.\nPozději se vzdal vlády a stal se mnichem, přičemž založil vlastní rytířský řád sv. Mauricia. Roku 1439 byl Basilejským koncilem zvolen papežem jako Felix V., přičemž byl proti papeži Evženovi IV. Roku 1449 se vzdal papežského úřadu a byl papežem Mikulášem V. jmenován děkanem sboru kardinálů, apoštolským vikářem v Savojsku a apoštolským administrátorem ženevského biskupství. Jako papež sídlil v Lausanne a Basileji, přičemž byl uznáván pouze v Aragonii, Uhrách, Švýcarsku a Bavorsku.\n\n"}
{"id": "428717", "url": "https://cs.wikipedia.org/wiki?curid=428717", "title": "Zbigniew Religa", "text": "Zbigniew Religa\n\nZbigniew Eugeniusz Religa (16. prosince 1938, Miedniewice – 8. března 2009, Varšava) byl přední polský kardiochirurg a politik. Od 31. října 2005 do 16. listopadu 2007 byl ministrem zdravotnictví Polské republiky.\n\nZasloužil se o rozvoj projektu \"Polské umělé srdce\".\nV roce 2014 o něm natočil režisér Łukasz Palkowski film \"Bohové\".\n"}
{"id": "428719", "url": "https://cs.wikipedia.org/wiki?curid=428719", "title": "Zajatec", "text": "Zajatec\n\nZajatec může být:\n\n\n\n\n"}
{"id": "428722", "url": "https://cs.wikipedia.org/wiki?curid=428722", "title": "STS-27", "text": "STS-27\n\nSTS-27 byla mise raketoplánu Atlantis. Celkem se jednalo o 27. misi raketoplánu do vesmíru a 3. pro Atlantis. Cílem letu byla doprava materiálu pro americké ministerstvo obrany.\n\n"}
{"id": "428723", "url": "https://cs.wikipedia.org/wiki?curid=428723", "title": "STS-36", "text": "STS-36\n\nSTS-36 byla mise raketoplánu Atlantis. Celkem se jednalo o 34. misi raketoplánu do vesmíru a 6. pro Atlantis. Cílem letu byla doprava materiálu pro americké ministerstvo obrany.\n\n\n"}
{"id": "428724", "url": "https://cs.wikipedia.org/wiki?curid=428724", "title": "STS-38", "text": "STS-38\n\nSTS-38 byla mise raketoplánu Atlantis. Celkem se jednalo o 37. misi raketoplánu do vesmíru a 7. pro Atlantis. Cílem letu byla doprava materiálu pro americké ministerstvo obrany.\n\n"}
{"id": "428725", "url": "https://cs.wikipedia.org/wiki?curid=428725", "title": "STS-44", "text": "STS-44\n\nSTS-44 byla mise raketoplánu Atlantis. Celkem se jednalo o 44. misi raketoplánu do vesmíru a 10. pro Atlantis. Cílem letu byla doprava materiálu pro americké ministerstvo obrany.\n\n"}
{"id": "428728", "url": "https://cs.wikipedia.org/wiki?curid=428728", "title": "Guerrilla", "text": "Guerrilla\n\nGuerrilla může být:\n\n"}
{"id": "428730", "url": "https://cs.wikipedia.org/wiki?curid=428730", "title": "Teologie osvobození", "text": "Teologie osvobození\n\nTeologie osvobození (Liberation theology) je první komplexní teologické hnutí v rámci křesťanských církví, které reaguje na neutěšené poměry tzv. třetího světa a snaží se je vyřešit skrze křesťanské náboženství, často i revolučně. Hnutí vzniklo v 60. letech 20. století v Latinské Americe.\n\nPřestože náznaky teologie osvobození můžeme pozorovat na počátku 60. let 20. století, za vznik hnutí můžeme považovat Medelínskou konferenci biskupů v roce 1968, která vydala „Základní dokument“, který formuloval podstatu teologie osvobození. Klíčovou postavou se stal Gustavo Gutiérrez, který v roce 1972 vydal knihu „Teologie osvobození“.\n\nK formulovaní teologie osvobození vedl především vývoj zemí v Latinské Americe po druhé světové válce. V těchto zemích byla katolická církev pevně zakořeněna již z dob španělské a portugalské kolonizace, přesto zde však po druhé světové válce přetrvávala extrémní chudoba. V zemích Jižní Ameriky převládá zahraniční kapitál, který vytváří monopoly s obrovskou koncentrací bohatství do rukou několika málo vlastníků firem nebo pozemků. Vládní podpora těchto často severoamerických konglomerátů vedla k sociálnímu napětí a radikalizaci obyvatelstva. Na konci 50. let a v průběhu 60. let tak vzniká celá řada guerillových revolučních hnutí od Kuby přes Kolumbii, Nikaraguu až po Chile. Většina těchto hnutí byla inspirována extrémně levicovou rétorikou marxismu, komunismu a socialismu. Mezi těmito odpůrci režimů však byli stále častěji také upřímně věřící křesťané.\n\nKněží a biskupové, studenti a další mladí lidé se především v Brazílii připojili ke Katolické akci, která se na přelomu 50. a 60. let snažila zajistit sociální stabilitu pro katolické věřící. Následoval 2. vatikánský koncil, který otevřel možnosti nové pastorační a biblické praxe. Na 2. vatikánský koncil navázala Medelínská konference biskupů (CELAM II) v roce 1968 v Kolumbii, která chtěla koncilní myšlenky využít pro Latinskou Ameriku. Vzniklo tak hnutí, které vytvářelo „církev odspodu“, soustředilo se na chudé vrstvy obyvatel. Mnoho biskupů v 60. letech upozorňovalo na katastrofální životní podmínky obyvatel – vysoká novorozenecká úmrtnost, bídné platy, nedostatek potravin. Biskupové potřebovali reagovat na tuto situaci mezi lidmi a kritizovali odtrženost církve od reality.\n\nGustavo Gutiérrez bývá označován za otce teologie osvobození. Je autorem jedné ze klíčových knih hnutí s názvem „Teologie osvobození“ (1972), která shrnuje jeho předchozí myšlenky a vystoupení.\n\nLeonardo Boff studoval teologii v Německu i v Brazílii, byl prvním latinskoamerickým teologem, který zpracoval christologii z pohledu sociální kritiky. V roce 1992 se vzdal svého kněžského statusu.\n\nHelder Camara byl politicky aktivním knězem, byl pronásledován vojenským režimem v Brazílii. V letech 1964–1985 byl arcibiskupem na severovýchodě Brazílie.\n\nStudoval teologii ve Francii a v Mexiku, žije v Mexico City, je profesorem etiky, historie a teologie. Je jedním ze zakladatelů Filozofie osvobození, která kritizuje sktruktury kolonialismu, globalizace a rasismu.\n\nMetoda teologie osvobození se dá stručně shrnout do tří slov „vidět – vyhodnotit – jednat“ (see – judge – act). Křesťané si nejprve všímají chudoby kolem sebe, popisují situaci a ptají se, co vedlo k současné situaci – nespravedlnost (vidět). Následně se obracejí ke své víře, k Bibli. Boží slovo je tak aplikováno na současnou situaci a společenství hledá cesty, jak se Písmo vztahuje k realitě. Tento proces kontextualizace provádělo společenství jako celek, ne teolog nebo kněz (vyhodnotit). Nakonec je nutné přistoupit k činu na základě porozumění Bibli (jednat). Jedná se tedy o metodu, která nezačíná exegezí biblického textu a následnou aplikací na realitu, ale prvním krokem jsou fakta a popis skutečnosti.\n\nTeologická východiska jsou založena na přístupu k biblickému studiu z pohledu utlačovaných. Tváří v tvář dlouhému boji proti sociální nespravedlnosti se dostává pozornosti Božímu království v Novém zákoně s důrazem na práci Krista a jeho identifikaci s chudými a utlačovanými. Nemůžeme to však považovat za jediný důraz. Teologové teologie osvobození zpracovali také christologii (důraz na historického Ježíše) a eklesiologii (především kritika klerikalismu).\n\nTeologie osvobození má tři hlavní témata, kterým se věnuje – nová definice křesťanské praxe, nové pojetí dějin a nové chápání Písma.\n\nNová definice křesťanské praxe spočívá v tom, že pojem „chudý“ není jen pojmem, který označuje člověka bez majetku, ale odkazuje na existenci společenských tříd a bojů. Úkolem křesťanů je pak být na straně chudých, a tím se stát účastníkem třídního boje. Cílem tak nejsou jen činy milosrdenství, ale vytvoření nového společenského pořádku.\n\nNové porozumění dějinám navazuje na třídní rozdělení společnosti a pohledu na církev jako součást tohoto rozdělení. Dochází tak k radikálně jinému pohledu na misijní úsilí evropských církví, kdy jsou církve vnímány jako součást evropské imperiální expanze. Míguez Bonino toto napětí nazývá „krizí svědomí“.\n\nNové chápání Písma se zaměřuje na porozumění Ježíšově osobě na základě evangelií – úmyslně vynechává katolickou tradici a dogmata. Klade důraz na historického Ježiše a na politický a společenský význam jeho oběti jako důsledku jeho způsobu života a utrpení pro spravedlivou věc. Druhým důrazem nového chápání Písma je eklesiologie, které se věnoval především Leonardo Boff. Kritizuje hierarchické uspořádání církve a klerikalismus a zaměřuje se na malé, zdola organizované komunity, kde mohou věřící aplikovat výše zmíněné teologické postupy ve svých životech.\n\nTeologie osvobození je úzce propojena s politickým vývojem v Latinské Americe po druhé světové válce. Teologové tohoto hnutí se ztotožňovali s bojem za politické a sociální osvobození podle marxistické analýzy dějin a společnosti a třídním bojem. Gutiérrez a další kritizují kapitalismus a jako cíl teologie osvobození označovali nejen „…lepší životní podmínky, ale nový způsob lidství a permanentní kulturní revoluci“.\n\nPředmětem největší kritiky ze strany katolické církve bylo především propojení teologie osvobození a marxismu. Kardinál Joseph Ratzinger sepsal v roce 1984 Instrukci Kongregace pro nauku víry, kde toto oficiálně kritizoval. Gutiérrez na to reagoval mimo jiné tak, že se distancoval od marxistické antropologie a ateismu.\n\nV roce 1986 vydala Kongregace pro nauku víry novou Instrukci křesťanské svobody a osvobození, kde uznala několik forem teologie osvobození s důrazem na soucit s chudými.\n\nPostupem času se ukazuje, že i v rámci teologie osvobození existují různé směry, které nejsou zcela jednotné především v pohledu na roli marxismu v tomto hnutí. Samuel Escobar rozpoznává tři různé směry teologie osvobození – pastorační směr Gutiérreze, akademické důrazy Assmanna a Segunda a populistický styl, který využívá rétoriku teologie osvobození, ale zůstává konzervativně katolický.\n\nRůzné obměny a varianty teologie osvobození našly své místo na mnoha různých místech ve světě. Mezi nezávislé větve, které neměly s latinskoamerickým hnutím zpočátku žádný kontakt, můžeme zařadit Černou (černošskou) teologii, která vyrostla ve Spojených státech amerických především v 60. a 70. letech 20. století jako reakce na rasový útlak. Vznikla však z protestantských kořenů a například k marxismu nikdy neměla blízko.\n\nDalší odnoží je tzv. Minjung teologie (minjung=lidé). Jedná se o Teologii osvobození v Jižní Koreji, která vznikla v 70. letech 20. století jako reakce na politický a ekonomický útlak.\n\nPo vzniku Ekumenické asociace teologů třetího světa v roce 1976 došlo k rozšíření těchto hnutí do celého světa. Nešlo o přímé rozšíření hnutí z Latinské Ameriky, ale o inspiraci a posun do místních kontextů. V Africe je významná Jihoafrická černá teologie (boj proti rasismu v Jihoafrické republice), Africká teologie osvobození nebo Africká ženská teologie. V Asii působí kromě Minjung také filipínská teologie útlaku nebo indická dalitská teologie, která bojuje proti kastovnímu systému.\n\n\n"}
{"id": "428732", "url": "https://cs.wikipedia.org/wiki?curid=428732", "title": "František Raboň", "text": "František Raboň\n\nFrantišek Raboň (* 26. září 1983, Praha) je český profesionální silniční cyklista závodící za World Tour tým Omega Pharma-Quick Step. Je mistrem Evropy v kategorii do 23 let z roku 2005. Čtyřikrát startoval na etapovém závodě Giro d'Italia (2006, 2007, 2008, 2011)\n\n\n"}
{"id": "428733", "url": "https://cs.wikipedia.org/wiki?curid=428733", "title": "Castore Durante", "text": "Castore Durante\n\nCastore Durante nebo také Castor Durante da Gualdo (1529 Gualdo Tadino – 1590 Viterbo) byl italský lékař, botanik a básník.\n\nJeho otcem byl právník Giovan Diletto Durante, který s jeho matkou Gerolimou měl dalších pět dětí. Castore studoval v Perugii a od roku 1567 byl lékařem v Gualdo Tadino. Později se v Římě stal lékařem Sixta V..\n\nByl po něm pojmenován rostlinný rod \"Castorea\" z čeledi \"Verbenaceae\".\n"}
{"id": "428736", "url": "https://cs.wikipedia.org/wiki?curid=428736", "title": "Výtvarná fotografie", "text": "Výtvarná fotografie\n\nVýtvarná fotografie je fotografický styl, který zahrnuje širokou škálu záběrů snímaných výtvarným způsobem. Jedná se převážně o fotografie, které byly vytvořeny ke splnění tvůrčí vize umělce. Výtvarná fotografie klade větší důraz na estetickou hodnotu snímku, než klade například informativní nebo dokumentární fotografie. Výtvarná fotografie stojí také v kontrastu s novinářskou a komerční fotografií. Fotožurnalisté vytvářejí snímky pro doplnění zpráv nebo článků v tištěných nebo internetových médiích a hlavním cílem komerční fotografie je prodání produktu nebo služby.\n\nS definicí termínu výtvarná fotografie bývají problémy. Neexistují žádné všeobecně přijaté definice pojmu \"výtvarná fotografie\" případně \"umělecká fotografie\", jak vyplývá z definic některých odkazovaných knih, akademických článků a internetu.\n\nDefinice v některých odborných knihách:\nVýtvarná fotografie je...\n\nDefinice, které lze najít ve vědeckých článcích:\n\n\n\nNěkteré z definic, které lze nalézt na specializovaných internetových portálech jsou:\n\n\n\n\nLidský mozek je značně diferencován na jednotlivé oblasti, které se věnují určité činnosti. Samotné mozkové hemisféry se věnují odlišnému způsobu myšlení. U pravorukých osob, levá hemisféra obstarává abstraktně pojmové myšlení, matematické myšlení a nachází se zde centrum řeči. Pravá hemisféra obstarává vnímání prostoru a to jak vlastního těla, tak svého okolí, komplexnější zpracování vizuálních dojmů a vnímání hudby. Jelikož se při myšlení uplatňují všechny poznávací procesy, je i využití jednotlivých oblastí mozku komplexní. Dalo by se tedy říci, že výtvarná fotografie je spíše produktem pravé hemisféry, kdežto informativní, popisná je dílem hemisféry levé.\n\nPodle tvrzení jednoho historika fotografie byla prvním „nejbližším pokusem o výtvarného umění“ komponovaná fotografie Johna Mayalla, který v roce 1851 vystavil svou daguerrotypii představující otčenáš.\n\nFotografování považoval za druh výtvarného umění sir John Herschel (1782–1871).\nÚspěšné pokusy o výtvarnou fotografii lze najít ve Viktoriánském období (1837 – 1901) u autorů jako byli Julia Margaret Cameronová, Charles Lutwidge Dodgson, Oscar Gustave Rejlander a další. V USA se snažili o výtvarnou fotografii autoři jako Fred Holland Day, Alfred Stieglitz a Edward Steichen. Stieglitz je často zařazován do muzejních sbírek.\n\nVydavatel a nadšený amatérský fotograf Franz Goerke (1856 - 1931) byl v roce 1889 jedním ze zakladatelů spolku \"Freie Photographische Vereinigung\" v Berlíně. Jedním z cílů tohoto sdružení byla popularizace fotografie jako estetické umělecké formy. Po několika výstavách uspořádaných v roce 1896 vznikla myšlenka fotografického časopisu a o rok později vyšel první exemplář \"Die Kunst in der Photographie\". Ve stejné době působil spolek Vídeňský trojlístek (1897-1903), do kterého patřili rakouští fotografové Heinrich Kühn, Hans Watzek a Hugo Henneberg. Hlásili se k piktorialismu a byli zastánci uznání fotografie jako uměleckého výrazového prostředku. Vylepšili kombinovanou techniku vícenásobné vrstvené gumy - gumotisk, což umožnilo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky. Pro jejich díla je často typická malířská neostrost, obzvláště u jejich náladových snímků krajin.\n\nSkotský umělec a fotograf Robert Turnbull Macpherson fotografoval město Řím a jeho památky, dokonale skloubil obraz objektů v popředí s pozadím, všímal si průhledů skrze zříceniny a podobně. Dbal přitom na pečlivou kompozici scény, při které dokázal zachytit trojrozměrnou architekturu na dvourozměrné fotografické médium. Macpherson zdůrazňoval umělecké aspekty svých fotografií, v roce 1863 prohlásil: „\"Dodnes jsem byl fotografem, aniž bych měl pocit, že jsem tím opustil umění, nebo bych měl být zbaven svého nároku na titul umělce.\"“\n\nVe 20. letech dvacátého století používal Polák Jan Bułhak termín \"fotografika\" s cílem odlišit fotografy - umělce od fotografů - řemeslníků. Výraz byl vytvořen sloučením slov \"fotografia\" i \"grafika\". Poprvé nové slovo Bułhak použil v roce 1927 v novinovém článku \"Emancypacja fotografii artystycznej w Polsce\", ve kterém psal: \"Nastal čas, kdy v polské fotografii nastane koncepční rozdíl mezi řemeslníkem a umělcem. Ne proto, aby se snížila nebo diskvalifikovala spolehlivá a profesionální práce řemeslníka. Je to za účelem rozlišení druhové rozmanitosti a hierarchie umělce-fotografa a rehabilitovat jeho umění, aby se neztratilo jako zrnko písku v moři řemesel nebo luxusních obchodních hraček\".. Aby umělec získal tento titul, musel podle Bułhaka spoléhat na kanovníky estetiky umění - hledat ideály v malířství a vzory v grafice. V praxi to znamenalo realizaci požadavků piktorialismu. Navzdory svému významu pro polskou fotografii, Bułhak a jeho piktorialistická \"fotografika\" byly již ve své době archaickým pojmem, v pozdější době jej zastoupil pojem \"výtvarná fotografie\".\n\nAž do konce roku 1970 převládalo několik žánrů, jako například akty, portréty a krajiny (především Ansela Adamse). V sedmdesátých a osmdesátých přišel průlom zahraničních „hvězdných“ umělců jako byli například Sally Mann a Robert Mapplethorpe.\n\nNa počátku sedmdesátých let se trojice fotografů Joel Meyerowitz, Stephen Shore a William Eggleston stala první skupinou mladých umělců, kteří začali používat barevný materiál nejen v reportážní, ale zároveň také ve výtvarné fotografii. Eggleston byl dokonce v historii Muzea moderního umění (MoMA) v New Yorku první, kdo tam barevné fotografie vystavil. Dalo by se říci, že se reportážní fotografie stává v určitých případech zároveň výtvarnou.\n\nAmerické organizace jako například společnost Aperture a Muzeum moderního umění (MoMA) v New Yorku mají v archivu mnoho fotografií od autorů, kteří stáli a stojí na vrcholu výtvarného umění.\n\nOd samého začátku se Dánové dohadovali o přesném umístění a úloze fotografie ve společnosti. V roce 1839 korunní princ Frederik společně s Ørstedem uložili Falbeho daguerrotypie na Královské dánské akademii věd a písemnictví a to navzdory skutečnosti, že vynálezce Daguerre byl umělec. V roce 1842 umělec Johan Frederik Møller odmítl grant od Královská dánské akademie výtvarných umění na studium fotografie ve Francii s odůvodněním, že to není umění. Fotografové nespadali ani do působnosti Akademie věd, ani pod Akademii výtvarných umění, ale byli považováni za manuální dělníky.\n\nZmatek pokračoval až do konce 19. století, kdy umělci začali používat fotografie jako pomůcky k malbě. Pozoruhodné příklady poskytuje například Peder Severin Krøyer, Jens Ferdinand Willumsen nebo Laurits Andersen Ring, kteří používali fotografie k tomu, aby získali více detailů a reality ve svých obrazech.\n\nS příchodem fotografických společností jako \"Danske Kamera Piktorialister\" ve 30. letech 20. století začal růst tlak ze strany aktivistů, jako byl například H. B. J. Cramer, uznat fotografii jako uměleckou formu. Piktorialistické hnutí působilo až do 70. let. Jako protipól piktorialismu působil styl z 20. let nová věcnost. Pomalu dospěl až do Dánska, kde vyvrcholil v roce 1948, kdy Keldu Helmer-Petersen publikoval své abstraktní barevné studie v publikaci \"122 barevných fotografií\".\n\nKromě dvaceti spíše amatérských uměleckých fotografických akcí pořádaných Aagem Remfeldtem v letech 1946 až 1976 v Galerii Charlottenborg se uskutečnilo do 60. let v Dánsku jen několik málo fotografických výstav. Situace se začala zlepšovat v roce 1963, kdy Jesper Hom uspořádal výstavu v Dánském muzeu umění a designu fotografů z New Yorku, Moskvy a Paříže. Dalším pozitivním vlivem bylo vydání knížky Kelda Helmera-Petersena \"Fragments of a City\" s fotografiemi požárních únikových cest a výtvarných siluet jeřábů, které pořídil během studií na Institutu Designu v Chicagu. Některé z nich byly publikovány v časopise \"Perspectiv\".\n\nV zimě 1968–1969 Jens Juncker-Jensen uspořádal unikátní expozici \"Fotografiet som udtryksmiddel\" (\"Fotografie jako prostředek projevu\"), pro kterou sesbíral ten nejlepší materiál z několika fotografických knih svého času. Výstava přilákala nejen profesionální a amatérské fotografy, ale také architekty a televizní producenty. Materiál sloužil jako podklad pro šest televizních pořadů v následujících měsících. V nich se uskutečnila diskuse o fotografii jako o umělecké formě.\n\nNa počátku 70. let pod vlivem Spojených států, kde se fotografie dostala jako obor na vysoké školy, se uskutečnila řada výstav, jako například \"New American Photography\" v galerii Bella Center. Ta ukazovala díla špičkových uměleckých fotografů z období 1950 až 1960 včetně takových jako byli Harry Callahan, Jerry Uelsmann a Diane Arbus. Následně poté v roce 1973 byla v Kodani otevřena \"Galleriet for Creativ Fotografi\" (Galerie pro tvůrčí fotografii) a v roce 1977 byla otevřena galerie IMAGE v Aarhusu, která podporovala experimentální fotografii. Následné výstavy se zúčastnil krajinářský fotograf Kirsten Klein, průkopníci inscenované fotografie Nanna Bisp Büchert a Lis Steincke, stejně jako magický realista Per Bak Jensen.\n\nPoté, co se v 90. letech stal Per Bak Hansen členem profesorského sboru na Dánské královské akademii výtvarných umění v Kodani, bylo jasné, že fotografie byla přijata jako umělecká forma. Na důkaz toho v říjnu 2004 poprvé v historii studenti a absolventi akademie představili své fotografie na výstavě v Galleri Asbæk v Kodani pod názvem \"Eye of the Beholder – et blik på portrættet\".\n\nVýtvarná fotografie je především výrazem umělcovy vize, ale současně může být použita k urychlení některých důsledků. Práce Ansela Adamse v Yosemitském národním parku a Yellowstone toho může být příkladem. Adams byl jedním z nejvíce uznávaných fotografů výtvarného umění 20. století a byl vášnivým propagátorem ochrany přírody. I když jeho hlavním cílem byla fotografie jako umění, některé jeho práce zvyšovalo povědomí veřejnosti o kráse Sierry Nevady a pomohl vybudovat politickou podporu pro jejich ekologickou ochranu.\n\nČlenem Haydenova geologického průzkumu z roku 1871, který vedl k vytvoření a uznání Yellowstonského národního parku byl také krajinářský fotograf William Henry Jackson. Dalšími členy expedice byl také malíř Thomas Moran a dva umělci úzce spolupracující na dokumentu regionu Yellowstone. Haydenova expedice objevovala neprozkoumané západní krajiny, popisovala rostliny, faunu a geologické podmínky. Jackson jako oficiální fotograf zachytil první fotografie legendárních památek Západu. Tyto fotografie hrály důležitou roli při přesvědčování Kongresu v roce 1872 k založení Yellowstonského národního parku - prvního národního parku v USA.\n\nSérie stereoskopických snímků Carletona Watkinse z Yosemitského údolí z roku 1860 pomohla ovlivnit kongres za účelem \"„rozhodnutí zřídit údolí jako národní park“\" v roce 1864.\n\nFotografie měly rovněž vliv v oblasti práva a proti cenzuře svobodného projevu. Na veřejnosti však mohou mít potíže kvůli kontroverznímu zobrazování nahého těla nebo kvůli autorským právům.\n\n\n\n\n\n\n\n\n\n\n\n"}
{"id": "428741", "url": "https://cs.wikipedia.org/wiki?curid=428741", "title": "Corey Hart", "text": "Corey Hart\n\nCorey Hart (* 31. května 1962 v Montréalu, Québec, Kanada) je kanadský zpěvák.\n\nPatřil ke špičce kanadské populární hudby v 80. letech.\n\nJe znám především pro své písně Sunglasses At Night a \"'Never Surrender \".\nBěhem let 1984 – 1990 prodal po celém světě přes více jak 15 miliónů kopií svých nahrávek.\n"}
{"id": "428742", "url": "https://cs.wikipedia.org/wiki?curid=428742", "title": "Americké přírodovědné muzeum", "text": "Americké přírodovědné muzeum\n\nAmerické přírodovědné muzeum (anglicky: ) je jedno z největších muzeí světa. Nachází se v Upper West Side na ostrově Manhattan v New Yorku ve Spojených státech amerických. Sestává z 25 propojených budov, které ukrývají 46 sálů se stálými výstavami, výzkumné laboratoře a renomovanou knihovnu.\n\nSbírky muzea obsahují více než 32 milionů exemplářů, z nichž je ale vystaven pouze malý zlomek. Muzeum zaměstnává více než 200 vědců a každý rok sponzoruje více než 100 specializovaných vědeckých expedic.\n\nMuzeum bylo založeno roku 1869. Než byl postaven jeho současný komplex, bylo umístěno ve staré budově Arsenal v Central Parku. Muzeum založili Theodor Roosevelt st., otec prezidenta Theodora Roosevelta, John David Wolfe, William T. Blodgett, Robert L. Stuart, Andrew H. Green, Robert Colgate, Morris K. Jesup, Benjamin H. Field, D. Jackson Steward, Richard M. Blatchford, J. Pierpont Morgan, Adrian Iselin, Moses H. Grinnell, Benjamin B. Sherman, A. G. Phelps Dodge, William A. Haines, Charles A. Dana, Joseph H. Choate, Henry G. Stebbins, Henry Parish a Howard Potter. Uskutečnil se tím sen přírodovědce Alberta S. Bickomora, který za založení přírodovědného muzea v New Yorku lobboval po několik let. Jeho žádost, zaštítěná mocnými sponzory, získala podporu guvernéra státu New York Johna Thompsona Hoffmana, díky němuž bylo muzeum oficiálně založeno 6. dubna 1869.\nRoku 1874 byl položen základní kámen první z budov muzea, který je dnes ukryt mezi mnoha dalšími budovami komplexu zabírajícími většinu Manhattanského náměstí. Původní novogotickou budovu, otevřenou roku 1877, navrhli architekti Calvert Vaux a J. Wrey Mould, kteří již v té době byli úzce spojovaní s architekturou Central Parku. Brzy byla postavena další část muzea na jižní straně podél West 77th Street, kterou navrhl architekt J. Cleaveland Cady. Tato 210 m dlouhá pseudorománská rustikovaná budova z hnědého železitého pískovce se 46 metrů vysokými věžemi po stranách byla ovlivněna stavbami H. H. Richardsona. Vstup z ulice Central Park West, the New York State Memorial to Theodore Roosevelt, který dokončil roku 1936 architekt John Russell Pope, je postaven ve slohu Beaux-Arts. Vede do obrovské baziliky v pseudorománském slohu, kde návštěvníky uvítá replika kostry barosaura bránícího svá mláďata před allosaurem. Do muzea lze vstoupit také ze 77th Street přes foyer pojmenované „Grand Gallery“, kde lze spatřit kánoi indiánského kmene Haidů. Za tímto sálem následuje nejstarší výstava muzea, sál s exponáty indiánských kmenů ze severozápadního pobřeží Spojených států.\n\nMezi známé osobnosti spojované s muzeem patří paleontolog a geolog Henry Fairfield Osborn, mnohaletý prezident, který proslul vykopávkami dinosaurů v poušti Gobi, Roy Chapman Andrews, který byl inspirací pro postavu Indiana Jonese, George Gaylord Simpson, biolog Ernst Mayr, průkopníci kulturní antropologie Franz Boas a Margaret Mead, zeměpisec Alexander H. Rice ml. a ornitolog Robert Cushman Murphy. Mezi známé mecenáše muzea patřil finančník J. P. Morgan. Harry Payne Whitney zase muzeu financoval výpravu zvanou Whitney South Seas Expedition, která v letech 1920–1932 významně rozšířila muzejní sbírky biologických a antropologických exponátů z jihozápadního Tichomoří.\n\nKnihovna Amerického přírodovědného muzea byla založena roku 1880 a od té doby se rozrostla v jednu z největších přírodovědných knihoven na světě. Zpočátku se sbírky jejích knih rozrůstaly především díky darům, jako byla například konchologická knihovna Johna C. Jaye, knihovna Carsona Brevoorta s knihami o rybách a obecné zoologii, ornitologická knihovna Daniela Girauda Elliota, entomologická knihovna Harryho Edwardse či sbírka geologických knih Julese Marcoua. Roku 1903 uložila v muzeu své knihy Americká etnologická společnost a roku 1905 ji následovala Newyorská akademie věd se svou sbírkou knih obsahující 10 000 svazků. Dnes knihovna obsahuje více než 450 000 svazků monografií, periodik, pamfletů, reprintů, mikrofilmů a původních ilustrací, ale také fotografické filmy, fotografie, rukopisy, umělecká díla a sbírky vzácných knih. Knihovní sbírky pokrývají témata jako geologie, mineralogie, antropologie, entomologie, mammalogie, herpetologie, ichtyologie, ornitologie, etologie, studium bezobratlých, konchologie, systematika, ekologie, oceánografie, dějiny vědy, muzeologie, bibliografie a různé další méně významné přírodní vědy. Některé materiály pochází až z 15. století.\n\nV muzeu lze vidět různá dioramata s africkými, asijskými a severoamerickými savci, model plejtváka obrovského vystavený v Milstein Family Hall of Ocean Life (znovuotevřena roku 2003), 19 m dlouhou pomalovanou válečnou kanoi indiánského kmene Haidů ze severozápadního pobřeží, masivní 34 tuny těžký meteorit nalezený na grónském mysu York a největší hvězdicový safír na světě Hvězda Indie (Star of India) Celé jedno podlaží je věnované evoluci obratlovců. Muzeum také disponuje rozsáhlými antropologickými sbírkami spojenými s domorodými národy Asie, Tichomoří, Afriky a Jižní a Severní Ameriky.\n\nS muzeem spojené Haydenovo planetárium je nyní součástí Rose Center for Earth and Space, které se nachází ve skleněné krychli, uvnitř níž je velká koule Space Theater. Autorem této konstrukce je architekt James Stewart Polshek. Jednou ze známých výstav Rose Centra je Heilbrun Cosmic Pathway, otevřená roku 2000.\n\nBernard and Anne Spitzer Hall of Human Origins byla otevřena již roku 1921, tehdy pod názvem Hall of the Age of Man, a stále je jedinou významnou výstavou ve Spojených státech zabývající se do hloubky lidskou evolucí.\n\nV sále lze spatřit dioramata s předchůdci člověka \"Australopithecus afarensis\", \"Homo ergaster\", neandertálci, a kromaňonci v životní velikosti, přičemž u každého z těchto druhů je demonstrováno chování a schopnosti, jaké mu vědci dnes připisují. Vystaveny jsou také odlitky významných fosilních nálezů, včetně 3,2 milionu let staré Lucy, 1,7 milionu let staré kostry tzv. chlapce z Turkany a různé exempláře \"Homo erectus\" včetně odlitku člověka pekingského.\n\nDále jsou v sále vystaveny repliky uměleckých děl z poslední doby ledové nalezené v oblasti Dordogne v jihozápadní Francii. Siluety koní vytesané do vápence před téměř 26 000 lety jsou považované ze nejstarší umělecké dílo.\n\nV Harry Frank Guggenheim Hall of Minerals jsou vystaveny stovky neobvyklých minerálů. Sousedící Morgan Memorial Hall of Gems pak obsahuje různé vzácné drahokamy.\n\nNa výstavě lze zhlédnout mnoho vzorků z více než 100 000 exemplářů, které muzeum vlastní. Mezi ně patří i smaragd Patricia, 12stěnný 632karátový (126g) kámen, který je považován za jeden z nejvzácnějších smaragdů na světě. Objeven byl ve 20. letech 20. století vysoko v kolumbijských Andách a byl pojmenován po dceři majitele dolu. Patricia je jeden z mála kvalitních velkých smaragdů, který nebyl vybroušen. Dále je zde vystavena 563karátová (113g) Hvězda Indie, největší a nejslavnější hvězdicový safír na světě. Objeven byl před 300 lety na Srí Lance. Muzeu ho daroval finančník J. P. Morgan. Tenkou zářivou šesticípou hvězdu (asterismus) vytváří světlo odrážené od jehlových krystalů rutilu uvnitř safíru. Aby se zvýraznila krása safíru, byl vybroušen do oblého tvaru cabochonu. Mezi další významné exponáty patří 21 327karátový (270 kg) topaz Brazilská princezna, což je největší broušený drahokam na světě, 4,5tunový malachit nalezený v Copper Queen Mine v Bisbee v Arizoně a vzácný 100karátový (20g) oranžový padparadscha safír ze Srí Lanky.\n\n29. října 1964 byla Hvězda Indie z muzea ukradena spolu s několika dalšími vzácnými kameny. Skupina lupičů se dostala do budovy přes okno, které si otevřeli několik hodin před uzavřením muzea. Hvězda Indie a další drahokamy byly později nalezeny ukryté ve skříňce na zavazadla na autobusovém nádraží v Miami, ale jeden z nich, Eagle Diamond, nalezen nebyl. Není vyloučeno, že tento diamant byl od té doby přebroušen.\n\nArthur Ross Hall of Meteorites obsahuje některé z nejvzácnějších exemplářů meteoritů na světě, včetně meteoritu Ahnighito, což je úlomek 200tunového meteoritu z grónského mysu York. Úlomek váží 31 tun, což ho činí největším v muzeu vystaveným meteoritem na světě. Kvůli své velké váze musel být podepřen sloupy, které prochází skrz podlahu až na skalní podloží pod muzeem. V sále je uloženo také několik tzv. nanodiamantů (diamantů o rozměrech několika nanometrů), které jsou staré více než 5 miliard let, takže pochází z mezihvězdného prachu staršího než je sluneční soustava. Tyto nanodiamanty byly extrahovány chemickou cestou z jednoho nalezeného meteoritu.\n\nVětšina ze sbírek savčích a dinosauřích zkamenělin zůstává veřejnosti skryta, neboť jsou uchovávány v mnoha skladech umístěných hluboko v muzejním komplexu. Nejvýznamnějším skladem je desetipatrová Childs Frick Building, která stojí na vnitřním nádvoří muzea. Aby během její stavby nebyly narušeny okolní budovy, ocelové nosníky dopravovaly přes jejich střechy obří jeřáby. Protože architekti budovy předpokládali, že zkamenělé kosti budou mít velkou váhu, patřičně ocelovou konstrukci zesílili. V současné době je v budově umístěna největší sbírka fosilních pozůstatků savců a dinosaurů na světě. Tyto nálezy zabírají suterén a 7 nižších podlaží budovy. Ve třech nejvyšších podlažích jsou umístěny laboratoře a úřady. Mnoho z výzkumných programů muzea týkajících se paleontologie obratlovců probíhá právě v této budově.\n\nNěkteré paleontologické nálezy jsou umístěny i v dalších částech muzea. Např. Whale Bone Storage Room je jeskyni podobný prostor, z jehož stropu se spouští silné navijáky, pomocí nichž lze manipulovat s obřími zkamenělými kostmi.\n\nVelké sbírky zkamenělin, které jsou přístupné veřejnosti, zabírají celé čtvrté poschodí muzea a je jim věnována také stálá výstava v Theodore Roosevelt Memorial Hall při hlavním vstupu do muzea. Výstava ve čtvrtém poschodí věnovaná vývoji obratlovců tvoří okruh, který vede několika budovami. Prohlídka začíná na straně u 77th Street, odkud návštěvníka vede pečlivě vyznačená stezka. Výstava ukazuje různé vývojové větve obratlovců a jejich vzájemné vztahy.\n\nMnoho vystavených zkamenělin reprezentuje jedinečné historické exempláře, posbírané ve zlatém věku muzea během expedic uspořádaných po celém světě (v letech 1880 až 1930). Podobné expedice se v menším měřítku pořádají i v současnosti.\n\nVýstavní sály ve čtvrtém poschodí zahrnují Sál původu obratlovců, Sál plazopánvých dinosaurů, Sál ptakopánvých dinosarů, Sál primitivních savců a Sál pokročilých savců.\nMezi mnoha výjimečnými vystavenými fosiliemi se zde nachází:\n\nVelká dioramata v různých sálech muzea vznikla spojeným úsilím přírodovědců, umělců, fotografů, preparátorů a dalších pracovníků muzea ještě v éře černobílé fotografie, kdy fotografování divoké přírody bylo teprve v počátcích. Tato dioramata tedy lze také považovat za významné historické atrakce. Patří mezi ně např. dioramata v Akeley Hall of African Mammals, což je obrovský sál věnovaný africkým savcům otevřený roku 1936, zachycující mizející život africké divočiny. V těchto prostorách, kde nápadně chybí jakékoliv známky přítomnosti člověka, lze vidět hyperrealistická zobrazení slonů, hrochů, lvů, goril, zeber a různých druhů antilop, včetně vzácně se vyskytující sitatungy. Některá dioramata mají hloubku až 7 m a výšku až 18 m.\n\nCarl Akeley byl významný preparátor chicagského Field Museum a Americké přírodovědné muzeum ho vyslalo do Afriky pro sloní kůže. Akeley si oblíbil africké deštné pralesy a odsoudil pronikání zemědělství a civilizace do dříve nedotčených přírodních lokalit. Akeley se obával, že tyto přírodní oblasti budou trvale ztraceny a předsevzal si, že v muzeu vybuduje sál, který v tomto směru bude americkou veřejnost vzdělávat. Dnes sál nese jeho jméno. Akeley zemřel roku 1926 na infekci, když prozkoumával vulkanickou oblast Kivu v Belgickém Kongu. Podobná oblast je v sále zobrazena v gorilím dioramatu.\n\nDioramatické umění dosáhlo svého vrcholu kolem roku 1942, kdy byla otevřena Hall of North American Mammals. Vytvoření scén v sále, mezi nimiž je i diorama s bizonem americkým zabírající plochu 40 m², trvalo více než 10 let.\n\nAčkoliv dnes již dioramata nejsou hlavním způsobem zobrazování vystavovaných exponátů, občas se podobné techniky ještě stále používají. Roku 1997 muzejní umělci a vědci nasbírali různé exempláře ve Středoafrické republice a pořídili tam fotografie, s jejichž pomocí pak napodobili na ploše 300 m² západoafrický deštný prales v sále zvaném Hall of Biodiversity.\n\nDalší významná dioramata, z nichž některá pochází až ze 30. let 20. století, byla restaurována v Milstein Hall of Ocean Life. Tento sál je tvořen dvojúrovňovým prostorem o ploše 2700 m² a lze v něm spatřit citlivě sestavený 29 m dlouhý model plejtváka obrovského proplouvajícího kolem projekčních pláten a interaktivních počítačových stanic. Další významné diorama zobrazuje vorvaně obrovského a krakatici obrovskou. Zde se však jedná o směs vědy a umělecké představy, neboť skutečné setkání těchto dvou obrovských stvoření ve více než 800m hloubkách nebylo nikdy zaznamenáno. Další známé diorama zobrazuje korálový útes u ostrova Andros na Bahamách.\n\nPůvodní Haydenovo planetárium bylo založeno roku 1933 díky daru mecenáše Charlese Haydena. Poprvé bylo otevřeno roku 1935. Roku 2000 pak bylo zbořeno a nahradilo ho Frederick Phineas and Sandra Priest Rose Center for Earth and Space, které bylo vybudováno nákladem 210 milionů dolarů. Novou budovu od architekta Jamese Stewarta Polsheka tvoří velká šestipodlažní krychle v níž je uzavřena 27metrová koule, která budí dojem, jako by se vznášela, ačkoliv ve skutečnosti ji drží podpěrné trámy. Rose Center a přilehlé nádvoří na severní straně muzea jsou považovány za nejvýznamnější příspěvky moderní architektuře Manhattanu. Uvnitř této budovy se ukrývá plocha 30 980 m² věnovaná výzkumu, vzdělávání i výstavám. V těchto prostorách se nachází také astrofyzické oddělení, což je nejnovější výzkumné oddělení Amerického přírodovědného muzea. Polshek je také autorem návrhu Weston Pavilion, což je 13 m vysoká průhledná skleněná konstrukce postavená na ploše 170 m² na západní straně muzea. Tato konstrukce tvoří nový vstup do muzea a je také dalším výstavním prostorem pro exponáty související s astronomií. Planetárium rovněž vydává jeden z nejznámějších astronomických časopisů mezinárodního významu \"Sky & Telescope\".\n\nSvůj hlas ke komentáři prvních prohlídek planetária během otevření nového Rose Center for Earth & Space v roce 200 propůjčil americký herec Tom Hanks. Od té doby zde mohli návštěvníci slyšet i další celebrity jako např. Roberta Redforda či Mayu Angelou.\n\n\n\n\n\n\n\n\n\n\n\n\n\n\n"}
{"id": "428748", "url": "https://cs.wikipedia.org/wiki?curid=428748", "title": "Stan Winston", "text": "Stan Winston\n\nStanley Winston (7. dubna 1946, Arlington, Virginie – 15. června 2008, Malibu, Kalifornie) byl americký specialista na filmové efekty a masky a také sám filmy režíroval. Mezi jeho největší díla patří práce na filmových sériích Terminátor, Jurský park nebo Vetřelec a Predátor a dále na filmech Iron Man a Střihoruký Edward. Za svou práci získal celkem 4 Oscary.\n\nWinston velmi často spolupracoval s Jamesem Cameronem. Sám vlastnil několik studií filmových efektů včetně Stan Winston Digital.\n\nWinston vystudoval střední školu Washingon-Lee ve Virginii, kterou ukončil roku 1964. Po absolvování University of Virginia, kde studoval malování, roku 1969 se přestěhoval do Hollywoodu, kde se ucházel o práci herce. Neúspěch jej však přivedl na dráhu maskéra ve studiích Walta Disneyho.\n\nRoku 1972 zakládá svou vlastní společnost Stan Winston Studios a získává cenu Emmy za práci na filmu \"Gargoyle\". Během následujících sedmi let je vždy nominován na ceny Emmy a další získává 1974 za dílo \"The Autobiography of Miss Jane Pittman\".\n\nV roce 1982 dosáhl na svou první nominaci na Oscara za film Heartbeeps, avšak cenu samotnou vyhrává roku 1984 za efekty ve filmu Terminátor. Film se stal velmi úspěšným hitem a Winston tak začal spolupráci s filmovým režisérem Jamesem Cameronem. Společně později pracují na snímku Vetřelci (1986).\n\nV roce 1987 byl Winston povolán k natáčení filmu Predátor, kde selhala původně najatá společnost, která nebyla schopna vytvořit kostým mimozemšťana, který by splňoval představy tvůrců. Winstona pro tuto úlohu doporučil představitel Alana „Dutche“ Schaefera, Arnold Schwarzenegger, protože s Winstonem měl výborné zkušenosti právě ze snímku Terminátor.\n\nKoncem osmdesátých let ještě opětovně pracuje na snímku Predátor 2 a režíruje svůj vlastní film Pumpkinhead, kde do role záporné postavy obsadil svého žáka filmových efektů a masek, Toma Woodruffa jr..\n\nV roce 1991 přichází do kin film za který Winston získává 2 Oscary – za nejlepší filmové efekty a za nejlepší masky. Proslavil se také tvorbou modelů vetřelců pro stejnojmennou sérii filmů a animatronickými dinosaury pro všechny tři filmy s tematikou Jurského parku.\n\nStan Winston zemřel ve svých 62 letech po sedmiletém boji s rakovinou.\n\n"}
{"id": "428750", "url": "https://cs.wikipedia.org/wiki?curid=428750", "title": "Stone Sour", "text": "Stone Sour\n\nStone Sour je americká hard rocková skupina třikrát nominovaná na ceny Grammy z města Des Moines, Iowa ze Spojených států. Byla založena roku 1992 Corey Taylorem a Joelem Ekmanem (ex-bubeník). Skupina je pojmenovaná podle nápoje, který se skládá z whisky a pomerančové šťávy.\n\nCorey Taylor je v současnosti zároveň zpěvákem crossover metalové kapely Slipknot, James Root kytarista téže skupiny (který ale kapelu Stone Sour v roce 2014 opustil, či byl vyhozen. Důvody jsou stále neznámé).\n\n\n\n\n\n\n\n\n\n\n"}
{"id": "428753", "url": "https://cs.wikipedia.org/wiki?curid=428753", "title": "Kvíčala", "text": "Kvíčala\n\nKvíčala může být:\n\n\n"}
{"id": "428754", "url": "https://cs.wikipedia.org/wiki?curid=428754", "title": "Vilemína Nizozemská", "text": "Vilemína Nizozemská\n\nVilemína Nizozemská, celým jménem Vilemína Helena Pavlína Marie Oranžsko-Nasavská ( \"Wilhelmina Helena Pauline Maria van Oranje-Nassau\" (31. srpna 1880 v Haagu - 28. listopadu 1962 na zámku Het Loo u Apeldoornu) byla nizozemská královna od roku 1890 do roku 1948, kdy abdikovala ve prospěch své dcery Juliany.\n\nVilemína byla dcerou nizozemského krále Viléma III. a jeho druhé ženy Emmy Waldecko-Pyrmontské. Když se narodila, žil ještě Alexandr (1851-1884), poslední ze tří jejích nevlastních bratří z prvního manželství jejího otce s Žofií Württemberskou, a Vilemína nebyla brána do úvahy jako budoucí panovnice. Její otec však přežil i tohoto svého syna a sám zemřel, když princezna měla 11 let. Vilemína se stala královnou, do její plnoletosti ji však ve vládě zastupovala její matka jako regentka. Slavnostní intronizace nové královny (oficiální ujmutí se panovnické funkce), se proto konala až 6. září 1898.\n\nV roce 1895 ve svých 15 letech navštívila britskou královnu Viktorii, která si při té příležitosti napsala do svého deníku: \n\nVilemína byla velmi energická, velmi dobře rozuměla obchodním záležitostem a její investice z ní učinily nejbohatší ženu tehdejšího světa. V roce 1901 se provdala za německého prince Jindřicha, vévodu meklenbursko-zvěřínského, playboye a pijáka, který ji podváděl a měl několik nemanželských dětí. I když se tvrdilo, že svatba byla uzavřena bez lásky, Vilemína zpočátku manžela opravdu milovala, a je pravděpodobné, že sympatie byly vzájemné. Nicméně Jindřich trpěl svou rolí manžela panující královny, ocitl se v pozici, kdy nebyl nic víc než dekorace, která byla povinna chodit jeden krok za královnou. V Nizozemsku nedisponoval žádnou mocí a Vilemína zajistila, aby to tak také zůstalo. Mezi příčiny manželských krizí však jistě patřila i série nezdařených královniných těhotenství. Ulehčení přineslo narození jediného potomka královského páru, princezny Juliány, 30. dubna 1909.\n\nKrálovnu Vilemínu přesto čekal nelehký osud: drama první světové války, hospodářská krize v roce 1933 i úpadek Nizozemska jako koloniální velmoci, v roce 1940 dokonce své království musela opustit, když nacistické Německo její vlast okupovalo. Z exilu v Londýně pak na dálku řídila boj s německými okupanty. Za války královna málem zahynula při výbuchu bomby, která zabila několik jejích strážců a poškodila její venkovský dům blízko South Mimms v Anglii. Tehdy rozpracovala své představy o novém politickém a sociálním životě v Nizozemí po osvobození. Chtěla silný kabinet, formovaný lidmi aktivními v odboji. Po válce však byla zklamána, když viděla, že u moci jsou tíž politici jako před válkou. Na konci války se Vilemína rozhodla, že se již nevrátí do svého královského paláce, a přestěhovala se do sídla v Haagu, kde bydlela osm měsíců a cestovala po holandském venkově, aby se setkala s prostými lidmi.\n\nV roce 1945 se triumfálně vrátila zpět do Holandska. Tři roky nato, 4. září 1948, po 58 letech vlády se Vilemína vzdala trůnu ve prospěch své dcery Juliány, která ji pro její nemoc musela během několika týdnů v letech 1947 - 1948 zastupovat jako regentka. Po abdikaci byla nazývána královnou matkou s titulem princezny.\n\nPo skončení její vlády začala autorita nizozemské monarchie klesat, ale láska země k této královské rodině pokračovala. Bývalá královna opět cestovala po zemi a dodávala síly svým občanům, zejména při katastrofální povodni v roce 1953. Na sklonku života sepsala vlastní autobiografii, která se jmenovala \"Eenzaam, maar niet alleen\" (Osamělá, ale ne samotná).\n\nVilemína zemřela ve svém sídle v zámku Het Loo 28. listopadu 1962 ve věku 82 let a byla pohřbena v kryptě královské rodiny v \"Novém kostele\" - Nieuwe Kerk v Delftu 8. prosince 1962. Pohřeb byl, na její žádost a v rozporu s protokolem, celý v bílých barvách. Královna tak chtěla dát najevo své přesvědčení, že pozemská smrt je počátek věčného života.\n\n"}
{"id": "428755", "url": "https://cs.wikipedia.org/wiki?curid=428755", "title": "Nefridium", "text": "Nefridium\n\nNefridium je vylučovací orgán některých nižších živočichů. Plní podobnou funkci jako u vyšších živočichů ledviny. Základními druhy nefridií jsou protonefridie a metanefridie, první z nich je evolučně původnější a jednodušší.\n"}
{"id": "428765", "url": "https://cs.wikipedia.org/wiki?curid=428765", "title": "Křídložábří", "text": "Křídložábří\n\nKřídložábří (Pterobranchia) je třída druhoústých živočichů patřící do kmene polostrunatců. Jde o drobné několik milimetrů velké živočichy žijící přisedle na mořském dně.\n\nJe známo přes 20 žijících druhů těchto živočichů.\nVětšina z nich se shlukuje do kolonií.\n\nŽijí ve válcovitých schránkách, z nichž vystrkují svá chapadélka, kterými loví kořist – plankton. Díky této podobnosti byli zařazováni k mechovkám a chapadlovkám, ale analýzou jejich DNA se ukázalo, že jde o čistě morfologickou podobnost, a proto byli zařazeni do samostatné třídy.\n\nMají orgán podobný stomochordu.\n\n"}
{"id": "428768", "url": "https://cs.wikipedia.org/wiki?curid=428768", "title": "Šimanov (rozcestník)", "text": "Šimanov (rozcestník)\n\nŠimanov je název více míst: \n\n"}
{"id": "428775", "url": "https://cs.wikipedia.org/wiki?curid=428775", "title": "Svatý Antonínek", "text": "Svatý Antonínek\n\nKaple svatého Antonína Paduánského nebo též Svatý Antonínek je významná římskokatolická\nbarokní poutní kaple ze 17. století, zasvěcená svatému Antonínovi Paduánskému. Nachází se na Antonínském kopci mezi obcemi Ostrožská Lhota a Blatnice pod Svatým Antonínkem, 14 km jižně od Uherského Hradiště, na hranici okresů Uherské Hradiště a Hodonín a současně Zlínského a Jihomoravského kraje. Kaple má ochranu jako nemovitá Kulturní památka České republiky.\n\nPoutní kaple svatého Antonína Paduánského stojí na kopcovitém výběžku Vizovické vrchoviny mezi obcemi Ostrožská Lhota a Blatnice pod Svatým Antonínkem, 14 km jižně od Uherského Hradiště. Tento kopec v minulosti nesl různá jména a sloužil ve svém okolí jako významný orientační bod, snad sloužil i k jeho obraně. Ještě předtím, než byla na kopci v 17. století vystavěna kaple, stával prý na jeho vrcholu velmi starý kříž. Dle názoru archeologů býval kopec dříve pohanským božištěm a slovanským pohřebištěm. Dle lidové pověsti tudy dokonce v 9. století při své cestě do Veligradu procházeli sv. Cyril a Metoděj. Na svazích kopce se po staletí rozkládají vinohrady, jeho vrcholek byl zalesněn pravděpodobně až v souvislosti s konáním poutí.\n\nZa vznikem poutní kaple na Svatém Antonínku stál sám kníže a majitel ostrožského panství Hartmann z Lichtenštejna, který 21. dubna 1662 požádal biskupskou konzistoř v Olomouci o povolení ke stavbě kaple na tomto kopci, čímž doufal odvrátit nepřízeň počasí, která panovala v kraji a často ohrožovala úrodu. Souhlas kníže obdržel po několika urgencích v roce 1668, kdy byl také na jaře za přítomnosti rektora uherskohradišťské jezuitské koleje a hejtmana ostrožského panství položen základní kámen kaple zasvěcené sv. Antonínu Paduánskému. Stavba byla dokončena roku 1670. V jejím inventáři z roku 1672 se nachází stříbrný kalich s patenou, ciborium z blatnického kostela, portatile (kámen s ostatky svatých) na jednom pevném oltáři a šest dřevěných svícnů.\n\nV letech 1696–1697 byla k původně kruhové stavbě přistavěna chrámová loď za přispění italského štukatéra „Rezzy“-ho (zřejmě Rossi da Lucca), který také pro kapli zhotovil nový obraz sv. Antonína. Na výstavbě se v rámci roboty podíleli obyvatelé Blatnice, Ostrožské Lhoty a Hluku. Ve stejné době byl postaven i poutní dům poskytující poutníkům občerstvení.\n\nBlatnický farář a hlucký rodák Jiří Hnátek inicioval obnovu kaple v letech 1748–49, při níž byla nad presbytářem zbudována věžička. Při této rekonstrukci byl nedaleko vrcholu kopce odkryt vodní pramen, což mělo za následek zázračná uzdravení a zvýšení zájmu o toto poutní místo. V roce 1771 byly už v kapli dva oltáře (svaté rodiny a čtrnácti sv. pomocníků).\n\nNásledkem reforem císaře Josefa II. bylo 13. května 1784 arcibiskupskou konzistoří povoleno rozprodat vybavení kaple a v roce 1786 byla z guberniálního výnosu Nr. 8905-2143 z 10. května 1786 (oznámeného 27. května 1786 krajským hejtmanstvím v Uherském Hradišti) kaple zrušena, odsvěcena, vybavení rozebráno pro potřeby chudých kostelů a budova prodána židovce Sáře Dobruškové, která ji chtěla použít na stavební materiál. Kaple byla ponechána bez dřevěného chóru, dveří, oken, střechy i stropů a v ruinách se volně procházel dobytek.\n\nPo uklidnění poměrů a v době doznívání napoleonských válek se lidová zbožnost začala obnovovat, v roce 1810 dal Martin Straka z Ostrožského Předměstí u kaple postavit kříž a po jednáních z let 1812–1815 a audienci u císaře Františka I. obec Blatnice zpustošenou kapli znovu získala (zakoupila ji z dobrovolných příspěvků nákladem 2000 zlatých) a 30. května 1815 se zavázala k její opravě a věčnému udržování. Oprava však byla finančně náročná a vysvěcení se tak kaple nakonec dočkala teprve 16. června 1819, a to i s využitím příspěvků z okolních obcí a dokonce ze Slovenska. Klíče od kaple míval v té době blatnický farář, kterému též připadala ofěra jako kompenzace za pobyt cizích kněží při pouti.\n\nČilý stavební ruch probíhal na přelomu 18. a 19. století: Kostelník a lidový malíř František Hána (1804–1877) zvaný „pantáta maléř“ vymaloval na strop presbytáře svůj obraz sv. Antonína vznášejícího se nad kopcem s kaplí. V roce 1888 věnoval stavitel Slovák ze Strážnice kapli plastiku \"Večeře Páně\" umístěnou pod tímto obrazem. V roce 1898 proběhla generální oprava kaple nákladem obce Blatnice a při této příležitosti u ní obec vysázela jubilejní stromořadí na počest padesátiletého panování císaře Františka Josefa I. Když byl téhož roku blatnický farář a děkan Mořic Růžička prosit knížete Jana II. z Lichtenštejna o převzetí patronátu nad kaplí, sepsal za tímto účelem její možná první stručné dějiny. Kníže patronát nepřijal, ale nechal alespoň vlastním nákladem kapli vydláždit poštorenskými dlaždičkami. V květnu 1904 byl v ní Františkem Štáblem z Hodonína vystavěn nový (současný) hlavní oltář, který konsekroval 30. května 1905 olomoucký světicí biskup Karel Wisnar. Roku 1907 byly instalovány nové varhany a sochy. Roku 1913 bylo na jižní straně kaple vysázeno 26 akátů. Během první světové války byla v květnu 1917 na přání několika zbožných žen z Blatničky zakoupena pro kapli socha Panny Marie Svatohostýnské.\n\nDalší generální oprava proběhla v letech 1936–1937, kdy byla za 150.000 Kč vyzděna a železnými pásy stažena kupole, celá kaple dostala nový železobetonový strop, vyměněna byla také celá střecha i s okapy, hromosvody a kříži, rotunda nad kopulí a malá stříška byly pokryty měděným plechem, do štítu byla pořízena nová socha sv. Antonína, opraveny byly dveře, okna, přístavba sakristie i vítězný oblouk, kaple byla nově omítnuta a obílena, malá věž byla poněkud zvětšena a byla instalována nová dřevěná konstrukce pro upevnění zvonů (ke starému malému zvonu přibyl nový asi stokilogramový věnovaný dvěma místními rodinami). Nástěnné malby „Sv. Antonín káže rybám“ a „Sv. Antonín káže lidu“ (též „Sv. Antonín káže v Padově“) (datováno 3. srpna 1937) nad bočními oltáři jsou posledním dílem akademického malíře Jana Köhlera, který pro smrtelnou nemoc již nedokončil třetí obraz v kněžišti, „Smrt sv. Antonína“. Nerealizována zůstala také malba „Zázrak s oslicí“ určená pro epištolní stranu presbytáře, která měla nahradit velký poutavý obraz „sv. Antonín nese velebnou Svátost a zvíře padá před ní na kolena“ namalovaný na plechovém stropě kaple, který se při rekonstrukci v roce 1936 nepodařilo zachránit.\n\nV polovině 20. století byla na lesním palouku severozápadně od vrcholu postavena křížová cesta.\n\nV roce 2008 byl společnou iniciativou římskokatolické farnosti Blatnice pod Svatým Antonínkem, Matice svatoantonínské a Mikroregionu Ostrožsko uveden do provozu polní oltář a další zázemí pro konání bohoslužeb po straně kaple.\n\nDne 8. května 2008 proběhlo na Antonínku poprvé v historii setkání tří slováckých „králů“ (tj. tohoročních aktérů tradice jízda králů) z Hluku, Kunovic a Vlčnova.\n\nPři příležitosti dožínkové pouti 28. srpna 2011 a blížícího se 150. výročí narození Joži Uprky byla tomuto malíři na zdi kaple odhalena měděná pamětní deska z díla akademického sochaře Otmara Olivy, kterou požehnal moravský metropolita Jan Graubner.\n\nKaple je spravována římskokatolickou farností Blatnice pod Svatým Antonínkem, na jejím provozu se ale podílí i farníci z Ostrožské Lhoty, při jejíž hranicích se nachází.\n\nTradice poutí na Svatý Antonínek začala bezprostředně po vystavění kaple, první se konala 13. června 1670. V roce 1672 se uvádí účast 5000 poutníků. K účelu poutí patřilo uctít sv. Antonína, vyprosit si navrácení ztracených či ukradených věcí, prosit o pokoj v manželství či za zdraví dětí, později též za nalezení životního partnera. Od nalezení vodního pramene v blízkosti kaple (zřejmě v souvislosti s přestavbou v letech 1748–1749) směřuje zájem poutníků také k tomuto prameni „zdravé vody“ (minerální obsah nebyl nikdy konstatován), který údajně na počátku způsobil zázračná uzdravení a ještě o více než staletí později jej poutníci kromě pití používali i k umývání dětí a nemocných, především tuberkulózou; Slováci zase ke kropení polí na ochranu před krupobitím.\n\nPoutě v minulosti tradičně začínaly v neděli po svátku sv. Antonína (13. červnu) a mše svaté byly slaveny každou neděli a svátek až do neděle po svátku sv. Cyrila a Metoděje (5. červenec od roku 1863), přičemž nejvýznamnější byly dvě tzv. hlavní poutě: v neděli po sv. Antonínu a na sv. Petra a Pavla (29. června). Navíc bývaly slouženy místní poutě ve svátek sv. Antonína a děkovná dožínková v srpnu. Ještě v roce 1888 se uváděl o největších svátcích počet pouhých 2000–4000 poutníků, v době největšího rozmachu poutního místa krátce před druhou světovou válkou přesahoval počet poutníků 100.000. Z okolních obcí lákaly poutě nejvíce poutníky z Blatnice, Ostrožské Lhoty, Hluku, Nivnice, Dolního Němčí, Boršic, Velké, Lipova, Hroznové Lhoty, Strážnice, Hodonína, Vnorov, Veselí, Uherského Ostrohu, Bzence, Vracova, Domanína, Ostrožské Nové Vsi aj. Z Uher docházeli Slováci ze Skalice, Holíče, Senice, Myjavy, Vrbovců, Šaštína a odjinud.\n\nPočetná procesí poutníků vypravovaná z různých obcí na kopec, rovněž jako poutě samotné bývaly významnou společenskou událostí. Mše svaté sloužili většinou faráři blatnický, ostrožskolhotský či hlucký, zpovídalo zde někdy až 20 cizích kněží a od roku 1860 bylo možné získat i plnomocné odpustky. Po kázání pod širým nebem a mši svaté v kapli se poutníci usadili do trávy ke svačině nebo kupovali ve stáncích perníky či náboženské obrázky a předměty. Večer po pouti se v blatnické hospodě konala taneční zábava s hudbou. Pro mladé lidi byla pouť příležitostí k seznámení se s vrstevníky a hledání partnera. Mezi děvčaty platil sv. Antonín za přímluvce k vyprošení manžela, chlapci zase na poutích svým nápadnicím kupovali perníková srdce, modlitební knížky či pentle.\n\nK posílení poutí na Svatý Antonínek a obecného zájmu o toto místo došlo v důsledku zázračných uzdravení, kterými se zabývala arcibiskupská konzistoř a ke kterým došlo v letech 1748–1749 v důsledku objevení údajně léčivého pramene asi dvě stě kroků jižně od kaple. V rozporu s lidovou tradicí (šířenou i některými psanými zdroji), která hovoří o vystavění kaple na místě již existujícího pramene, jehož prostřednictvím se uzdravil knížecí chlapeček, objevili podle dochovaných dokumentů pramen dělníci pracující tehdy na opravě kaple, když hledali vodu k hašení vápna. Modlitbami ke sv. Antonínu v kombinaci s pitím vody z pramene či omýváním nemocných částí těla v ní zde podle dochovaných svědectví došlo k zázračným uzdravením mnoha nemocných poutníků. Konzistoriální komise vyšetřující v roce 1749 tyto události zkoumala případy Jana Vlacha (gangréna na nohou) a Antonína Hanáka (zanícené oči) z Blatnice, Jana Galušky z Kvačic (trávicí potíže), syna Josefa Kölbela (ochrnutí nohou) a Václava Mádera; o historii poutního místa před komisí vypovídali starci Martin Miklíček a Pavel Blahuš (oba z Ostrožské Lhoty).\n\nTradice poutí byla v letech 1784–1819 následkem josefinského uzavření kaple a jejího chátrání přerušena (výnosem arcibiskupské konzistoře z 16. března 1784). Poslední pouť se zde konala 1. května 1786. Několik desetiletí poté, v době doznívání napoleonských válek, se k ruinám kaple znovu přicházeli lidé modlit Hodinky ke sv. Antonínu, pravděpodobně za podpory faráře Františka Kretschmera. Po obnovení kaple bylo slavení mší svatých i s kázáním opět povoleno (o nedělích a svátcích v letních měsících) arcibiskupskou konzistoří k dni 28. červnu 1819. Tato obnovená bohoslužebná a pouťová tradice od té doby už trvá bez přerušení až dodnes. Obnovy kaple si všímala i kramářská píseň \"\", vyšlá ve Skalici, jejíž text zve každého křesťana, aby kapli navštívil. V 19. století nabyly poutě velkých rozměrů zejména v 60. a 70. letech díky činnosti blatnického faráře Františka Vlka (v roce 1860 udělil papež Pius IX. poutníkům plnomocné odpustky) a v souvislosti s českým národním hnutím. V roce 1867 se tak hlavní pouti zúčastnilo 60 000 poutníků a 24. září 1871 se na Svatém Antonínku konal tábor lidu o účasti 30 000 lidí. V roce 1866 ve Skalici vyšla tiskem kramářská píseň \"\" neznámého autora, kterou si později oblíbil správce místa Antonín Šuránek. Poprvé 27. a 28. srpna 1898 a poté i v následujících letech se na Antonínku konaly poutě mužů, které vedl duchovní otec vídeňských Čechů, strážnický rodák Antonín Horný.\n\nPouť při příležitosti svátku sv. Petra a Pavla 29. června 1914 zastihly zprávy o sarajevském atentátu.\n\nV meziválečném období za první republiky patřil Svatý Antonínek k nejvyhledávanějším turistickým cílům v regionu. Např. v průvodci \"Slovácko\" vydaném Zemským cizineckým svazem v Brně v roce 1924 je uveden mezi sedmi doporučovanými cíli zájezdů, vedle jízdy králů či velehradské pouti. Poutě navštěvovali poutníci z celé Moravy i z Čech, kteří přijížděli jednotlivě či ve skupinách autobusy a zvláštními vlaky, mnozí již také osobními automobily. Tak např. v roce 1939 přijelo na pouť 7000 vozidel, která zaplnila všechny cesty v katastru obce Blatnice. K zahájení provozu na části nové železniční trati Veselí nad Moravou–Nové Mesto nad Váhom v úseku z Veselí přes Blatnici pod Svatým Antonínkem do Lipova došlo v roce 1927 dne 19. června právě s ohledem na pouť na Svatém Antonínku (dříve se jezdilo vlakem do Uherského Ostrohu a odtud chodilo pěšky). Zvýšený zájem přespolních návštěvníků a českého tisku o poutní místo vedl již první léto po vzniku Československa (1919) k užívání nesprávného označení „Svatý Antoníček“ (zřejmě v analogii s takto pojmenovaným místem v brněnském Králově Poli), na jehož nesprávnost upozorňoval např. slovácký historik Ferdinand Prager. Po zavedení rozhlasu v Československu (1923) byly záznamy poutí u Svatého Antonínka vysílány Českým rozhlasem, např. v podobě 35minutového pořadu v pondělí 16. června 1941. Bylo vydáváno množství pohlednic, na nichž bylo poutní místo zachyceno buď na fotografii nebo v malbě (kromě obrazů Joži Uprky takto vyšla např. díla Stanislava či Františka Milana Lejčka, K. Veleby a Dominika Černého).\n\nV prvorepublikovém Československu toto poutní místo velmi proslavila opereta Járy Beneše U svatého Antoníčka z roku 1932 a především pak na ní založený stejnojmenný komediální film režiséra Svatopluka Innemanna s Ljubou Hermanovou v hlavní roli. Při jeho natáčení v roce 1933 byla na pozadí děje zachycena pouť a poutní procesí. Filmování exteriérových scén na kopci a v Blatnici trvalo 10 dnů, v poutní scéně bylo zachyceno na 500 krojů a vzniklo 6000 metrů filmového materiálu převážně zvukových scén. Interiéry byly poté natáčeny již v barrandovských ateliérech. Zvýšený zájem o Svatý Antonínek vyvolaný popularitou operety a filmu sice ve 30. letech zvýšil návštěvnost poutí a rozmanitost původu jejich návštěvníků, dle názorů duchovních však zvýšená účast světských poutníků rušila bohoslužby a ohrožovala náboženský charakter poutí. V názvu operety i filmu se navíc opět objevilo nesprávné pojmenování „Svatý Antoníček“, proti němuž místní občané argumentovali např. platným názvem obce „Blatnice pod Svatým Antonínkem“.\n\nV roce 1937 vyhovělo ministerstvo pošt a telegrafů žádosti obecního zastupitelstva o povolení k používání příležitostného razítka s textem „BLATNICE POD SVATÝM ANTONÍNKEM/ POUŤ u SV. ANTONÍNKA“ (katalogové číslo pof. PR7) a se stavitelným datumovým můstkem a o povolení ke zřízení příležitostné poštovní přepážky. Uvedené razítko bylo používáno v letech 1937, 1938 a 1939, vždy ve fialové barvě. Jen v roce 1939 bylo v neděle a svátky 18., 25. a 29. června a 2., 5. a 6. července takto odbaveno 25.400 kusů obyčejných listovních zásilek. Toto razítko je pozoruhodné také tím, že šlo zřejmě o poslední protektorátní příležitostné razítko pouze v češtině.\n\nV roce 1940 už totiž muselo být používáno nové razítko s německo-českým textem „GROSS BLATNITZ – BLATNICE POD SV. ANTONÍNKEM/ POUŤ u SV. ANTONÍNKA“ (pof. PR24). Od 13. června do 7. července 1940 bylo odbaveno 15.350 obyčejných poštovních zásilek. V roce 1941 bylo používání příležitostných razítek ukončeno, protože se nedostávalo času k výrobě nového razítka, na němž by byla do němčiny přeložena i druhá část textu („WALLFAHRT BEI ST. ANTONIUS“).\n\nV době druhé světové války využívali popularity poutí na Svatém Antonínku čeští nacističtí kolaboranti. Přitom ještě krátce po okupaci v roce 1939 se zde konala protiněmecká vystoupení a při pouti 16. června 1940 byl přítomen předseda protektorátní vlády Alois Eliáš, který se na Slovácko vypravil znepokojen zprávami o činnosti Národopisné Moravy a po pouti odjel do Hroznové Lhoty jednat s jejím předsedou Janem Uprkou (synem malíře Joži Uprky).\n\nPo zatčení Eliáše a pádu jeho vlády ovšem kolaboranti z Národopisné Moravy, podporovaní německou okupační mocí, získávali stále větší moc. Tak byla již při pouti 14. června 1941 na Antonínku zorganizována manifestace proněmecká. I přesto se pouť v neděli 22. června 1941, které se zúčastnilo 20 000 lidí, stala veřejným projevem zneklidnění občanů po přepadu Sovětského svazu německou armádou, který se odehrál téhož dne nad ránem.\n\nPo atentátu na Reinharda Heydricha (27. května 1942) se Svatý Antonínek dostal na program měsíčního maratonu deseti manifestací v různých místech Protektorátu Čechy a Morava, jimiž chtěl protektorátní ministr školství Emanuel Moravec demonstrovat loajalitu českého národa Německé říši. V neděli 28. června 1942 vystoupil Moravec jako hlavní řečník na smuteční tryzně, které se účastnilo 35 000 až 40 000 osob. Podle jednoho zdroje se účastnil také pouti dne 30. června 1942 (účast 40 000 lidí). Na některém z těchto shromáždění na něj údajně zamýšleli spáchat atentát přítomní členové odboje (snad výsadkáři Ludvík Cupal a Vojtěch Lukaštík, kteří se sem měli dopravit autobusem Josefa Remeše z Jankovic). Ostrožskolhotský starosta František Krchňáček byl po skončení války potrestán pokutou 200 000 Kčs a veřejným pokáráním za propagaci nacismu a organizaci výpravy mládeže na projev Emanuela Moravce na Antonínek.\n\nDne 20. června 1943 byl na Svatém Antonínku Kuratoriem pro výchovu mládeže v Čechách a na Moravě, jemuž předsedal rovněž Emanuel Moravec, uspořádán první sraz mládeže z Moravského Slovácka za účasti 10 000 mladých lidí a 20 000 přihlížejících dospělých, z nichž mnozí ovšem byli k účasti tvrdě přinuceni. O akci informoval filmový týdeník \"Aktualita\". Také na těchto shromážděních vystupovali místní představitelé Národopisné Moravy.\n\nBěhem komunistického režimu, který měl ve svém programu ateizaci společnosti a likvidaci náboženství, byl význam poutního místa potlačován, věřícím byla účast na pouti různými prostředky znesnadňována a vnější projevy poutí (hromadná doprava, občerstvení, stánky, kolotoče) byly omezovány. Na počátku 50. let 20. století se však podařilo vyhnout přeměně poutí v politické prorežimní manifestace a zbožný charakter kraje zabránil úplnému zániku poutního místa. Když po pádu komunismu v roce 1989 takováto omezení zmizela, bylo umožněno opětovné oživení poutní tradice.\n\nHlavní pouť na Svatém Antonínku se koná okolo svátku sv. Antonína – buďto přímo 13. června, vychází-li tento den na neděli, nebo v neděli po tomto datu. Nejbližší hlavní pouť vychází na . Ještě před hlavní poutí se koná tzv. domácí pouť, a to většinou přímo na patronův svátek 13. června (výjimečně už 12. června, vychází-li na 13. června hlavní pouť). Další poutě se pak konají dva týdny po hlavní pouti (tzv. druhá hlavní pouť okolo svátku sv. Petra a Pavla), o poslední neděli v srpnu (děkovná pouť) a v poslední sobotu v říjnu (dušičková pouť). Poutní mše svaté se konají v 8.00, 9.00 a 10.15 (či 10.30). V letním období se v místě v 15.00 konají nedělní mše svaté.\n\nV místě působí Matice svatoantonínská, spolek založený 8. října 1946 Antonínem Šuránkem a obnovený v 90. letech 20. století, který má asi 800 členů ve 30 farnostech, pomáhá při organizaci poutí a vydává občasník Poutník svatoantonínský.\nKaple a s ní spojená poutní tradice inspirovaly v roce 1893 malíře Jožu Uprku z nedalekého Kněždubu k namalování obrazu „Pouť u svatého Antonínka“, který vystavoval roku 1894 na pařížském Salónu francouzských umělců (pod francouzským názvem \"Les Pèlérins slovaques (de Moravie) devant l’église\", tj. „Slovenští poutníci (z Moravy) před kostelem“) a získal tam za něj ocenění \"Mention honorable\" a tím pro sebe i známost v zahraničí. Soubor 15 Uprkových vyobrazení pouti u sv. Antonínka s popisky v češtině a třech světových jazycích vyšel mezi lety 1920 a 1935 tiskem, doprovázený etnografa Františka Kretze. Pouze na akvarelu z roku 1900 však zachytil Uprka i celou poutní kapli.\n\nV den svěcení nového oltáře 30. května 1905 kázal před kaplí Antonín Cyril Stojan, který se sem později jako arcibiskup olomoucký vrátil a biřmoval v roce 1921.\n\nZa druhé světové války a znovu v letech 1968-1970 na Svatém Antonínku působil a o zvelebování poutního místa se staral kněz Antonín Šuránek. Po dobu deseti let jeho působení, kdy přebýval v sakristii, zde pořádal duchovní obnovy (první neděli v měsíci pro jinochy, druhou pro muže, třetí pro dívky, čtvrtou pro ženy a pátou pro mládež vycházející ze školy) a mladé lidi si získal např. i nočními adoracemi. Roku 1940 zde chtěl nechat za podpory Ostrožské Lhoty zřídit kapucínský klášter, tento záměr však narazil na silný odpor Blatničanů a proto nebyl realizován. Když byl v letech 1951–1955 Antonín Šuránek internován v klášteře v Želivě, vyjádřil přání být v případě smrti pochován na Svatém Antonínku. Kapli navštívil ještě dva týdny před svou smrtí 3. listopadu 1982, pochován je však v kněžském hrobě na hřbitově v Ostrožské Lhotě.\n\nDnes má správu poutního místa na starost římskokatolická farnost Blatnice pod Svatým Antonínkem a poutí se účastní kněží z Blatnice a Ostrožské Lhoty, jakož i další kněží z regionu a často také olomoucký arcibiskup.\n\n\n\n"}
{"id": "428777", "url": "https://cs.wikipedia.org/wiki?curid=428777", "title": "Marxheim", "text": "Marxheim\n\nMarxheim je obec v německé spolkové zemi Bavorsko, ve vládním obvodu Švábsko, v okrese Donau-Ries. Marxheim leží na levém břehu Dunaje nedaleko místa, kde do Dunaje ústí Lech, zhruba patnáct kilometrů na východ od Donauwörthu.\n\nObcí prochází Dunajská cyklostezka.\n"}
