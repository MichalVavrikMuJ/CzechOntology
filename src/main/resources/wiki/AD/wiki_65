{"id": "487490", "url": "https://cs.wikipedia.org/wiki?curid=487490", "title": "Karel Houba", "text": "Karel Houba\n\nPhDr. Karel Houba (26. února 1920 v Praze – 26. prosince 1999 v Praze) byl český spisovatel-prozaik, překladatel z němčiny a nakladatelský redaktor v nakladatelství Melantrich, manžel překladatelky Věry Houbové.\nPo maturitě na gymnáziu studoval rok účetnictví, tato studia přerušilo jeho totální nasazení v letech 1942–1943. Z totálního nasazení utekl a v Praze naoko pracoval u stavební firmy, fakticky však studoval výtvarné umění. Po skončení války studoval rok na Právnické fakultě UK odkud přešel na Filozofickou fakultu UK, kde vystudoval filozofii a anglický jazyk. Studia ukončil doktorátem filozofie v roce 1950. Od té doby až do roku 1989 pracoval jakožto redaktor v Nakladatelství Melantrich, v roce 1968 se zde stal šéfredaktorem.\n\nPodle \"Necenzurovaných novin\" č. 45/1995, část 4 byl evidován jako agent StB pod krycím jménem RYZEC.\n\n\n\n\n"}
{"id": "487491", "url": "https://cs.wikipedia.org/wiki?curid=487491", "title": "Frýba", "text": "Frýba\n\nPříjmení Frýba nosí více osob:\n\n"}
{"id": "487494", "url": "https://cs.wikipedia.org/wiki?curid=487494", "title": "Stana Katic", "text": "Stana Katic\n\nStana Katic (* 26. dubna 1978, Hamilton, Ontario) je kanadská filmová a televizní herečka a pěvkyně–mezzosopranistka žijící ve Spojených státech. Je známá především díky roli v televizním seriálu \"Castle na zabití\" (2009–2016) na stanici ABC.\n\nNarodila se jako Stana Katic v kanadském Hamiltonu (Ontario) srbským rodičům, kteří emigrovali ze Socialistické federativní republiky Jugoslávie. S rodiči se usadila v illinoiském městě Aurora. Následně se rodina několikrát stěhovala mezi Spojenými státy a její rodnou Kanadou. Poté, co v roce 1996 ukončila střední školu West Aurora High School, pokračovala ve studiu herectví na chicagské Goodman School of Drama.\n\nMimo angličtiny hovoří italsky, francouzsky a chorvatsky.\n\nJako herečka ztvárnila role \"Hany Gitelmanové\" v seriálu \"Hrdinové\", \"Collette Stengerové\" v seriálu \"24 hodin\" (5 sezón) nebo \"Jenny\" ve filmu \"Chuť lásky\", v němž si zahrála po boku Morgana Freemana. Také vytvořila postavy \"Morgensternové\" ve snímku Franka Millera \"Spirit\", \"Corinne Veneauové\" v bondovce \"Quantum of Solace\" nebo \"Simone Renoirové \" ve třetím pokračování \"\".\n\nV srpnu 2008 televizní stanice ABC ohlásila uvedení nového seriálu \"Castle na zabití\", kde získala jednu z hlavních rolí \"Kate Beckettové\". Ve stejném roce také založila vlastní produkční společnost \"Sine Timore Productions\". Název v latině znamená „beze strachu“.\"\n\n"}
{"id": "487499", "url": "https://cs.wikipedia.org/wiki?curid=487499", "title": "Major League Baseball 2009", "text": "Major League Baseball 2009\n\nSezóna MLB 2009 začala v neděli 5. dubna 2009 a skončila 4. listopadu 2009. Vítězem Světové série se stal tým New York Yankees.\n"}
{"id": "487505", "url": "https://cs.wikipedia.org/wiki?curid=487505", "title": "Geografie Evropské unie", "text": "Geografie Evropské unie\n\nGeografie Evropské unie je geografií 27 členských států Evropské unie, která se rozprostírá na velké části evropského světadílu (západní, severní, jižní a střední Evropa) na území o celkové rozloze 4 381 324 km². Nejsevernějším státem Evropské unie je Finsko, nejzápadnějším Irsko, nejjižnějším Španělsko a nejvýchodnějším Kypr.\n\nPřestože se většina Evropské unie rozkládá na evropském světadílu (viz geografie Evropy), EU není s Evropou shodná; významné státy Evropy (např. Švýcarsko, Norsko či evropské Rusko) nejsou členy EU. Členské státy EU mají pozemní hranici s celkem 21 dalšími státy.\n\nPobřežní hranice Evropské unie je zhruba 66 tisíc kilometrů dlouhá a EU tak omývá například Atlantský oceán, Severní moře, Středozemní moře, Černé moře, Baltské moře a Jaderské moře. Mezi evropská horská pohoří patří například Alpy, Pyreneje, Hercynská pohoří, Karpaty, Dinárské hory a Skandinávské pohoří. Nejvyšším vrcholem EU je Mont Blanc (4 808 m n. m., Francie/Itálie).\n\nNejdelší řekou EU je Dunaj (celková délka 2 850 km,v rámci EU 2 492 km). Největší jezero EU je Vänern (rozloha 5 650 km, Švédsko).\n\nVčetně zámořských území členských států zahrnuje EU většinu druhů podnebí, od polárního až po tropické. Nemá tedy smysl počítat meteorologické průměry za celou Evropskou unii. Většina obyvatelstva žije v oblastech se středomořským podnebím (jižní Evropa), mírným přímořským podnebím (západní Evropa) či teplým letním kontinentálním či hemiboreálním podnebím (členské státy ve východní části EU).\n\nSoučástí Evropské unie jsou formálně i četná zámořská území a závislá území (španělské Kanárské ostrovy, Ceuta a Melilla; za Portugalsko Azory a Madeira; britský Gibraltar a francouzská území Réunion, Francouzská Guyana, Martinik, Guadeloupe, Mayotte, Saint-Martin), zatímco jindy nejsou území přidružená k členským států součástí EU (například Grónsko, většina zámořských území přidružených ke Spojenému království, Aruba, Curaçao, Sint Maarten, Karibské Nizozemsko, Svatý Bartoloměj, Francouzská Polynésie, Wallis a Futuna či Nová Kaledonie) a mají statut přidruženého území.\n\nK 1. lednu 2009 žilo v Evropské unii celkem 499,7 milionů obyvatel. Nejlidnatějším členským státem je Německo s odhadovaným počtem 82,1 milionu obyvatel, zatímco nejméně lidnatým členským státem je Malta se 400 tisíci obyvateli.\n\nEvropská unie je domovem více světových měst než jakákoli jiná oblast na světě. Celkem 16 měst má počet obyvatel přesahující jeden milion lidí (v rámci vlastního města). Mezi hustě zalidněné oblasti, které nemají vlastní jádro, za to však jsou tvořeny několika souvislými městy (souměstí či konurbace), patří například Porýní-Porůří, kde žije zhruba 11,5 milionu obyvatel (Kolín nad Rýnem, Düsseldorf, atd.), Randstad se zhruba 7 miliony obyvateli (Amsterdam, Rotterdam, Haag atd.), vlámský diamant se zhruba 5,5 miliony obyvateli, Frankfurt/Rýn-Mohan se zhruba 4 miliony obyvateli (Frankfurt nad Mohanem, Wiesbaden atd.) a Hornoslezská průmyslová oblast se zhruba 3,5 miliony obyvateli (Katovice, Sosnowiec atd.).\n\n\n\n"}
{"id": "487507", "url": "https://cs.wikipedia.org/wiki?curid=487507", "title": "Ivet Lalovová", "text": "Ivet Lalovová\n\nIvet Lalovová ( ; * 18. května 1984, Sofie) je bulharská atletka, sprinterka jejíž specializací je běh na 100 a 200 metrů.\n\nPrvní úspěchy zaznamenala na juniorském mistrovství Evropy 2003 ve finském Tampere, kde vybojovala dvě zlaté medaile. K titulu ze stovky přidala také zlato z běhu na 200 metrů. O rok později reprezentovala na letních olympijských hrách v Athénách. Ve finále nejkratšího sprintu se umístila na čtvrtém místě v čase 11,00. Pátá skončila ve finále dvoustovky, když cílem proběhla v čase 22,57.\n\nV roce 2005 se stala v Madridu halovou mistryní Evropy (200 m). 9. června zvítězila na ostravském mítinku Zlatá tretra, kde zaběhla stovku v čase 11,03 (rekord mítinku). O pár dní později 14. června na mítinku v Athénách se v rozcvičce nechtěně srazila se soupeřkou a zlomila si pravou stehenní kost. Na atletické ovály se vrátila v květnu roku 2007.\n\n"}
{"id": "487509", "url": "https://cs.wikipedia.org/wiki?curid=487509", "title": "Libor Kudláček", "text": "Libor Kudláček\n\nLibor Kudláček (* 18. července 1957 Pardubice) je český podnikatel a bývalý politik Občanského fóra, pak Občanské demokratické aliance, československý poslanec Sněmovny lidu Federálního shromáždění po sametové revoluci a poslanec Poslanecké sněmovny Parlamentu České republiky v 90. letech.\n\nV letech 1972–1976 vystudoval Gymnázium Pardubice, pak Přírodovědeckou fakultu Univerzity Karlovy v Praze v Praze. V letech 1982–1990 bylo jeho zaměstnavatelem Krajské urbanistické středisko Stavoprojektu v Hradci Králové, kde působil jako urbanista. Profesně je k roku 1990 uváděn jako vedoucí projektant podniku Stavoprojekt Hradec Králové, bytem Pardubice.\n\nPo odchodu z politiky v roce 1998 spoluzaložil společnost Euroffice Praha - Brusel, a.s. V současnosti je jejím ředitelem.\n\nPolitickou kariéru zahájil jako aktivista Občanského fóra v Pardubicích. 28. prosince 1989 zasedl místo dosavadního poslance Václava Rabase v rámci procesu kooptací do Federálního shromáždění po sametové revoluci do Sněmovny lidu (volební obvod č. 74 – Pardubice, Východočeský kraj), jako bezpartijní poslanec, respektive poslanec za Občanské fórum. Mandát obhájil ve volbách roku 1990 za OF. V roce 1990 vstoupil do poslaneckého klubu Občanské demokratické aliance v níž působil do roku 1998 a byl i jejím místopředsedou. Ve Federálním shromáždění setrval do konce funkčního období, tedy do voleb roku 1992.\n\nV letech 1992–96 působil jako poradce ministra pro správu národního majetku a jeho privatizaci Jiřího Skalického (ODA). Ve volbách v roce 1996 byl zvolen do Poslanecké sněmovny Parlamentu České republiky jako volební lídr ODA pro Středočeský kraj. Stal se místopředsedou ústavně právního výboru. V dolní komoře českého parlamentu setrval do konce funkčního období, tedy do voleb v roce 1998 (rozpuštění sněmovny v roce 1998 po pádu vlády Václava Klause).\n\nVe stejném roce odešel z aktivní politiky. V roce 2005 byl jedním z uvažovaných kandidátů na uvolněný post ministra informatiky ve vládě Jiřího Paroubka po Vladimíru Mlynářovi, na který nakonec nastoupila Dana Bérová.\n\nByl spolu s Pavlem Bratinkou a Jiřím Růžkem byl jedním z těch, kteří vymysleli Drahošovu prezidentskou kandidaturu.\n\nDvakrát ženatý. S první ženou (Jarmila, 1954) má syna Kryštofa (1983). Po smrti druhé ženy (Lucie, 1969–2009) je vdovec. Má staršího bratra Slavomíra (1954). Do roku 1990 bydlel v Pardubicích, nyní žije v Praze ve Vršovicích.\n"}
{"id": "487515", "url": "https://cs.wikipedia.org/wiki?curid=487515", "title": "Vánoční trh", "text": "Vánoční trh\n\nVánoční trh je pouliční trh spojený s oslavou Vánoc během adventu, hlavně 4 týdny před Štědrým dnem. Původ mají ve středověku, v Německu a Rakousku, odkud se rozšířily do celého světa. V průběhu času se trhy staly nedílnou součástí vánočních tradic. Pro většinu skutečné vánoční trhy zahajují Vánoce. Mezi první vánoční trhy patří Drážďanské trhy, které se konaly v roce 1434. Trhy ve městě Budyšín se konaly dokonce v roce 1384. Vídeňské trhy sahají až do roku 1294. Původně vánoční trhy sloužily k tomu, aby se lidé na začátku studeného období zásobili před zimním obdobím potravinami, teplým oblečením a dalšími potřebami nutnými pro přežití zimy.\n"}
{"id": "487516", "url": "https://cs.wikipedia.org/wiki?curid=487516", "title": "Slabošovka", "text": "Slabošovka\n\nSlabošovka je rozhledna 1 km západně od městysu Besednice v okrese Český Krumlov. Nachází se na stejnojmenném návrší (623 m n. m.) náležejícím do Soběnovské vrchoviny (Pořešínské pahorkatiny).\n\nVedení obecního úřadu Besednice usilovalo o výstavbu rozhledny již od poloviny 90. let 20. století, nikoli však na Slabošovce, ale na Kohoutu (870 m). Poté co neprošel schvalovacím řízením plán výstavby vysílače s rozhlednou na Kohoutu, podmínili besedničtí návrh společnosti T-Mobile na stavbu telekomunikační věže na Slabošovce požadavkem, aby její součástí byla vyhlídková plošina. Na jaře 2002 proběhla stavba čtyřboké kovové věže vysoké 35 m a téhož roku na podzim byla volně zpřístupněna plošina ve výšce 24 m, kam vede 120 schodů.\n\nVhodným výchozím místem je náměstí v Besednici, odkud vede zelená turistická značka, z níž se na konci obce u božích muk odbočí vpravo na polní cestu vedoucí až k rozhledně.\n\nZ rozhledny se směrem k jihu otevírá výhled na blízkou Besednici, kostel v Soběnově, vrcholy Slepičích hor, v pozadí Novohradské hory. Na západě je viditelný blízký hrad Pořešín a obzor uzavírá Šumavské podhůří s dominantní horou Poluška s vysílačem a Blanský les s Kletí. Na sever se otevírá daleký výhled do údolí Stropnice a českobudějovické pánve, nad nimiž se zvedají Todeňská hora, Vápenický vrch, Lišovský práh a dále obce Ločenice, Borovany, Nesměň a Střížov. Na východní straně leží město Trhové Sviny, za nímž následuje pás lesů Třeboňské pánve. Za zvláště výborné dohlednosti lze na jihu spatřit Alpy.\n\n"}
{"id": "487518", "url": "https://cs.wikipedia.org/wiki?curid=487518", "title": "Spravedlnost (Star Trek: Nová generace)", "text": "Spravedlnost (Star Trek: Nová generace)\n\n„Spravedlnost“, v originále „Justice“, je jedna z epizod první sezóny seriálu \"\", která byla v České republice při své premiéře odvysílána jako devátá v pořadí, zatímco ve Spojených státech jako osmá.\n\nUSS Enterprise D je u nedávno objevené planety Rubicun III. Kapitán Picard souhlasí s několika dny dovolené pro svou posádku. Riker tedy připraví výsadek k transportu na povrch. Wesley se smí přepravit dolů s ostatními. Obyvatelé Rubicunu se nazývají Edoňané a jsou velmi přátelští. Když se výsadek materializuje, Edoňané je vřele přivítají. Seznamují se z Liatorem a Rivanou, vedoucími společenství Edo. Oba mladí lidé nosí jen lehký oděv. Zavedou výsadek k budově sněmu a lidé z Enterprise se zájmem pozorují šťastný život Edoňanů.\n\nWesley se hned spřátelí se skupinou mladých lidí. Zasvěcují jej do svého způsobu života. Enterprise mezitím na orbitě narazí na zvláštní objekt. Senzory jej zachycují jen s obtížemi, protože není zcela hmotný. Kapitán Picard vyšle k objektu pozdravy. Vtom se na palubě objeví průhledná světélkující koule. Vychází z ní hlas, který oznámí posádce, aby se nevměšovali do Edoňanského způsobu života. Záhadná koule se pak spojí s Datem, kterého prozkoumá. Na planetě Wesley při hře nešťastně upadl a rozbil přitom skleník. K jeho překvapení jej chytí dva tamní policisté.\n\nVýsadek se těsně předtím dozví o zákonech Edoňanů, každý přestupek se zde trestá smrtí. Wesley je obviněn a hrozí mu trest smrti. Výsadek informuje o celé situaci kapitána Picarda. Kapitán se transportuje dolů a vysvětluje Edoňanům principy Federace a také Základní směrnici. Edoňané ale trvají na svém právním systému, který vymyslel tvor, jehož zde všichni nazývají bohem. Kapitán se tedy rozhodne prozkoumat záhadný objekt na orbitě.\n\nNechá přepravit Rivanu na Enterprise, ale objekt to rozzlobí a žádá její vrácení na planetu. Beverly kapitána prosí, aby nedopustil odsouzení jejího syna. Dat z kontaktu s koulí zjistil o Edoňanech něco více. Zvláštní bytosti mají zřejmě velikou moc, kdysi dávno ale byli na stejné úrovni, jako lidé. Bytosti se nechávají uctívat obyvateli planety Edo a dbají na dodržování daných zákonů. Berou Edoňany jistým způsobem jako své děti, chrání je. Kapitán se znovu transportuje na povrch, tentokrát spolu s Beverly Crusherovou. Dole kapitán promlouvá k bytostem a žádá Wesleyho propuštění. Bytosti nakonec uznají jeho argumenty a celý výsadek se vrací na loď.\n"}
{"id": "487531", "url": "https://cs.wikipedia.org/wiki?curid=487531", "title": "Vojenský záslužný kříž (Meklenbursko-Zvěřínsko)", "text": "Vojenský záslužný kříž (Meklenbursko-Zvěřínsko)\n\nVojenský záslužný kříž () byl meklenburské záslužné vyznamenání, založené 5. srpna 1848 meklenburským velkovévodou Fridrichem Františkem II. Původně byl udělován přímým účastníkům bojů, avšak výnosem z 24. prosince 1870 bylo propůjčování kříže rozšířeno na větší okruh osob. Byl udělován ve dvou třídách. Zanikl s pádem monarchií v Německu po roce 1918.\n\nOdznakem je bronzový tlapatý kříž. Na horním rameni je vyobrazena velkovévodská korunka, uprostřed iniciály zakladatele FF a na dolním rameni rok udělení. Na zadní straně kříže II. třídy je pak nápis FÜR AUSZEICHNUNG IM KRIEGE \"(Za vyznamenání ve válce)\". Revers I. třídy je plochý, neboť I. třída je připínací.\n\nStuha je světlemodrá s červenými a žlutými postranními pruhy. Pro nebojovníky byla červená se světlemodrými a žlutými pruhy.\n\nStejně jako železný kříž byl meklenburský kříž udělován jen za války. Každý takovýto kříž měl pak na dolním rameni letopočet počátku války. V případě meklenburského kříže to byly roky :\nByla vytvořena ještě nedatovaná koloniální verze pro boje v koloniích.\n\n"}
{"id": "487537", "url": "https://cs.wikipedia.org/wiki?curid=487537", "title": "Rechav'am Ze'evi", "text": "Rechav'am Ze'evi\n\nRechav'am Ze'evi (: , známý též jako Gándhí, žil 20. června 1926 – 17. října 2001) byl izraelský generál, politik a historik a zakladatel pravicové strany Moledet (Vlast). Byl zavražděn teroristou Hamdi Quranem z Lidové fronty pro osvobození Palestiny (LFOP) a stal se tak jediným izraelským politikem zavražděným během druhé intifády.\n\nNarodil se v Jeruzalémě, v roce 1942 vstoupil do Palmachu a po vzniku Izraele sloužil v Izraelských obranných silách (IOS) a bojoval ve válce za nezávislost. V letech 1964 až 1968 byl šéfem oddělení izraelského generálního štábu. Následujících pět let pak byl velitelem centrálního velitelství. Z armády odešel v září 1973, ale po vypuknutí jomkipurské války o měsíc později se nakrátko opět vrátil. Byl jmenován speciálním asistentem náčelníka Generálního štábu. Z armády odešel v hodnosti generálmajora v roce 1974.\n\nV roce 1974 se stal poradcem premiéra Jicchaka Rabina pro boj s terorismem. V letech 1975–1977 byl premiérovým poradcem pro zpravodajské služby. V roce 1981 byl jmenován ředitelem Muzea Erec Jisra'el v Tel Avivu. V roce 1987 spolueditoval tematickou řadu knih o Zemi izraelské na základě sbírkových předmětů muzea. Ze'evi měl proslulou knihovnu, která byla největším soukromým souborem knih o Izraeli a jeho historii.\n\nV roce 1988 založil stranu Moledet. Mezi hlavní myšlenky jeho strany patřil transfer arabské populace z Judei a Samaří (Západní břeh Jordánu) a Pásma Gazy do okolních arabských států, tedy nápad, se kterým poprvé přišel rabbi Meir Kahane. Ze'evi byl velmi zklamán Madridskou konferencí z roku 1991, v jejímž důsledku opustil Likudem vedenou vládu premiéra Jicchaka Šamira. Následujících deset let pak strávil v opozici. Silně nesouhlasil s labouristickými vládami v letech 1992 až 1996 (vedené Jicchakem Rabinem a Šimonem Peresem) a 1999 až 2001 (Ehud Barak), zatímco příznivě pohlížel na vládu Benjamina Netanjahua (1996 až 1999), kterou zvenčí podporoval.\n\nV roce 1999 se jeho Moledet sjednotila se stranami Cherut - Národní hnutí a Tkuma do jednotné strany Národní jednota. Poté, co se v únoru 2001 stal premiérem Ariel Šaron, byl Ze'evi pozván do vládní koalice a 7. března 2001 byl jmenován ministrem turismu. Dne 14. října téhož roku Ze'evi prohlásil, že jeho strana opustí vládu v důsledku stažení IOS z hebronského předměstí Abu-Sneina. Jeho rezignace vešla v platnost 17. října 2001 v 11.00, hodinu po jeho smrti.\n\nZe'evi byl zastřelen v jeruzalémském hotelu Hyatt na hoře Scopus ve středu 17. října 2001 čtyřmi střelci. Byl urychleně převezen do lékařského centra Hadasa, kde zemřel v 10.00. K atentátu se přihlásila LFOP, která prohlásila, že atentát je odvetou za zavraždění čelného představitele jejich organizace, Abu Ali Mustafy, který byl izraelskou armádou zabit v srpnu téhož roku. Izrael tvrdil, že Ze'eviho vraždu nařídil Achmed Saadat. Ze'eviho pohřbu se zúčastnily tisíce lidí.\nČtyři Ze'eviho vrazi, Hamdi Quran, Basel al-Asmar, Madždi Rachima Al-Rimawi a Achad Olma uprchli do Palestinské autonomie.\n\nMadždi Rachima Al-Rimawi byl po svém dopadení na základě mírové dohody předán Palestinské samosprávě a obleženým palestinským soudem v Ramalláhu odsouzen k trestu osmi let vězení.\n\nV únoru 2013 mu bylo uděleno čestné občanství města Bezons.\n\nPřezdívku Gándhí dostal Ze'evi už ve školním věku pro svoji vizuální podobnost s Gándhím. Přezdívka mu zůstala i dospělém věku.\n\n"}
{"id": "487543", "url": "https://cs.wikipedia.org/wiki?curid=487543", "title": "Vojenský záslužný kříž (Rakousko)", "text": "Vojenský záslužný kříž (Rakousko)\n\nVojenský záslužný kříž () byl rakouským válečným vyznamenáním, založeným 22. října 1849 rakouským císařem Františkem Josefem I. Udělován byl důstojníkům v jediném stupni za mimořádnou odvahu, rozhodnost a prozíravost před nepřítelem nebo v případě míru za prokázané skvělé služební úsilí. Zanikl s rozpadem rakousko-uherské monarchie v roce 1918.\n\nPrvní udělení proběhlo hromadně, a to všem důstojníkům, kteří sloužili pod maršálem Radeckým v Itálii v letech 1848-49. Dne 12. ledna 1860 byla k odznaku přidána tzv. válečná dekorace, která byla udělována za války. Dne 13. prosince 1916 byly přidány i zkřížené meče za statečnost. Existovala pak i speciální verze s diamanty, kterou uděloval výhradně panovník sám.\n\nOdznakem je bíle smaltovaný tlapatý kříž s červeným okrajem. V bílém středovém medailonu je zlatý nápis VERDIENST \"(Zásluha)\" rozdělený na dva řádky. Medailon je také olemován červeně. Válečná dekorace je zelený vavřínový věnec, položený mezi rameny kříže. Příležitostně byly mezi ramena vkládány také dva překřížené zlaté meče.\n\nStuha je bílá, červeně šrafovaná, s bílými a červenými postranními pruhy.\n\nV roce 1914 byl rozdělen z původní jediné (3.) na tři třídy.\n\n"}
{"id": "487552", "url": "https://cs.wikipedia.org/wiki?curid=487552", "title": "Telem", "text": "Telem\n\nTelem má více významů:\n\n\n"}
{"id": "487553", "url": "https://cs.wikipedia.org/wiki?curid=487553", "title": "Astrachaňský chanát", "text": "Astrachaňský chanát\n\nAstrachaňský chanát byl tatarský feudální stát, který vznikl po rozpadu Zlaté hordy. Existoval v 15. a 16. století. Hlavním městem byla Astrachaň (\"Xacitarxan\"). Zanikl roku 1556, kdy byl připojen k carskému Rusku.\n\nAstrachaňský chanát se nacházel při ústí řeky Volhy do Kaspického moře. Pod jeho kontrolu spadalo území, dnes známé jako Astrachaňská oblast, dále též Kalmycko. Na severu sousedil s Nogajskou hordou a na západě s chanátem Krymským.\n\nObyvatelstvo bylo tvořeno Nogajci a astrachaňskými Tatary. Vládu nad chanátem měl chán.\n\nOd 5. století n.l. byla oblast dolní Volhy osídlena několika různými turkickými kmeny. O pár století později, po mongolské invazi se území dostalo pod kontrolu chanátu Zlatá horda. Astrachaňský chanát byl založen v roce 1460 Maxmudem Astrachaňskym, plně nezávislým se však stal o šest let později (1466) za vlády Qasima I.\n\nRoku 1530 se Astrachaňský chanát spojil se svými krymskými a nogajskými sousedy v tažení proti Rusku. V roce 1552 byl Kazaňský chanát dobyt Ivanem Hrozným, dva roky poté (1554) se Astrachaň stala ruským vazalem, díky části astrachaňské šlechty sympatizující s Ruskem. Astrachaňský chán Darwish získal útočiště na Krymu, kde získal podporu pro vyhnání Rusů z Astrachaně. Ivan IV. poslal do Astrachaně armádu, vypálil hlavní město a území anektoval.\n\nChánové Astrachaňského chanátu:\n\n"}
{"id": "487559", "url": "https://cs.wikipedia.org/wiki?curid=487559", "title": "Vástu šástra", "text": "Vástu šástra\n\nVastu šástra, také vastu véda nebo vastu, je védský rukopis o architektuře, který popisuje provedení tradičních hinduistických staveb, především chrámů, ale vztahuje se i na poezii, tanec, sochařství a zahradní architekturu. Jejím hlavním znakem je uspořádání podle světových stran a z toho vyplývajících vlivů slunce, měsíce, planet a přírodních sil. Podle všeho čínské Feng-šuej má svůj původ právě ve védském Vastu. Proto se taky v mnoha ohledech Vastu a Feng-šuej podobají.\n\n\nPodle polohy vastu Puruši rozeznává Brihat samhitá tři typy vastu, které ovlivňují umístění budovy na pozemku:\n\n\nVastu Puruša mandala je nedělitelnou součástí vastu šástry a je podkladem pro matematické kalkulace poměrů a posouzení vlivů okolí. Mandala symbolizuje vesmír a Puruša je podle hinduistické mytologie a kosmologie kosmická energie, nadpřirozená síla, kosmický duch nebo nebeské tělo symbolizující celý vesmír. V Rigvédu je ztotožněn s Višnuem.\n\nPodle puránské kosmologie je Země čtverec rozdělený na 9 x 9 částí. Brahma je uprostřed (\"Brahmasthána\") a ostatní božstva jsou symetricky rozmístěna kolem tohoto středu podle vlastností, které jim jsou připisovány:\n\n\nVastu šástra předepisuje umístění a orientaci budov tak, aby všechny životní energie (prány), proudily bez jakýchkoliv zábran a podporovaly všechny tělesné a duchovní proudy životních energií v člověku (pránajáma). Podle vastu šástry proudí životně důležité energie ze severovýchodu, a proto je orientace pozemků a budov odvozena od tohoto základního principu. Na severu a východě nesmí být žádné překážky a jih a západ musí být vzhledem k severu a východu výše položeny. Jihozápadní roh by měl být podle tohoto principu nejvýše položeným místem stavebního pozemku a diagonála spojující jihozápad se severovýchodem by měla být delší než diagonála spojující jihovýchod se severozápadem.\n\n\n\n"}
{"id": "487560", "url": "https://cs.wikipedia.org/wiki?curid=487560", "title": "Langova rozhledna", "text": "Langova rozhledna\n\nLangova rozhledna se nachází v těsném sousedství turistické chaty Onen svět na západní straně hřebene, jehož nejvyšším bodem je nedaleký vrch Hrby s nadmořskou výškou 627 m. Místo je položeno asi 80 km jižně od Prahy na hranici okresů Příbram a Písek a je součástí katastrálního území vesničky Onen Svět, části obce Kovářov.\n\nRozhledna byla postavena v roce 2001 a byla pojmenována po Ing. Čestmíru Langovi, obdivovateli zdejší krajiny a bývalém majiteli zámečku a statku v nedaleké vesničce Zahrádka. Stavba je vysoká 15 m, má čtyři patra a nejvyšší vyhlídková plošina se nachází ve výšce 11 m. Vrchol rozhledny je v nadmořské výšce 615 m n. m. Na jaře roku 2006 byla opravena a natřena černou a bílou barvou.\n\nZ rozhledny je dobrý výhled na sever, jih a západ. Dobře viditelný je např. zámek Orlík, Orlická přehrada, pás pohoří Brdy, Temelín nebo Šumava, za výjimečně dobrého počasí je viditelná severní část Alp.\n\n"}
{"id": "487566", "url": "https://cs.wikipedia.org/wiki?curid=487566", "title": "Ma'ale Chever", "text": "Ma'ale Chever\n\nMa'ale Chever též Pnej Chever ( מַעֲלֵה חֶבֶר, doslova „\"Svah Cheveru\"“ podle stejnojmenného nedalekého údolí a občasného vodního toku Nachal Chever, nebo פְּנֵי חֶבֶר, v oficiálním přepisu do angličtiny Pene Hever, přepisováno též Pnei Hever nebo Ma'ale Hever) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 740 metrů v jihovýchodní části Judska a Judských hor respektive na pomezí jižní části Judských hor nazývané Hebronské hory (Har Chevron) a Judské pouště. Ma'ale Chever leží cca 8 kilometrů jihovýchodně od centra Hebronu, cca 32 kilometrů jižně od historického jádra Jeruzalému a cca 75 kilometrů jihovýchodně od centra Tel Avivu. Osada je na dopravní síť Západního břehu Jordánu napojena pomocí místní silnice číslo 356, která vede k aglomeraci Hebronu a Kirjat Arba a napojuje se na silnici číslo 60, hlavní severojižní dopravní osu Judska.\n\nMa'ale Chever je izolovanou židovskou vesnicí ležící téměř 15 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Osada je obklopena prstencem palestinských sídel. Pouze na jihovýchodě je relativně neobydlená pouštní krajina a na severozápadě úzký koridor napojující Ma'ale Chever na okolí Kirjat Arba.\n\nMa'ale Chever leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Vesnice vznikla roku 1982. 7. března 1982 izraelská vláda rozhodla, že tu vznikne osada typu nachal tedy kombinace vojenského a civilního osídlení. Nazývaná byla Ma'ale Chever. 21. září 1982 vláda odsouhlasila výstavbu této osady, nyní nazývané pracovně Jakin (Yaqin). Výhledově měla mít kapacitu 250 rodin. V roce 1982 zde skutečně byla založena osada typu Nachal. 24. srpna 1983 byla převedena na ryze civilní sídlo a zároveň zde došlo k otevření synagogy. Zatímco obyvatelé svou obec nazývají Ma'ale Chever, vláda ji oficiálně registruje pod jménem Pnej Chever.\n\nV roce 1990 obyvatelstvo posílil příchod skupiny aktivistů z Hebronu, z okruhu ješivy \"Šavej Chevron\" (שבי חברון). Ti zde v roce 1992 založili novou malou ješivu, tedy ústav náboženských studií. K ní v roce 1998 přibyla i ženská obdoba ješivy (midraša), \"Midrešet Ma'ale Chever\". V letech 1992–1995 v době vlády Izraelské strany práce byla výstavba v této osadě pozastavena, ale pak koncem roku 1995 tu začala výstavba prvních zděných domů.\n\nDetailní územní plán zde počítal s výhledovou kapacitou 230 bytových jednotek, z nichž cca 130 ještě nebylo postaveno. V osadě jsou k dispozici zařízení předškolní péče o děti. Základní škola je v Kirjat Arba. V Kirjat Arba je také nutno zařizovat nákupy, protože v Ma'ale Chever není obchod. V osadě ale funguje veřejná knihovna, synagoga a mikve.\n\nPočátkem 21. století nebyla osada pro svou izolovanou polohu ve vnitrozemí Západního břehu Jordánu stejně jako téměř celá oblast Oblastní rady Har Chevron zahrnuta do Izraelské bezpečnostní bariéry. Během Druhé intifády nedošlo v osadě k vážnějším teroristickým útokům.\n\nObyvatelstvo obce Ma'ale Chever je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 423 lidí. Během roku 2014 populace klesla o 1,9 %.\n\n\n"}
{"id": "487567", "url": "https://cs.wikipedia.org/wiki?curid=487567", "title": "Možajsk", "text": "Možajsk\n\nMožajsk ( ) je město v Rusku, nedaleko Moskvy (v Moskevské oblasti). Žije zde přes 30 000 obyvatel.\n\nPrvní zmínky jsou uvedeny v letopisech z roku 1231. Později je zmiňováno jako město Smolenského knížectví a v roce 1303 bylo připojeno k Moskevské knížectví. Opakovaně bylo obléháno litevskými a polskými jednotkami. \nV 15. století zde byl založen Lužecký monastýr. Kolem roku 1620 postavena kamenná tvrz, ta byla zbořena v 18. století. V roce 1812 bylo obsazeno Napoleonovou armádou, v letech 1941–1942 bylo okupován nacisty.\n\n\n"}
{"id": "487574", "url": "https://cs.wikipedia.org/wiki?curid=487574", "title": "Zvláštní skupina D", "text": "Zvláštní skupina D\n\nZvláštní skupina D, známá též jako Skupina ZÚ (zvláštních úkolů), bylo účelové zařízení vytvořené při 1. oddělení II. odboru (zpravodajského) Ministerstva národní obrany (MNO) československé exilové vlády v Londýně během 2. sv. války. Úkolem Zvláštní skupiny (ZS) byly výcvik a příprava parašutistů vybraných pro výsadky do zemí střední Evropy okupovaných nacistickým Německem, ale především do Protektorátu Čechy a Morava.\n\nZS vznikla začátkem roku 1941 na základě dohody mezi přednostou zpravodajského odboru MNO plk. gšt. Františkem Moravcem a představiteli britské zpravodajské organizace SOE.\n\nZS prováděla výběr budoucích parašutistů, zajišťovala jejich výcvik a celkovou přípravu ve výcvikových střediscích SOE pod vedením britských instruktorů a dále potom vytvářela dispozice pro jejich operační nasazení v týlu nepřítele a zajišťovala jejich vystrojení a vyzbrojení. Poté je předávala zpravodajskému oddělení MNO k nasazení.\n\nPříslušníci budoucích výsadkových jednotek byli vybíráni z řad čs. zahraničního vojska v Anglii. Mezi hlavní požadavky pro zařazení do výcviku patřila výborná fyzická a psychická odolnost, spolehlivost a inteligence. Adepti na výcvik museli být dobrovolníci.\n\nZákladní výcvik adeptů probíhal pod dohledem instruktorů v odlehlých částech Skotska. Zde kromě fyzické přípravy skládající se z pochodů, zrychlených přesunů a překonávání překážek získávali frekventanti znalosti z diverzní a sabotážní činnosti (práce s výbušninami a zápalnými látkami), pudové střelby, střelby ze zálohy a tiché likvidace protivníka (\"silent killing\"). Další výcvik se skládal ze spojařského výcviku, orientace v mapě a taktiky (vedení a plánování), fotografování, šifrování, psychologické přípravy, základů konspirace a organizace odbojových skupin.\n\nPo ukončení základního výcviku prodělali adepti paravýcvik. Ten probíhal na základnách RAF v Central Lending Schools ve Wilmslow, v Mallaigu a na letišti Ringway. Rozšířený radistický výcvik probíhal v Duke Hill a Fanny Neuk.\n\nPo ukončení výcviku byly z frekventantů kurzu sestaveny operační skupiny. Těm bylo určeno budoucí poslání, které mohlo být zpravodajské, přijímací (příprava prostředí pro příjem dalších výsadků), kurýrní, sabotážní, zásobovací, spojovací či bojové. Příslušníci, kteří nebyli zařazeni do operačních skupin, se vraceli ke svým jednotkám, s možností budoucího zařazení.\n\nZS se dělila na sekce\n\n\nVelitelství a štáb ZS se nacházelo v Londýně. V čele ZS stál mjr. pěch. Karel Paleček.\n\n"}
{"id": "487580", "url": "https://cs.wikipedia.org/wiki?curid=487580", "title": "Aast", "text": "Aast\n\nAast je francouzská obec v departementu Pyrénées-Atlantiques v Akvitánii. Leží 20 kilometrů východně od Pau.\n\nLeží na území roviny Ger a protéká jí říčka Carbouère. Sousední obce: Saubole, Ponson-Dessus, Gardères a Ger.\n\n\"Počet obyvatel\"\nAast je dostupná po silnicích číslo 64, 70, 202 a 311.\n\n"}
{"id": "487590", "url": "https://cs.wikipedia.org/wiki?curid=487590", "title": "Bitva u Latakie", "text": "Bitva u Latakie\n\nBitva u Latakie (: معركة اللاذقية, : קרב לטקיה) byla malá, ale revoluční námořní bitva během jomkipurské války, která se odehrála v noci z 6. na 7. října 1973 mezi Izraelem a Sýrií. Jednalo se o první námořní bitvu v historii, která zahrnovala boj mezi raketovými čluny vybavenými řízenými střelami loď-loď a využití elektronického rušení.\n\nNa počátku vyrazilo izraelské námořnictvo zničit námořní vojenský potenciál Syřanů, kteří byli vybaveni třemi moderními sovětskými raketovými čluny projektu 183R (kódové označení NATO: \"Komar\") a projektu 205 (kódové označení NATO: \"Osa I\"). Syrské raketové čluny byly vybaveny střelami sovětské výroby P-15 Termit (kódové označení NATO: SS-N-2 \"Styx\") s dvakrát větším dostřelem než mají izraelské střely Gabriel. Celkem 5 izraelských raketových člunů tak muselo proti syrským lodím použít elektronická protiopatření, manévrování a klamné cíle, aby se vyhnulo zasažení syrskými střelami do doby, než dosáhlo vzdálenosti, kdy mohly použít vlastní střely a převahu v hlavňové výzbroji. Poté Izraelci vypálili střely Gabriel a potopili syrská plavidla.\n\nBěhem následujících dvou dnů (8. a 9. října) zasáhlo izraelské námořnictvo úspěšně i proti egyptským raketovým člunům v bitvě u Baltimu, čímž získalo námořní převahu nad syrským i egyptským námořnictvem po zbytek války.\n\nZatímco byla bitva u Latakie první námořní bitvou v historii mezi raketovými čluny, nebyla prvním incidentem, při kterém raketový člun potopil jinou loď za pomoci raket. To se stalo, když egyptská rychlá útočná loď sovětské výroby třídy \"Komar\" potopila izraelský torpédoborec britské výroby \"Ejlat\" dne 21. října 1967, krátce po šestidenní válce, za pomoci dvou až čtyř protilodních střel typu P-15 Termit.\n\n\n"}
{"id": "487602", "url": "https://cs.wikipedia.org/wiki?curid=487602", "title": "Rozhledna Kuníček", "text": "Rozhledna Kuníček\n\nRozhledna Kuníček se nachází poblíž vesničky Kuníček v jižním svahu vrchu Hodětín nedaleko obce Petrovice. Místo je položeno asi 80 km jižně od Prahy v jižní části okresu Příbram.\n\nRozhledna byla postavena v roce 2003 jako telekomunikační věž s rozhlednou a anténním systémem. Stavba je vysoká 60 m a vyhlídková plošina se nachází ve výšce 36,6 m. Vrchol věže je v nadmořské výšce 610 m, vyhlídková plošina je výšce 586,6 m. Stavba je atypickou ocelovou příhradovou konstrukcí s vnitřním tubusem z ocelové roury. Věž je vetknutá do železobetonové spodní stavby ve tvaru dvou souosých železobetonových válců obezděných kamennou přizdívkou z lomového kamene. V přízemí se nachází technologické místnosti, které využívají mobilní operátoři pro svá zařízení.\n\n\n"}
{"id": "487603", "url": "https://cs.wikipedia.org/wiki?curid=487603", "title": "HMS Adventure (1771)", "text": "HMS Adventure (1771)\n\nHMS Adventure byl bark Royal Navy, který se účastnil druhé průzkumné plavby Jamese Cooka v letech 1772–1775. Adventure byla první lodí, která obeplula Zeměkouli od západu na východ.\n\nBark \"Adventure\" byl původně uhelnou lodí, plavící se v Severním moři. Její původní jméno bylo \"Marquis of Rockingham\". Byla spuštěna na vodu ve Whitby roku 1771. Měla délku 39,7 metrů, šířku 8,7 metrů a ponor 4 metry. Již roku 1771 jí koupilo Royal Navy a byla přejmenována na \"Rayleigh\". Před rozhodnutím o zařazení do druhé Cookovi výpravy byla přejmenována podruhé, a to na \"Adventure\".\n\nPo ukončení první Cookovy plavby rozhodla britská Admiralita o provedení druhé průzkumné plavby, opět pod velením Jamese Cooka, s cílem nalézt předpokládaný jižní kontinent Terra Australis. Cook byl pověřen velením lodi Resolution, menší \"Adventure\" byla určena jako doprovodná. Velitelem Adventure byl jmenován komandér Tobias Furneaux, zkušený mořeplavec, který sloužil v posádce kapitána Samuela Wallise na lodi \"Dolphin\", která v letech 1766–1768 obeplula svět.\n\n\"Resolution\" a \"Adventure\" vypluly z Plymouthu 13. července 1772 a 17. ledna 1773 jako první evropské lodi překročily jižní polární kruh.\n\n8. února 1773 se obě lodi v mlze oddělily a Furneaux poté zamířil na Nový Zéland, kde bylo pro případ odloučení lodí dohodnuto místo setkání v průlivu královny Charlotty, který zmapoval James Cook během roku 1770 během své první plavby do Tichomoří. Během plavby k průlivu královny Charlotty Furneaux zmapoval jižní a východní pobřeží Van Diemenovy země (Tasmánie). Nepodařilo se mu však objevil průliv mezi Tasmánií a Austrálií, později nazvaný Bassův průliv.\n\nPo setkání \"Adventure\" a \"Resolution\" v průlivu královny Charlotty obě lodi provedly průzkum v jižním Tichomoří. Dopluly ke Společenským ostrovům, kde Tabias Furneaux vzal na palubu domorodce Omaie, který pak na Adventure doplul až do Anglie.\n\nObě lodi pak navštívily Přátelské ostrovy (Tonga) a poté se vrátily na Nový Zéland. Zde se v důsledku bouře obě lodě opět nechtěně od sebe oddělily. \"Resolution\" po odplutí z průlivu královny Charlotty pokračovala v naplánované plavbě k jižnímu polárnímu kruhu. Tabias Furneaux ji měl v úmyslu následovat, avšak den před vyplutím Adventure byla skupina deseti námořníků zabita Maory. Furneaux se pak v důsledku této tragédie a celkově špatnému stavu lodi, posádky i zásob potravin rozhodl nenásledovat Cooka, a vrátil se cestou kolem mysu Horn do Anglie. Adventure doplula do Anglie 14. července 1774 a stala se tak první lodí, která obeplula svět východním směrem.\n\nRoku 1780 byla \"Adventure\" přestavěna na zápalnou loď a roku 1783 byla odprodána zpět původním vlastníkům ve Whitby, jimž zas sloužila jako nákladní loď. Roku 1811 ztroskotala na Řece svatého Vavřince.\n"}
{"id": "487604", "url": "https://cs.wikipedia.org/wiki?curid=487604", "title": "Komplexní systém", "text": "Komplexní systém\n\nKomplexní systém je systém složený ze vzájemně propojených částí, které jako celek vykazují jednu nebo více vlastností (chování mezi možnými vlastnostmi), které nejsou jasně viditelné z vlastností jednotlivých částí. Tato charakteristika každého systému se nazývá emergence a platí pro jakýkoliv systém, ne pouze pro systém komplexní.\n\nSystémovou komplexitu lze chápat dvěma způsoby: desorganizovaná komplexita a organizovaná komplexita. Desorganizovaná komplexita je v podstatě záležitost velkého množství částí a organizovaná komplexita je záležitost samotného systému (dost možná s pouze omezeným množstvím částí) vykazujícího emergentní vlastnosti.\n\nPříkladem komplexního systému je třeba mraveniště, lidské hospodaření a sociální struktury, podnebí, nervové soustavy, buňky a živí tvorové, zahrnující lidské bytosti, stejně tak jako moderní energie nebo telekomunikační infrastruktura. Ve skutečnosti je mnoho ze systémů lidského zájmu systémů komplexních.\n\nKomplexní systémy jsou předmětem studií v mnoha oblastech přírodních věd, matematiky a sociálních věd. Oblasti, které se specializují na interdisciplinární studia komplexních systémů, zahrnují teorii systémů, teorii komplexity, systémovou ekologii , logistiku a kybernetiku.\n\nKomplexní systém je jakýkoliv systém obsahující velké množství interagujících komponent, jejichž celková aktivita je nelineární [ve skutečnosti mohou existovat také lineární komplexní systémy] a celkově a za určitých podmínek vykazuje známky samoorganizace. Termín \"komplexní systém\" má mnoho významů:\n\nByly navrženy různé neformální popisy komplexních systémů, které mohou dát představu o jejich vlastnostech. Zvláštní vydání časopisu Science o komplexních systémech upozornilo na několik z nich:\n\n\nAčkoliv někdo může namítnout, že lidé studovali komplexní systémy po tisíce let, moderní vědecké studium komplexních systémů je relativně mladé v porovnání s oblastmi vědy jako je fyzika a chemie. Historie vědeckého studia těchto systémů vychází z několika různých pramenů.\n\nV oblasti matematiky byl asi největším příspěvkem ke studiu komplexních systémů objev chaosu v deterministických systémech, rysu určitých dynamických systémů, který silně souvisí s nelinearitou. Studium neuronových sítí bylo také nedílnou součástí pokroku v matematice potřebného ke studiu komplexních systémů.\n\nPředstava samoorganizujících se systémů je svázána s prací v nerovnovážné termodynamice, zahrnující průkopnickou práci chemika a laureáta Nobelovy ceny Ilyi Prigogina a jeho studie disipativních struktur.\n\nAby byl dynamický systém klasifikován jako chaotický, musí mít následující vlastnosti:\n\n\nCitlivost k počátečním podmínkám znamená, že každý bod v takovém systému je libovolně těsně odhadnut ostatními body s významně rozdílnými budoucími trajektorijemi. Tudíž libovolně malá odchylka stávající trajektorie může vést k významně rozdílnému budoucímu chování.\n\nKomplexní adaptivní systém (KAS) je speciálním případem komplexního systému. Je komplexní v tom, že je rozmanitý a složený z mnoha navzájem propojených prvků a adaptivní v tom, že má schopnost změny a učení se ze zkušeností. Příkladem komplexních adaptivních systémů je burza, sociální hmyz a mraveniště, biosféra a ekosystém, mozek a imunitní systém, buňka a vyvíjející se embryo, výroba a jakékoliv sociální skupinové úsilí v kulturních a sociálních systémech, jako například politické strany nebo komunity. Toto zahrnuje některé rozsáhlé online systémy, jako jsou například systémy kolaborativního tagování nebo sociálního bookmarkingu.\n\nNelineární systém je takový systém, jehož nejméně jeden prvek není lineární, tedy odezva na výstupu tohoto prvku není násobkem hodnoty na vstupu. Zcela zásadní vlastností nelineárních systémů je to, že v nich obecně neplatí princip superpozice. Prakticky to znamená, že pro analýzu nelineárních systémů není možné použít přímočarým způsobem ty techniky, které v sobě předpoklad platnosti principu superpozice obsahují. Nelinearita, zejména nelinearita silná, může významným způsobem snižovat stabilitu systému a zvyšovat citlivost systému na počáteční podmínky, tedy nelineární systémy jsou náchylnější k tomu, aby vykazovaly známky chaotického chování.\n\nKomplexní systémy mohou mít následující rysy:\n\n\n\n\n\n\n\n\n\n\n\n"}
{"id": "487626", "url": "https://cs.wikipedia.org/wiki?curid=487626", "title": "Gabriel (střela)", "text": "Gabriel (střela)\n\nGabriel (: גבריאל) je izraelská protilodní střela létající nad hladinou moře (: \"sea-skimming missile\"), v Jihoafrickém námořnictvu známá pod kódovým označením Škorpion.\n\nVývoj střely Gabriel pro izraelské vojenské námořnictvo začal v roce 1962. První model Mk.I byl poprvé nasazen v roce 1973 během jomkipurské války. Jednalo se o střelu s poloaktivním radiolokačním naváděním, která jako první sériově vyráběná protilodní střela implementovala režim \"sea-skimming\". Po zachycení cíle střela sestoupila do letové hladiny 4,5 až 6 metrů nad vodou, což ztěžovalo její odhalení a tím pádem zkracovalo dobu poskytnutou nepříteli na provedení protiopatření. Nesla poměrně velkou bojovou hlavici – z 430 kg celkové hmotnosti střely připadalo na hlavici až 150 kg, přičemž samotná trhavina vážila 70 kg. Jednou z jejich nevýhod ale byla malá zásoba paliva, takže dostřel nepřesahoval 20 kilometrů. To bylo při srovnání se sovětskými střelami P-15 Termit (kód NATO: SS-N-2 Styx), jimiž byly vybaveny egyptské a syrské raketové čluny (také sovětské výroby), málo. Úspěchy střel Gabriel Mk.I během jomkipurské války (viz bitva u Latakie a bitva u Baltimu) je proto třeba připsat nepřipravenosti protivníka a úspěšným vlastním rušícím prostředkům, které umožnili izraelským člunům uniknout nepřátelským střelám a přiblížit ze na dostřel vlastních střel.\n\nVylepšený Gabriel Mk.2 byl zaveden do výzbroje pravděpodobně v roce 1976. Dolet stoupl na 36 kilometrů, hlavice byla posílena na 522 kg a vylepšeno bylo i navádění. Výška letu nad hladinou ve finální fázi byla snížena na 2,5 až 3,5 metru.\n\nGenerace Gabriel III a Gabriel III A/S doznaly výrazných zlepšení. Z letounů vypouštěná střela Gabriel III A/S má dostřel přes 60 kilometrů. Obě verze generace Gabriel III využívají v současnosti široce používaný mód „vystřel a zapomeň“ (anglicky: \"fire and forget\"). Z letounů vypouštěné střely Gabriel letí tak nízko, že je pro nepřátelské cíle extrémně těžké střely odhalit a včas jim čelit.\n\nNová dalekonosná proudová verze střely Gabriel (Gabriel IV) má dostřel 200 kilometrů a Israel Aerospace Industries údajně pracuje na nové generaci Gabriel V (Advanced Naval Attack Missile), s pokročilým aktivním radarovým vyhledávačem.\n\nStarší modely střel Gabriel používá Chile, Ekvádor, Izrael, Mexiko, Jihoafrická republika, Srí Lanka, Keňa a další země.\n\n\n"}
{"id": "487646", "url": "https://cs.wikipedia.org/wiki?curid=487646", "title": "Brittney Reeseová", "text": "Brittney Reeseová\n\nBrittney Reeseová (* 9. září 1986, Gulfport, Mississippi) je americká atletka, jejíž hlavní disciplínou je skok daleký, čtyřnásobná mistryně světa v této disciplíně.\n\nNa Mistrovství světa v atletice 2007 v japonské Ósace se umístila na osmém místě (660 cm). V roce 2008 reprezentovala na letních olympijských hrách v Pekingu, kde se stala vítězkou kvalifikace (687 cm). Ve finále měřil její nejdelší pokus 676 cm, což stačilo na konečné 5. místo.\n\nV roce 2009 se stala v Berlíně mistryní světa, když ve finále jako jediná překonala sedmimetrovou hranici a výkonem 710 cm si vytvořila nový osobní rekord. Stříbro vybojovala Ruska Taťána Lebeděvová, která skočila 697 cm. V témže roce zvítězila na posledním světovém atletickém finále v Soluni (708 cm).\n\nNa halovém MS 2010 v katarském Dauhá získala zlatou medaili za výkon 670 cm. Stříbro brala Naide Gomesová z Portugalska, která skočila o tři centimetry méně.\n\nNa Mistrovství světa v atletice 2011 v jihokorejském Tegu zvítězila s výkonem 682 cm a obhájila prvenství z Berlína. Stříbrná Ruska Olga Kučerenková za ní zaostala o 5 cm a bronzová reprezentantka Lotyšska Ineta Radevičová o 6 cm. Sbírku zlatých medailí dovršila v roce 2012 na Letních olympijských hrách v Londýně, kde skočila ve druhé sérii do vzdálenosti 712 cm a stala se olympijskou vítězkou. Přes sedm metrů se dostala také Ruska Jelena Sokolovová a výkonem 707 cm vybojovala stříbro.\n\nTitul mistryně světa ve skoku do dálky vybojovala také v letech 2013 a 2017. Na olympiádě v roce 2016 skončila v dálkařském finále druhá.\n\n"}
{"id": "487654", "url": "https://cs.wikipedia.org/wiki?curid=487654", "title": "Derbyshire", "text": "Derbyshire\n\nDerbyshire je anglické nemetropolitní, ceremoniální a tradiční hrabství. Jeho administrativním centrem je město Derby a druhým největším městem je Chesterfield. Toto hrabství sousedí s hrabstvími Cheshire, Yorkshire, Nottinghamshire, Leicestershire a Staffordshire. Má rozlohu 2625 km² a žije v něm okolo milionu obyvatel.\n\nSeverní část tvoří výběžky vysočiny Peniny, v nichž se nachází národní park Peak District, nejvyšším vrcholem je Kinder Scout (636 m). Hustě osídlená úrodná nížina na jihu hrabství patří k povodí řek Trent a Derwent. Vesnice Coton in the Elms je ze všech sídel ve Spojeném království nejvzdálenější od moře. Ekonomika se původně opírala o pastevectví a kamenolomy, později se rozvíjela těžba železné rudy a černého uhlí i strojírenský a textilní průmysl. Město Derby je významným centrem dopravy, technologií a vzdělání, ve vesnici Burnaston sídlí pobočka firmy Toyota. Bývalé továrny Derwent Valley Mills byly zapsány na seznam Světového dědictví. Významnou památkou je také zámek Chatsworth House, město Chesterfield je vyhlášeno svojí zkroucenou věží. \n\nV Derbyshire se odehrává děj románů \"Pýcha a předsudek\", \"Adam Bede\" a \"Jana Eyrová\".\n\nHrabství se dělí na devět distriktů:\n\n"}
{"id": "487661", "url": "https://cs.wikipedia.org/wiki?curid=487661", "title": "Cihelna (Hlavňovice)", "text": "Cihelna (Hlavňovice)\n\nCihelna () je část obce Hlavňovice v okrese Klatovy v Šumavském podhůří. Ve vesnici se nachází 21 domů. Do roku 1848 byla vesnice poddána zemskému statku Horní Staňkov. V roce 2011 zde trvale žilo 29 obyvatel.\n\nPrvní písemná zmínka o vesnici pochází z roku 1840. Za války se Cihelna jmenovala Antoniendorf. Existovala kronika obce, bohužel byla ztracena. Za protektorátu patřila Německu.\n\nCihelna je obsluhována autobusovou linkou 433520 Velhartice–Sušice a linkou 433620 Sušice – Hory Matky Boží. Na území Cihelny se nachází zastávky \"Hlavňovice, Cihelna\" a \"Hlavňovice, Cihelna, Zápotočí.\"\n\nNejbližšími železničními stanicemi jsou Mokrosuky (5 km) a Kolinec (8 km po silnici, 5, 5 km po žluté turistické trase). Obě tyto stanice leží na železniční trati č. 185 Domažlice – Klatovy – Horažďovice předměstí.\n\nAutobusem je pak dostupná také železniční stanice Sušice na stejné trati.\n\nTuristické rozcestí KČT se nachází u křižovatky v horní části obce, blízko autobusové zastávky. Křižuje se zde červená se žlutou značenou trasou.\n\nJižním směrem vede červená trasa přes Svojšice a vrchol Svatobor do Sušice, kde se rozděluje na dvě větve: jedna z nich se přiblíží ke státní hranici a podél ní pokračuje až do Děčína, druhá pokračuje do Vimperku, kde se opět dělí do dvou směrů na Horažďovice nebo Volary.\n\nSeverním směrem pokračuje červená z Cihelny na Velhartice a Luby, kde se opět dělí do dvou směrů a to na Špičák a do Klatov.\n\nŽlutě značená trasa z rozcestí na Cihelně vede jihozápadním směrem přes Maršovice, Hartmanice až na rozcestí Vodní kanál blízko jezera Laka. Východním směrem tato trasa pokračuje přes Hory Matky Boží k železniční stanici Kolinec.\n\nCelý region je protkán také hustou sítí cyklistických tras a Cihelna je jejich důležitou křižovatkou. Křižují se zde trasy 2031 a 2092. Začíná zde trasa 2087. Z Cihelny lze tudíž na kole vyrazit celkem do pěti směrů: Horní Staňkov, Drouhavec, Maršovice, Svojšice a Přestanice.\n\nDům e. č. 1 stojící na louce pod vesnicí sloužil kdysi jako flusárna. Bylo to místo, kde se z dřevěného popela vyráběl uhličitan draselný - tzv. potaš, neboli flus, který byl důležitou surovinou při výrobě skla.\n\n"}
{"id": "487662", "url": "https://cs.wikipedia.org/wiki?curid=487662", "title": "Klouzek", "text": "Klouzek\n\nKlouzek (\"Suillus\") je rod hub z čeledi slizákovitých (Gomphidiaceae). Houby tohoto rodu tvoří mykorhizu především s jehličnany.\n\nKlobouk je masitý, většinou slizký a i za sucha lesklý. Vyskytují se však i druhy s kloboukem šupinatým a suchým klouzek (hřib) strakoš. Na klobouku je zejména v mládí patrné velum, ale není to 100% pravidlem. Právě slizkost klobouku někdy může odrazovat od sběru, slizkou vrstvu lze ale většinou snadno sloupnout. Snad v případě, kdy je plodnice vystavena přímému slunci, může být oloupání klobouku obtížnější. Třeň je s prstenem nebo s gutačními kapkami. Pouze vzácně je holý. Výtrusný prach je rezavě až olivově hnědý. Výtrusy jsou elipsovité až vřetenovité, hladké.\n\nObchodování je v České republice povoleno pouze s některými druhy. Jsou to: klouzek bílý (jen mladé plodnice), klouzek kravský (jen mladé plodnice), klouzek obecný, klouzek sličný, klouzek slizký, klouzek strakoš a klouzek zrnitý. Při prodeji je dovoleno oloupání klobouků.\n\nNěkteré druhy klouzků se v České republice vyskytují zřídka nebo zcela výjimečně a zasluhují proto ochranu. U druhů označených jako CR (kriticky ohrožený) je v případě nálezu doporučeno kontaktovat nejbližší mykologickou společnost a tuto skutečnost ohlásit.\n\nSeznam ohrožených druhů dle Červeného seznamu hub (makromycetů) České republiky (2006).\n"}
{"id": "487665", "url": "https://cs.wikipedia.org/wiki?curid=487665", "title": "Tene Omarim", "text": "Tene Omarim\n\nTene Omarim, též Ma'ale Omarim, Omarim nebo jen Tene ( טנא עומרים, podle izraelského politika Davida Teneho, v oficiálním přepisu do angličtiny Tene), je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 550 metrů v jižní části Judska a Judských hor respektive na pomezí jižní části Judských hor nazývané Hebronské hory (Har Chevron) a Negevské pouště. Leží cca 22 kilometrů jihozápadně od centra Hebronu, cca 52 kilometrů jihozápadně od historického jádra Jeruzalému a cca 80 kilometrů jihovýchodně od centra Tel Avivu. Na dopravní síť Západního břehu Jordánu je obec napojena pomocí místní silnice, která vede k jihu, kde ústí do dálnice číslo 60, hlavní severojižní dopravní osy Judska a do komunikací vedoucích dál k jihu, do vlastního Izraele a do Negevské pouště.\n\nTene Omarim leží téměř 3 kilometry za Zelenou linií oddělující Západní břeh Jordánu od Izraele v jeho mezinárodně uznávaných hranicích. Na východě a na jihu se rozkládá řídce obydlená polopouštní krajina s převahou židovských sídel. Na severu a západě leží palestinská sídla, zejména palestinské město Ad-Dhahirija.\n\nTene Omarim leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla zřízena roku 1983. Už 21. září 1982 izraelská vláda rozhodla, že tu vznikne osada pracovně nazývaná Omarim. Zpočátku mělo jít o polovojenskou osadu typu nachal. Později měla dosáhnout kapacity až 250 rodin. 5. prosince 1982 už vláda oznamuje, že izraelská armáda na místě zřizuje tuto osadu, která již má příjezdovou komunikaci. Zvažovalo se, že do vesnice zamíří skupina sekulárních osadníků Levana. K založení osady typu nachal zde došlo v lednu 1983. Posledním impulzem k jejímu vzniku byl útok, k němuž došlo 29. ledna 1983 u nedalekého palestinského města ad-Dhahirija, kde byla zabita hozeným kamenem mladá Izraelka. 31. ledna 1983 se pak na základě usnesení vlády na místě usadili první lidé. Šlo o 21 osob částečně původem z kibucu Nir Oz v jižním Izraeli, který také původně vznikl jako vojensky-civilní sídlo typu nachal.\n\n20. března 1983 izraelská vláda stanovila, že osada bude brzy převedena na civilní charakter. 10. dubna 1984 vláda rozhodla, že zde bude zřízena sekulární civilní obec pod názvem Omarim-Ma'arav (Omarim West, \"Omarim-západ\"). Výhledová kapacita byla 250 bytových jednotek, z toho v 1. fázi se počítalo s výstavbou cca 30 bytů. Důležitou součástí místní ekonomiky měl být lom na kámen zvaný \"Kfar Gil'adi\", cca 1 kilometr jihozápadně od vlastní vesnice. Civilní osada tu byla založena 29. května 1984. Její noví obyvatelé se rekrutovali ze skupiny založené v Beerševě. Zpočátku se tu usadilo jen osm rodin, které žily v mobilních karavanech. Během několika měsíců přišlo dalších osmnáct rodin.\n\nPůvodní jméno vesnice Omarim bylo oficiálně změněno, protože se podobalo názvu nedaleké obce Omer. Místo toho ji vláda pojmenovala Tene. Místní obyvatelé ale stále jméno Omarim neformálně používají. Detailní územní plán zde počítá s výhledovou kapacitou 213 bytových jednotek, z nichž cca 70 už bylo postaveno. Plány na výstavbu zděných domů se v prvních letech po založení osady opožďovaly, ale v roce 1986 jejich budování začalo. V roce 2004 byla ve vesnici otevřena nová synagoga.\n\nV březnu 1999 vznikla cca 1 kilometr jihovýchodně od obce izolovaná skupina domů nazvaná Chavat Mor (Mor Farm, חוות מור). Její zástavba sestává z mobilních karavanů. Podle vládní zprávy z doby okolo roku 2006 zde pobývala jedna rodina. Chovají se tu ovce. Databáze organizace Peace Now v Mor Farm k roku 2007 uvádí čtyři stálé obyvatele.\n\nV roce 2005 po provedení plánu jednostranného stažení z Pásma Gazy nabídlo vedení Tene Omarim, aby se tu usadili lidé vystěhovaní z osady Morag. Přišlo sem skutečně cca patnáct nových rodin. Ve vesnici funguje synagoga, mikve, zdravotní středisko, veřejná knihovna a plavecký bazén. Zastavují zde autobusy z Beerševy.\n\nPočátkem 21. století nebyla Tene Omarim pro svou polohu dál ve vnitrozemí Západního břehu Jordánu stejně jako téměř celá oblast Oblastní rady Har Chevron zahrnuta do Izraelské bezpečnostní bariéry. Během Druhé intifády nedošlo v obci k vážnějším teroristickým útokům.\n\nObyvatelstvo Tene Omarim je v databázi Rady Ješa popisováno jako sekulární. Po roce 2005 se zde ale usadily nábožensky založené rodiny z Pásma Gazy a populace se tak stala smíšenou. S jejich příchodem populace v Tene Omarim skokově narostla. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 758 lidí. Během roku 2014 populace stoupla o 4,3 %.\n\n\n"}
{"id": "487673", "url": "https://cs.wikipedia.org/wiki?curid=487673", "title": "Kurt von Schleicher", "text": "Kurt von Schleicher\n\nKurt von Schleicher (, 7. dubna 1882 – 30. června 1934) byl poslední říšský kancléř Výmarské republiky. Byl jednou z hlavních obětí Noci dlouhých nožů, kdy byla zabita i jeho žena. Adolf Hitler tuto vraždu před veřejností zdůvodňoval tím, že jej Kurt von Schleicher společně s Ernstem Röhmem chtěli svrhnout.\n\nDo armády vstoupil v roce 1900 a už během prvních let se tam spřátelil s pozdějšími významnými německými osobnostmi, Franzem von Papenem a Oskarem von Hindenburgem. Po první světové válce budoval svou vojenskou kariéru v Reichswehru a zároveň se úspěšně zapojil do politiky.\n\n"}
{"id": "487685", "url": "https://cs.wikipedia.org/wiki?curid=487685", "title": "Harder Kulm", "text": "Harder Kulm\n\nHarder Kulm je vrchol (1322 m n. m.) nad městem Interlaken v kantonu Bern, ve Švýcarsku.\nVrchol je zakončením hřebene, který se táhne nad severním okrajem jezera Brienzersee jihozápadním směrem od vrcholu Brienzer Rothorn.\n\nPod vrcholem je restaurace a vyhlídka, ze které je možno pohlédnout na Interlaken, který leží přímo pod ním, a na okolní vesnice. Dále je z vyhlídky možno pohlédnout na obě jezera, mezi nimiž leží Interlaken, a to na Brienzersee a Thunersee.\n\nZ dalších blízkých bodů je vidět Schynige Platte a údolí táhnoucí se k Lauterbrunnen. Pohled přes údolí uzavírají alpské vrcholy Eiger, Mönch, Jungfrau a sedlo Jungfraujoch.\n\nVyhlídkové místo je dostupné pouze pozemní lanovkou Harderbahn (HB) z Interlakenu.\n\nregion\n\ndoprava v regionu\n"}
{"id": "487689", "url": "https://cs.wikipedia.org/wiki?curid=487689", "title": "Želva stepní", "text": "Želva stepní\n\nŽelva stepní (\"Testudo horsfieldii\"), též želva čtyřprstá, patří k často chovaným druhům želv. Její domov leží na západním okraji Asie.\n\nŽelvu stepní lze identifikovat podle takřka okrouhlého a na vrcholu plochého karapaxu. Dalším typickým znakem je písková barva karapaxu s výraznými černými znaky. Samička dorůstá asi 20 cm, sameček 16 cm. Její hmotnosti může být až 2 kg. Samička je oproti samci větší a má kratší ocas. Oproti balkánským želvám jako jsou želva zelenavá (\"Testudo hermanni\") a želva žlutohnědá (\"Testudo graeca\") je širší a plošší, zbarvení karapaxu je světlejší a na předních končetinách má pouze čtyři prsty s drápky (balkánské druhy pět prstů). Je aktivní ve dne, je velmi čilá, výborně hrabe a dosti obratně šplhá. Samci jsou agresivní vůči samcům jiných druhů želv, i v případě, že jsou třikrát větší.\n\nOd balkánských druhů se liší i způsobem života. Je aktivnější při nižších teplotách, odolnější vůči rachitidě a mnohem lépe hrabe. V přírodě hrabe podzemní chodby dlouhé až 12 m, proto musí být její venkovní výběh dobře zajištěn proti podhrabání.\n\nPatří mezi býložravce, hlavní potravou této želvy jsou tedy rostliny (takřka výhradně listy, plody a květy), například listy smetanky lékařské, sušené byliny, salát, jablka, jahody, jetel, jitrocel, růže, meloun, nejrůznější druhy pícnin, ale také i hmyz. Čím je strava pestřejší, tím lépe, kvůli potřebným vitamínům a minerálům.\n\nSamečkovy námluvy se projevují kýváním hlavou a kroužením okolo samičky. Když samečkovi samička přestane utíkat, nastane páření. Pohlavní dospělosti dosahují tyto želvy mezi osmým a desátým rokem. Samice snáší vejce na přelomu května a června často po jednom s přestávkami dlouhými i několik dnů. Vejce jsou velká 4–5 x 2,5–3,5 cm. Snáší 2 až 8 vajec do předem vyhloubené jamky. Mláďata se líhnou po 80–110 dnech, zůstanou tedy spát v zemi a vylézají až následující jaro.\n\nPochází z Asie. Je nejodolnějším druhem suchozemské želvy, její nejsevernější přirozený výskyt je v Novokujbyševsku, v Rusku na Volze. Obývá oblast na východ od Kaspického moře, státy Írán, Afghánistán, Kazachstán, Turkmenistán a Pákistán, kde žije v pohořích a pouštích. Přirozeným prostředím jsou pro ni volné stepi místy s kamením, se suchou jílovitou a písčitou půdou a řídkými porosty trávy a keřů. Místa, kde je mnoho slunce a jen občasný stín. Je to vysloveně pouštní želva, která nesnáší vlhko a chladno.\n\n"}
{"id": "487691", "url": "https://cs.wikipedia.org/wiki?curid=487691", "title": "Daniela Anschützová-Thomsová", "text": "Daniela Anschützová-Thomsová\n\nDaniela Anschützová-Thomsová (* 20. listopadu 1974 Erfurt, Německo), rozená Anschützová, je bývalá německá rychlobruslařka, olympijská vítězka a několikanásobná medailistka z mistrovství světa.\n\nRychlobruslení se věnovala od roku 1984. V sezóně 1993/1994 se stala juniorskou mistryní Německa ve víceboji. Od roku 1994 začala působit i na mezinárodní scéně, závodila ve Světovém poháru, účastnila se mnoha mistrovství Evropy i světa a rovněž zimních olympijských her.\n\nNa mistrovství Evropy byla dvakrát druhá (2005 a 2009) a jednou třetí (2010). Na mistrovství světa získala celkem pět medailí (z toho tři v týmových závodech – odtud i jedinou svoji zlatou). Na Zimních olympijských hrách 2006 v Turíně a 2010 ve Vancouveru byla součástí týmu, který vyhrál stíhací závod družstev. Rovněž ve Světovém poháru se umisťovala na předních příčkách.\n\nDne 17. července 2010 ohlásila vzhledem ke zhoršujícímu se zdraví konec profesionální rychlobruslařské kariéry.\n\n"}
{"id": "487697", "url": "https://cs.wikipedia.org/wiki?curid=487697", "title": "Salad Fingers", "text": "Salad Fingers\n\nSalad Fingers je surrealisticko-psychologický hororový kreslený seriál, vytvořený britským karikaturistou Davidem \"Foyf\" Firthem od července 2004, který získal internetovou popularitu v roce 2005. San Francisco Chronicle jej zařadil do \"top 10\" jevů popkulturních fenoménů. Filmová verze již dobře známého flashového příběhu je k dispozici na webu tvůrce, premiéra se konala v australském Sydney v roce 2007 na Underground filmovém festivalu v divadle Factory.\n\nMezi lety 2004 a 2019 vzniklo celkem 11 epizod, ta poslední, z ledna 2019, po šestileté pauze.\n\nV tomto surrealistickém komiksu hlavní postava Salad Fingers obývá zpustlý, řídce osídlený postapokalyptický svět, kde si libuje v dotýkání se různých textur a povrchů svými \"salátovými prsty\". Zajímají ho rezavé předměty (hlavně lžíce) a čerpá sílu z pocitu bolesti. Patrně si užívá setkávání s novými lidmi, i když ti nejčastější jsou jeho jen prostá zosobnění (například prstové loutky Hubert Cumberdale, Jeremy Fisher a Marjory Stewart-Baxter), která hlasově zastupuje.\nStrašidelná hudba v pozadí je melodie \"Beware the Friendly Stranger\" od Boards of Canada. Děsivá temná muzika na soundtracku, doprovázejících Saladův strach, je vlastně Davidova kytarová verze pozpátku a zpomaleně. Ostatní hudba zahrnutá v epizodách Salad Fingers zahrnuje práce připisované Brian Eno, Sigur Rós a Aphex Twin.\n\nHlavní postavou je plešatý, hrbatý humanoid se světle-zelenou kůží, bez známek nosu a uší. Jeho nejvýznamnější rys jsou jeho dlouhé, zvláštně tvarované prsty. Byly zdůrazněny v prvním dílu série, kde je zobrazen Salad Fingers vyjadřující potěšení z tření různých objektů, zejména zrezivělé lžíce a konvice. Salad Fingers zřejmě trpí psychózou a není schopen či ochoten rozlišovat mezi živými bytostmi a neživými objekty. Často mluví s různými inertními předměty (především prstové loutky a ve dvou případech lidské tělo).\nObvykle přiřadí takovým předmětům vlastní jména a věří, že mohou komunikovat přímo s ním, někdy vyslovením jejich myšlenky. Žije sám v malé chatrči (obsahující, mimo jiné, troubu, ložnici, bezpečnostní skříňku, rádio, telefon a stůl) s číslem 22 na dveřích. Má talent v hraní na flétnu a mluví francouzsky. Naznačil, že pustý svět, ve kterém žije, je následek \"velké války\", konfliktu, který je zmíněn několikrát v průběhu epizod.\nSalad Fingers má různé návyky jako je pravidelné měření vzdálenosti mezi domem a stromem, ochutnávka nečistot a poslouchání rádia.\n\n\n"}
{"id": "487699", "url": "https://cs.wikipedia.org/wiki?curid=487699", "title": "Čistec", "text": "Čistec\n\nČistec (\"Stachys\") je velký rod rostlin z čeledi hluchavkovitých. Zahrnuje 200–300 druhů, které jsou rozšířeny především v mírných a subtropických oblastech obou polokoulí kromě Austrálie a Nového Zélandu. Centrum jejich druhové diverzity je na Balkáně a v jihozápadní Asii. Z české květeny se udává sedm druhů, z toho jeden (čistec rolní) jako kriticky ohrožený, vyskytující se na jediné lokalitě. Další, například čistec vlnatý, jsou pěstovány a místy zplaňují.\n\nJsou to jednoleté nebo vytrvalé byliny, vzácně i polokeře, obvykle s přímými nebo vystoupavými, jednoduchými nebo větvenými lodyhami. Výška rostlin je 50 až 300 centimetrů. Listy jsou řapíkaté nebo přisedlé, 1 až 15 centimetrů dlouhé. Květy jsou oboupohlavné, rozlišené na trubkovitý nebo zvonkovitý kalich a dvoupyskatou korunu. Jsou dlouhé 1 až 2 centimetry a seskupené v lichopřeslenech tvořících koncový lichoklas podepřený listeny podobného tvaru jako listy. Barva květů je bílá, růžová až purpurová, fialová nebo žlutá. Opylovány jsou hmyzem, plody jsou tvrdky.\n\n\nNěkterými taxonomy bývá do rodu čistec řazena také bukvice lékařská (\"Betonica officinalis\"). Typovým druhem je čistec lesní (\"Stachys sylvatica\").\n\nNěkteré druhy jsou pěstovány pro okrasu (čistec vlnatý nebo velkokvětý), jiné pro jedlé hlízy (čistec hlíznatý). Jiné jsou rostlinami plevelnými. Patří k významným medonosným rostlinám díky produkci nektaru.\n\n"}
{"id": "487703", "url": "https://cs.wikipedia.org/wiki?curid=487703", "title": "Pinaki", "text": "Pinaki\n\nPinaki neboli Te Kiekie je malý atol, nalézající se v souostroví Tuamotu ve Francouzské Polynésii. Geograficky je atol Pinaki částí středo-východní podskupiny Tuamotu, která dále zahrnuje atoly Ahunui, Amanu, Fangatau, Hao a Nukutavake.\nKorálové útesy atolu mají tvar téměř plné kružnice, obklopující lagunu. Jediným spojením laguny s mořem je mělké ústí otevřené na západní straně. Nejbližším sousedem Pinaki je atol Nukutavake ležící 14 km severozápadně od Pinaki.\nPinaki měří 3 km na délku a méně než 2 km na šířku. Atol není obývaný, ale je občas navštěvován osadníky z Nukutavake.\n\nPrvním Evropanem, který připlul k atolu Pinaki byl 6. června 1767 anglický mořeplavec Samuel Wallis. Wallis nazval atol jménem Whitsunday.\nFrederick Beechey nalezl roku 1826 atol neobývaný, ale zjistil, že na ostrově jsou chatrče a také malé zásobníky na uchovávání pitné vody, vytesané na korálových útesech.\n\nPinaki patří do komunity Nukatavake, která kromě Pinaki zahrnuje další tři neobývané atoly.\n"}
{"id": "487711", "url": "https://cs.wikipedia.org/wiki?curid=487711", "title": "Sansana", "text": "Sansana\n\nSansana ( סנסנה, doslova „\"Palmový strom\"“ – podle biblického citátu z Písně písní 7,9 – „\"Vystoupím na palmu, abych se zmocnil plodů\"“ a také podle biblického města \"Sansana\" zmiňovaného v Knize Jozue 15,31) je izraelská osada a vesnice typu společná osada (\"jišuv kehilati\") zčásti ležící na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce cca 520 metrů v jihozápadní části Judska a Judských hor respektive na pomezí jižní části Judských hor nazývané Hebronské hory (Har Chevron) a Negevské pouště. Sansana leží cca 26 kilometrů jihozápadně od centra Hebronu, cca 55 kilometrů jihozápadně od historického jádra Jeruzalému a cca 80 kilometrů jihovýchodně od centra Tel Avivu. Vesnice je oddělena od dopravní sítě Západního břehu Jordánu a je komunikačně orientována výlučně na jižní Izrael, prostřednictvím místní silnice číslo 358 a silnice číslo 60.\n\nLeží přímo na Zelené linii oddělující Západní břeh Jordánu od Izraele v jeho mezinárodně uznávaných hranicích, přičemž ale většina vlastního zastavěného území leží již za touto linií. Na severu a východě leží rozptýlené palestinské osídlení místních Beduínů, na jihu vesnice sousedí s rozsáhlým lesním komplexem Sansana, který se táhne v délce 3,5 kilometrů jižním směrem.\n\nSansana leží z větší části na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. V roce 1996 na tomto místě vyrostla osada typu Nachal tedy kombinace vojenského a civilního osídlení. Původně se tu plánovalo usazení skupiny chasidů, ale z tohoto záměru sešlo. Až 21. dubna 1999 byla osada proměněna na ryze civilní obec, když se tu usadily dvě rodiny a několik dalších jednotlivců. Během několika měsíců dorazilo dvanáct dalších rodin. V roce 2001 byla dokončena příjezdová komunikace do osady. V roce 2005 začala výstavba zděných domů. Vesnice vznikla s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nV Sansaně je k dispozici zařízení předškolní péče o děti, synagoga a mikve. Obchod a zdravotní středisko jsou v sousedních obcích, zejména ve městě Mejtar.\n\nSansana byla po svém vzniku oficiálně přičleněna do správních hranic nedaleké osady Eškolot, za jejíž součást byla administrativně dlouho považována, třebaže šlo o fakticky nezávislou obec, se samostatným zastoupením v Oblastní radě Har Chevron. Územní plán obce předpokládá výhledovou kapacitu výstavby až 401 bytových jednotek. Územní plán byl schválen v roce 2009. V dubnu 2012 rozhodla izraelská vláda legalizovat tuto osadu, respektive změnit její status na administrativně a samosprávně uznávanou samostatnou obec. V roce 2013 pak byla Sansana již evidována jako samostatná obec.\n\nPočátkem 21. století byla Sansana pro svou polohu na okraji Západního břehu Jordánu na rozdíl od většiny sídel v Oblastní radě Har Chevron zahrnuta do Izraelské bezpečnostní bariéry. Dle stavu k roku 2008 již byla tato bariéra, která vesnici oddělila od palestinských oblastí Západního břehu Jordánu, postavena. Během Druhé intifády nedošlo v obci k vážnějším teroristickým útokům.\n\nObyvatelstvo Sansany je v databázi rady Ješa popisováno jako nábožensky založené. Jde o menší sídlo vesnického typu. Databáze Ješa zde k 31. prosinci 2007 uváděla 268 obyvatel. Podle údajů z roku 2014 tvořili naprostou většinu obyvatel v Sansaně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 284 lidí. Během roku 2014 populace stoupla o 15,9 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (64,8 % z celkové populace obce).\n\n\n"}
{"id": "487713", "url": "https://cs.wikipedia.org/wiki?curid=487713", "title": "Andrés Calamaro", "text": "Andrés Calamaro\n\nAndrés Calamaro Massel (* 22. srpna 1961, Buenos Aires) je argentinský zpěvák, hudebník, skladatel a producent. Jedna z nejvýraznějších postav argentinského rocku vůbec, která se zasloužila také o složení několika významných španělských hudebních rockových skladeb. Jeho kariéra je spojena především se dvěma skupinami, a to Los Abuelos de la Nada (aktivní s přestávkami do 2. pol. 80. let) a Los Rodríguez (aktivní v první pol. 90. let).\n\nOd konce 90. let se vydal na sólovou dráhu (nebylo to mimochodem poprvé), během níž stačil do dnešních dnů vydat více než deset desek. Velkou revolucí byla jeho deska \"Alta Suciedad\", kterou časopis \"Rolling Stone\" označil za 10. nejlepší desku v historii argentinského rocku. \"Alta Suciedad\" se se 700 000 prodanými kopiemi stala druhou nejprodávanější deskou v historii Argentiny. Mezi nejlepší skladby \"Alta Suciedad\" lze zařadit hity jako „Flaca“, „Loco“ nebo „Crímenes perfectos“.\n\nZ celé plejády jeho povedených alb lze zmínit ještě například desku \"La lengua popular\" vydanou roku 2007, která obsahovala velmi kvalitní písně jako „Mi gin tonic“, „Cinco minutos más (Minibar)“, „Carnaval de Brasil“ či „Los chicos“.\n\nV jeho repertoáru nalezneme všechna možná témata, od násilí, drog, vězení, zločinů, přes lásku, sex, štěstí, radost, problematické vztahy, smutek až třeba po smrt. Lze nicméně říci, že s postupem času lze v Calamarově nahrávkách vysledovat jistou duševní vyspělost a zklidnění, zapříčiněné získanými životními zkušenostmi.\n"}
{"id": "487721", "url": "https://cs.wikipedia.org/wiki?curid=487721", "title": "Ares I-Y", "text": "Ares I-Y\n\nAres I-Y měl být druhý test rakety Ares I v programu Constellation, měl být podobný jako předchozí test Ares I-X, který byl proveden 28. října 2009. Mise byla původně naplánovaná na září 2013, ale později se termín přesunul na březen 2014 a ještě později byl definitivně zrušen. Namísto Ares I-Y NASA navrhla Ares I-X Prime, který by měl mít podobné cíle jako tento zrušený test.\n\n"}
{"id": "487740", "url": "https://cs.wikipedia.org/wiki?curid=487740", "title": "Karel Reichenbach", "text": "Karel Reichenbach\n\nBaron Dr. Karl Ludwig von Reichenbach (12. února 1788 - 19. ledna 1869) byl německý chemik, geolog, metalurg, přírodovědec, průmyslník a filozof. Je znám jako objevitel výrobků z dehtu, jako je parafín, pittakal (první syntetické barvivo) a fenol. Kromě toho se věnoval i bádání o vyšší lidské nervové činnosti, které se zabývalo senzitivními jevy - vyzařováním magnetických vln, které nazval OD. Stal se významnou osobností v rozvoji rájeckého a blanenského panství, které vlastnil rod pánů ze Salmu, zajímal se též o Moravský kras.\n\nNarodil se 12. února 1788 ve Stuttgartu. Studoval na univerzitě v Tübingenu, kde získal titul doktora filozofie. V mládí se zajímal o vytvoření německého státu, který by vznikl z tehdejší řady malých německých států a státečků. Postupem času zaměřil svoji pozornost na ryze vědecké záležitosti. Navštívil hutě v Německu a ve Francii a stal se odborníkem v hutnictví. Roku 1821 ho vzal do svých služeb starohrabě Hugo František Salm. Karel Reichenbach se stal vůdčí osobností jeho panství a byl jmenován do funkce ředitele rozsáhlých průmyslových knížecích podniků. Povznesl železářství do té úrovně, že se blanenské železárny staly na dlouhou dobu největší továrnou v Rakouském císařství. Kromě své činnosti se též zajímal o Moravský kras, prováděl zde zkoumání a výškopisná měření.\n\nSyn Huga Salma Hugo Karel Eduard však začal na něj, pro jeho nesporné úspěchy, žárlit, z čehož vznikly soudní spory. Jejich následkem bylo odstěhování Karla Reichenbacha v roce 1840 do Vídně. Zde se na zámku Kobenzl začal věnovat svým „odistickým” bádáním, též se zabýval zkoumáním meteoritů. V závěru svého života získal nálepku škarohlída a podivína, který se straní lidí. Zemřel v Lipsku 19. ledna 1869 zcela opuštěn.\n\nK výzkumu tzv. ódických jevů dospěl na základě „empirických a zákonitou cestou sesbíraných fyzických a fyziologických podkladů” a jeho pohled na tyto jevy se dle jeho vlastních slov „podstatně liší od často vyumělkovaných a poně­kud zmatených názorů o tzv. živočišném či animálním magnetismu”. Jak sám říkal, zabýval se ve skuteč­nosti jen výzkumem senzitivní percepce (předmluva k 2. vydání Ódických listů z roku 1856), přičemž jeho poznatky potvrdilo hned několik badatelů. Dr. Buch­mann von Alvensleben ve svém díle \"Die Hydrometeore in ihrer Beziehung zur Reizung der sensitiven Nervenfaser\" prohlásil, že „pokusy Dr. Reichenbacha četnými vlastními pokusy potvrdil”. V jiném díle, nazvaném \"Das Od, eine wissenschaftliche Skizze\", vyjmeno­val Dr. Büchner von Tübingen případy, kdy byly za jeho přítomnosti pozorovány jevy, po­pisované Reichenba­chem (těchto experimentů se zúčastnili i Dr. Ranke a profesor Rapp). Dr. Ne­umann, sám senzitivní potom, co pozoroval ve tmě „ódi­cké světlo ve všech jeho hlavních for­mách”, do­konce vystavěl za účelem experi­mentálního výzkumu v Berlíně temnou komoru, kde v průběhu prvních pokusů vidělo světelné jevy, Reichenbachem udávané, celkem 34 různých osob (část svých pokusů zveřejnil Dr. Neumann v časopise \"Atheneum für Heilgymnastik\"). V Anglii potvr­dil poznatky z Reichenba­chova výzkumu senzitivní percepce ve spise \"Letters on animal magne­tism\" též William Gre­gory, profesor chemie na univerzitě v Edinburgu (v Anglii v té době autorita sta­věná po bok Michaela Faradaye), který také sám přeložil některé z Reichenbachových spisů do anglič­tiny (ty překládal i Dr. John Ashburner, v anglických překladech zachovávající pů­vodní termín „Od”, který Gregory nahrazuje termínem „Odyle”).\n\n\n"}
{"id": "487743", "url": "https://cs.wikipedia.org/wiki?curid=487743", "title": "Lotrinsko-Vaudémontská dynastie", "text": "Lotrinsko-Vaudémontská dynastie\n\nLotrinsko-Vaudémontská dynastie byl rod vládnoucí Lotrinskému vévodství od roku 1509. Jedná se o potomky lotrinského vévody Antonína. Ten se vlády nad vévodstvím ujal po smrti otce Reného II., který byl synem vévodkyně Jolandy, dědičky Lotrinského a Barského vévodství, a hraběte Fridricha II. z Vaudémontu. Jejich sňatkem se Lotrinské vévodství vrátilo zpět do rukou původního vládnoucího rodu, protože Jolandin dědeček vévoda Karel II. měl pouze dceru Izabelu a ta vévodství přinesla věnem svému manželovi neapolskému králi a vévodovi Renému I. z Anjou. Karlův bratr Bedřich se oženil s Markétou, dědičkou Vaudémontu, a jejich syn Antonín byl otcem Jolandina manžela. Joladna a Bedřich II. měli tedy společného pradědečka a to lotrinského vévodu Jana I.\n\nPosledním lotrinským vévodou z této dynastie byl František III., pozdější císař Svaté říše římské \"František Štěpán I.\"\n   A František I. (1517 – 1545) ∞ Kristina Dánska ((1521 – 1590), dcera dánského krále Kristiána II.\n   B Anna (1522 – 1568)\n   C Mikuláš z Mercoeuru (1524 – 1577), verdunský a métský biskup, od roku 1576 vévoda z Mercoeuru\n    ∞ Markéta z Egmontu (1517 - 1554)\n    ∞ Jana Savojsko-Nemourská (1532 - 1568)\n    ∞ Kateřina Lotrinská (1550 - 1606)\n   D Jan (1526 – 1532)\n   E Antonín (1528 – ?)\n   F Alžběta (1530 – ?)\n\n"}
{"id": "487744", "url": "https://cs.wikipedia.org/wiki?curid=487744", "title": "Asa'el", "text": "Asa'el\n\nAsa'el nebo Micpe Asa'el (: עשהאל) je malá izraelská osada ležící na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce cca 670 metrů v jižní části Judska a Judských hor respektive na pomezí jižní části Judských hor nazývané Hebronské hory (Har Chevron) a Negevské pouště. Asa'el leží cca 17 kilometrů jihojihozápadně od centra Hebronu, cca 48 kilometrů jihozápadně od historického jádra Jeruzalému a cca 82 kilometrů jihovýchodně od centra Tel Avivu. Asa'el je na dopravní síť Západního břehu Jordánu napojen pomocí a místní silnice číslo 317.\n\nAsa'el leží necelé 2 kilometry od Zelené linie oddělující Západní břeh Jordánu od Izraele v jeho mezinárodně uznávaných hranicích. Na jižní, východní a západní straně se rozkládá řídce obydlená polopouštní krajina s převahou židovských sídel, na severu pak palestinská sídla (zejména město As-Samu).\n\nAsa'el leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Tato osada vznikla bez předchozího schválení izraelské vlády na jaře 2002. V červnu 2004 se tu uvádělo již cca dvacet stálých obyvatel. Zástavbu tvořilo sedm mobilních karavanů. Elektřinu poskytoval generátor. Zakladateli osady byla skupina mládeže z nedaleké vesnice Livne. Cílem akce mělo být zajištění izraelské kontroly nad touto neosídlenou krajinou podél silnice číslo 317 a výhledově zde umožnit rozšíření lesu Jatir. V Micpe Asa'el pobývá podle internetových stránek osady Livne šest rodin.\n\nV okolí Asa'el se odehrávají potyčky mezi místními osadníky a Palestinci, kteří si nárokují zdejší zemědělské pozemky. V roce 2008 byli kvůli těmto potyčkám tři muži z Asa'el vzati do vazby.\n\nAsa'el není oficiálně uznáván izraelskou vládou a proto neexistují přesné statistiky o počtu obyvatel. Databáze organizace Peace Now zde k roku 2007 uvádí 17 obyvatel.\n\n"}
{"id": "487746", "url": "https://cs.wikipedia.org/wiki?curid=487746", "title": "Asael", "text": "Asael\n\nAsael má více významů:\n"}
{"id": "487755", "url": "https://cs.wikipedia.org/wiki?curid=487755", "title": "Flogging Molly", "text": "Flogging Molly\n\nFlogging Molly je sedmičlenná hudební skupina zformovaná v Los Angeles. V hudbě Flogging Molly se snoubí energický punk rock a tradiční irské melodie. Flogging Molly spolupracuje s hudebním vydavatelstvím SideOneDummy Records.\n\nKapelu založil Irský rodák Dave King společně s kytaristou Tedem Huttem, baskytaristou Jeffem Petersem a houslistkou Bridget Regan. Společně napsali a nacvičili první písničky jako \"Black Friday Rule\" nebo \"Devils Dance Floor\". Flogging Molly hrála každé pondělí v irském baru \"Molly Mallone's\". Ted Hutt a Jeff Peters však kapelu časem opustili, protože jejich původní kapela dostala nabídku k natočení alba. Dave a Bridget pak hledali nové členy kapely a vznikla současná formace Flogging Molly.\nBěhem turné k albu \"Float\" se Dave oženil s Bridget na skromném obřadu v Tokiu.\nV roce 2007 opustil kapelu akordeonista Matthew Hensley, aby se mohl více věnovat svému osmiletému synovi. Matt sám mluvil spíše o tom, že nebude s kapelou jezdit na turné. Nyní již však s kapelou opět hraje a na turné jezdí také.\n\nNázev vychází ze jména baru, ve kterém kapela hrávala ve svých začátcích. Frontman Dave King kdysi v rozhovoru pro magazín \"Kerrang!\" řekl, že kapela měla pocit, jako kdyby svůj domovský bar každé pondělí \"mrskala - (anglické \"to flog\" - mrskat)\" svou energickou hudbou.\n\nFlogging Molly se může chlubit naprosto specifickým hudebním projevem. Frontman Dave King říká: \"\"Kdybychom neměli mandolinu, akordeon, housle a flétnu, byl by to punk rock. Kdybychom neměli kytaru, baskytaru a bubny, byla by to tradiční irská hudba.“\" Hudba kapely je velice melodická, takže je snadné na ni tancovat, zároveň kombinuje živé irské melodie s energií a divokostí punku a chytrými poetickými texty.\nJejich hudba je ovlivněna především kapelami a interprety jako jsou The Dubliners, Horslips, Johnny Cash, a The Clash.\nCelkově se jejich písničky pohybují od \"pirátských\", jako je \"Salty Dog\", \"Cruel Mistress\", nebo \"Seven Deadly Sins\", přes drzé \"What's Left of the Flag\", \"Drunken Lullabies\", nebo \"Rebels of the Sacred Heart\" až k poměrně melancholickým skladbám, jako \"Far Away Boys\", \"The Sun Never Shines (On Closed Doors)\", či \"Float\". Texty se obvykle zabývají tématy jako je Irsko a irská historie, alkohol, politika, láska, smrt nebo Katolická církev. Písničky \"What's Left of the Flag\" a \"The Likes of You Again\" byly napsány jako pocta otci Davea Kinga, který zemřel během Kingova dětství\nPro kapelu je také charakteristická divokost živých vystoupení, její projev na pódiu je spontánní a koncert od koncertu se hrají písničky trošku jinak. Dave King také s oblibou prokládá vystoupení krátkými proslovy, vtípky a podobně.\n\n\n\n\n\n\n\n"}
{"id": "487759", "url": "https://cs.wikipedia.org/wiki?curid=487759", "title": "Sociální simulace", "text": "Sociální simulace\n\nSociální simulace je výzkumná oblast, která aplikuje výpočetní metody na studium témat ve společenských vědách. Zkoumaná témata zahrnují problémy v sociologii, politologii, ekonomii, antropologii, geografii, archeologii a lingvistice.\n\nCílem sociální simulace je překonat mezeru mezi deskriptivním přístupem používaným ve společenských vědách a formálním přístupem používaným v přírodních vědách, přesunem pozornosti na procesy/mechanismy/chování, které budují sociální realitu.\n\nV sociální simulaci počítače podporují aktivity lidského usuzování prováděním těchto mechanismů. Tato oblast zkoumá simulace společností jako jsou komplexní nelineární systémy, které je obtížné studovat klasickými matematickými modely založenými na rovnicích. Robert Axelrod pokládá sociální simulaci za třetí způsob vědecké práce, lišící se od deduktivního i induktivního přístupu; generující data, která mohou být analyzována induktivně, ale vycházející z rigorózně specifikované sady pravidel spíše než z přímého měření reálného světa. Tudíž simulace fenoménu je blízko k jeho generování – konstrukci umělých společností. Tyto ambiciózní cíle narazily na četné kritiky.\n\nPřístup sociální simulace ke společenským vědám je podporován a koordinován třemi regionálními asociacemi, pro Evropu, Severní Ameriku, a Pacifickou Asii.\n\nHistorie multiagentního modelování může být mapována od von Neumannova stroje, teoretického stroje schopného reprodukce. Zařízení, které navrhl von Neumann, se řídilo přesně detailními instrukcemi, aby vytvořilo kopii sebe sama. Tento koncept byl poté vylepšen von Neumannovým přítelem, také matematikem Stanislawem Ulamem; Ulam navrhl stroj vytvořený na papíře jako soubor buněk v mřížce. Tato myšlenka zaujala von Neumanna, který ji sepsal a vytvořil tím první zařízení později označované jako celulární automat.\n\nS dalším vylepšením přišel matematik John Conway. Zkonstruoval dobře známý celulární automat Game of Life. Na rozdíl od von Neumannova stroje se Conwayova Game of Life řídila jednoduchými pravidly ve virtuálním světě ve formě 2-dimenzionální šachovnice.\n\nZrození multiagentního modelování jako modelu pro sociální systémy zapříčinil zejména počítačový vědec Craig Reynolds. Rozhodl se modelovat realitu živých biologických agentů, známých jako umělý život, termín vytvořený Christopherem Langtonem.\n\nJoshua M. Epstein a Robert Axtell vyvinuli první rozsáhlý agentní model nazvaný Sugarscape, aby simulovali a zkoumali roli sociálních jevů jako jsou sezónní migrace, znečištění, pohlavní rozmnožování, boj, přenos nemoci, nebo dokonce kultura.\n\nV nedávné době vyvinul Ron Sun metody multiagentního modelování založené na lidském poznání, známé jako kognitivně sociální simulace.\n\nSociální simulace může odkazovat na všeobecnou třídu strategií pro pochopení sociální dynamiky používající počítače k simulaci sociálních systémů. Sociální simulace počítá s více systematickým přístupem sledování možností výstupů.\n\nExistují čtyři hlavní typy sociálních simulací:\n\nSociální simulace může spadat do rubriky výpočetní sociologie, což je nedávno vyvinutá oblast sociologie, která používá výpočty pro analýzu sociálních jevů. Základní předpoklad výpočetní sociologie je využít počítačové simulace při konstrukci sociálních teorií. To zahrnuje pochopení sociálních agentů, interakcí mezi těmito agenty, a efekt těchto interakcí na sociální agregát. Ačkoliv se sledovaná problematika a metodologie ve společenských vědách liší od těch v přírodních vědách nebo informatice, několik přístupů používaných v současných sociálních simulacích vzniklo v oblastech jako je fyzika nebo umělá inteligence.\n\nSystémová simulace je nejstarší úrovní sociální simulace. Bere v úvahu situaci jako celek. Tento teoretický pohled na sociální situace používá široké množství informací pro určení toho, co by se mělo stát se společností a jejími členy, jestliže jsou přítomny určité proměnné. Tudíž společnost a její členové by měli mít se specifickými přítomnými proměnnými určitou schopnost reagovat na situaci. Plavba touto teoretickou simulací dovolí vědcům rozvinout učené myšlenky o tom, co se stane při nějakých specifických proměnných.\n\nKdyby například NASA chtěla řídit systémovou simulaci pro navigaci, organizace by měla z této nákladově efektivní výzkumné metody prospěch. Tato simulace umožňuje výzkumníkovi projíždět virtuální možnosti dané simulace, vyvíjet spolehlivé procesy a produkovat průkazná fakta o tom, jak dopadne určitá situace.\n\nCílem systémového modelování je specificky (na rozdíl od generalizace v předpovědi u systémové simulace) předpovídat a postoupit v mezích systému jakékoliv množství akcí, chování nebo jiných teoretických možností téměř každé osoby, objektu, konstruktu a tak dále, používajíce širokou škálu matematických rovnic a počítačového programování ve formě modelů.\n\nModel je reprezentace specifických věcí sahajících od objektů a lidí po struktury a produkty vytvořené prostřednictvím matematických rovnic, a je navržen za použití počítačů takovým způsobem, že je schopen zastoupit ve studii výše zmíněné věci. Modely mohou být buď zjednodušené nebo komplexní, což závisí na potřebě každého z nich; nicméně modely mají být jednodušší než to, co reprezentují, a zároveň mají zůstat realisticky podobné, aby byly používány přesně. Jsou vytvářeny za použití souboru dat, která jsou překládána do výpočetních jazyků, které jim dovolují reprezentovat příslušný systém. Tyto modely jsou používány, stejně jako simulace, aby nám pomohly lépe porozumět specifickým rolím a akcím různých věcí, aby předpovídaly chování a podobně.\n\nMultiagentní sociální simulace (MASS) sestává z modelování různých společností za pomoci umělých agentů (měnících se škálovitě) a jejich umisťování do počítačově simulované společnosti, aby bylo možné pozorovat jejich chování. Z těchto dat je možné se dozvědět o reakcích umělých agentů a přeložit je do výsledků neumělých agentů a simulací. Třemi hlavními oblastmi MAS jsou multiagentní výpočty, společenské vědy a počítačové simulace.\n\nMultiagentní výpočet je designem modelu a agentů, zatímco počítačová simulace je částí simulace agentů v modelu a výstupů. Společenská věda je směsí věd a společenských částí modelu. To znamená, kde jsou sociální jevy vyvolávány a teoretizovány. Hlavním smyslem MAS je poskytnout modely a nástroje sociálních jevů multiagentním simulacím. S MAS můžeme zkoumat různé výstupy pro jevy, kde bychom tyto výstupy v reálném životě nemuseli být schopni pozorovat. To nám může poskytnout hodnotné informace o společnosti a výstupy společenských událostí a jevů.\n\nMultiagentní modelování (MAM) je systém, ve kterém soubor agentů nezávisle interaguje na síti. Každý jednotlivý agent je zodpovědný za odlišné chování, které má za následek kolektivní chování. Toto chování jako celek pomáhá definovat fungování sítě. MAM se zaměřuje na lidskou sociální interakci a jak lidé spolupracují a vzájemně komunikují bez toho, aniž by existovala jedna \"skupinová mysl\". Toto v podstatě znamená, že MAM inklinuje k zaměření se na důsledky interakcí mezi lidmi (agenty) v populaci. Vědci jsou schopni lépe porozumět tomuto typu modelování modelováním této dynamiky na menších, lokalizovanějších úrovních. MAM v podstatě pomáhá lépe porozumět interakcím mezi lidmi (agenty), kteří pro změnu ovlivňují jeden druhého (v reakci na tyto vlivy). Jednoduchá individuální pravidla nebo akce mohou mít za následek srozumitelné skupinové chování. Změny v těchto individuálních aktech mohou ovlivnit kolektivní skupinu v jakékoliv dané populaci.\n\nMultiagentní modelování je experimentální nástroj pro teoretický výzkum. Umožňuje nám zabývat se komplexnějším individuálním chováním, jako je například adaptace. Celkově tímto typem modelování, tvůrce nebo vědec, má za cíl modelovat chování agentů a komunikace mezi nimi, aby lépe porozuměl tomu, jak tyto individuální interakce ovlivňují celou populaci. V podstatě je MAM cestou modelování a porozumění různých globálních vzorů.\n\nV současnosti probíhá několik výzkumných projektů, které se přímo vztahují k modelování a multiagentním simulacím. Některé z nich jsou uvedeny dále s krátkým přehledem.\n\n\n\n\n\n\n\nMultiagentní modelování je nejužitečnější tím, že poskytuje most mezi mikro a makro úrovněmi, což je velká část toho, co studuje sociologie. Multiagentní modely jsou nejvhodnější pro studium procesů, které postrádají centrální koordinaci, zahrnující emergenci institucí které, jednou založené, nařizují ze shora dolů. Modely se zaměřují na to, jak jednoduché a předvídatelné lokální interakce generují známé, ale vysoce detailní globální vzory, jako je emergence norem a výskyt kolektivní akce. Michael W. Macy a Robert Willer zkoumali nedávnou přehlídku aplikací a zjistili, že existují dva hlavní problémy s multiagentním modelováním, samoorganizace společenské struktury a emergence společenského řádu. Níže je uveden krátký popis každého problému podle domněnky Macyho a Willera;\n\n\n\nTyto příklady jednoduše ukazují komplexitu našeho prostředí a to, že multiagentní modely jsou navrženy tak, aby zkoumaly minimální podmínky, nejjednodušší sadu předpokladů o lidském chování, požadované pro daný sociální jev k emergenci v organizaci vyšší úrovně.\n\nJiž od svého vzniku je počítačová sociální simulace cílem některých kritik pokud jde o její praktičnost a přesnost. Zjednodušení sociální simulace komplexních systémů pro formování modelů, ze kterých můžeme lépe pochopit realitu, je někdy považováno za nedostatek, jelikož používání poměrně jednoduchých modelů k simulaci reálného života s počítači není vždy nejlepším způsobem predikce chování.\n\nNejvíce kritiky se zdá být zaměřeno na multiagentní modely a simulace, a na to, jak pracují:\n\n\nVědci pracující na sociálních simulacích by mohli oponovat, že konkurenční teorie z oblasti společenských věd jsou o hodně jednodušší než ty, kterých bylo dosaženo prostřednictvím simulací, a proto trpí dříve zmíněným nedostatkem o hodně silněji. Teorie ve společenských vědách inklinují k lineárním modelům, které nejsou dynamické a které jsou odvozeny z malých laboratorních experimentů. Chování populace agentů pod těmito modely je zřídka testováno nebo ověřováno empirickým pozorováním.\n\n\n\n"}
{"id": "487768", "url": "https://cs.wikipedia.org/wiki?curid=487768", "title": "Vaudémont", "text": "Vaudémont\n\nVaudémont je francouzská obec v departmentu Meurthe-et-Moselle v regionu Grand Est. Patří ke svazu obcí „Communauté de communes du Saintois“.\n\nZnak obce kombinuje erb hrabat z Vaudémontu a pahorek Sion.\n\n\n\"Počet obyvatel\"\n"}
{"id": "487770", "url": "https://cs.wikipedia.org/wiki?curid=487770", "title": "Opatství Nejsvětější Trojice v Cava de' Tirreni", "text": "Opatství Nejsvětější Trojice v Cava de' Tirreni\n\nOpatství Nejsvětější trojice v Cava de' Tirreni (italsky \"Abbazia territoriale della Santissima Trinità di Cava de' Tirreni\", latinsky \"Territorialis Abbatia Ssmae Trinitatis Cavensis\") je opatství mnichů benediktinů. Bylo založeno v 11. století a povýšeno na územní opatství v roce 1394. Nachází se asi 3 km od města Cava de' Tirreni a nedaleko Amalfinského pobřeží.\n\nDiecéze (resp. územní opatství) zahrnuje město Cava de' Tirreni. Člení se na 4 farnosti.\n\nZakladatel opatství byl Svatý Alferius, šlechtic ze Salerna, který se v roce 1011 uchýlil do jeskyně \"Arsiccia\", aby zde žil poustevnický život. To vzbudilo pozornost ze strany jeho stoupenců a ti ho pak přiměli, aby zde postavil malý klášter, na jehož základech stojí dnešní opatství. Svatý Alferius zemřel v pokročilém věku 12. dubna 1050.\n\nPrvní tři století existence kláštera byly nádherné a plné svatosti. První čtyři opati byli církví svatořečeni (\"Alferius, Lev, Petr a Costabile\"), dalších osm bylo blahoslavených (\"Simeone, Falcone, Marino, Benincasa, Petr II., Balsamo, Leonardo a Lev II.\"). Mezi těmito jmény vyniká především \"Svatý Petr I.\", synovec Alferia, který opatství významně rozšířil a založil mnišskou kongregaci, Ordo Cavensis, do které patří stovky kostelů a klášterů v celé jižní Itálii.\n\n14. století představuje pro město Cava de' Tirreni období, ve kterém se soustředilo spíše na péči o světské statky a umělecká díla. To mělo velký dopad na opatství.\n\nV roce 1394 udělil papež Bonifác IX. Cavě titul města, a povýšil ho na autonomní diecézi s vlastním biskupem, který však musel mít sídlo v Opatství Nejsvětější trojice, jehož kostel byl potom prohlášen katedrálou nové diecéze.\nKlášter už mimoto neměl být řízen opatem, ale priorem.\n\nDalší obrat nastane v roce 1431, kdy byl opat \"Angelotto Fusco\" jmenován kardinálem, chtěl si však udržet příjem z opatství a diecéze ve městě Cava de' Tirreni. Tím začíná pro opatství období velkého úpadku, kdy je řízeno na dálku prostřednictvím důvěrníků.\n\nSituace se vyřešila, když poslední z těchto opatů - karidálů připojil opatství ke \"Kongregaci svaté Giustiny\" v Padově. Reforma už nevsazovala do čela opatství kardinála ani biskupa, ale opata, který obnovil klášterní disciplínu a studium věd a umění.\n\nBěhem 16.–18. století byly v opatství provedeny také četné architektonické změny. Opat \"Giulio De Palma\" nechal zrekonstruovat mimo jiné i archiv s asi 15 000 pergameny z 8.–9. století a knihovnu, která uchovává mimo jiné i vzácné rukopisy a prvotisky.\n\nDne 7. června 1867 bylo opatství prohlášeno za národní památku a svěřeno do ochrany na určitou dobu komunitě mnichů, čímž se zachránilo od zničení tak, jak se to v této době stalo mnohým italským opatstvím.\nOd roku 1979 spravuje opatství diecézi, 4 farnosti a také svatyně v okolí.\n\n"}
{"id": "487771", "url": "https://cs.wikipedia.org/wiki?curid=487771", "title": "Řád Františka Josefa", "text": "Řád Františka Josefa\n\nŘád Františka Josefa ( \"kaiserlich österreichischer Franz Joseph-Orden\") byl rakouský (po roce 1867 rakousko-uherský) všeobecně záslužný řád, který založil císař František Josef I. 2. prosince roku 1849. Zanikl rozpadem rakousko-uherského mocnářství roku 1918. Na rozdíl od starších záslužných řádů monarchie, Leopoldova řádu a Řádu železné koruny, nebyla s jeho udělením spojena žádná další privilegia.\n\nŘád založil císař František Josef I. 2. prosince roku 1849 přesně rok po svém nástupu na trůn a to s cílem oceňovat vynikající zásluhy bez rozdílu stavu. Řád byl původně rozdělen do tří tříd, ovšem v důsledku pozdějších úprav se jejich počet zvýšil na pět:\n\n1)   velkokříž\n\n2)   komtur s hvězdou (od roku 1869)\n\n3)   komtur\n\n4)   důstojník (od roku 1901)\n\n5)   rytíř\n\nK řádu byl formálně (nikoli ale oficiálně) přičleněn i Záslužný kříž o čtyřech (později šesti) stupních (zlatý Záslužný kříž s korunou, zlatý Záslužný kříž, stříbrný Záslužný kříž korunou, Záslužný kříž, železný Záslužný kříž s korunou, železný Záslužný kříž), který mohl být na rozdíl od řádu udílen i ženám.\n\nJiž krátce po svém založení se tento řád stal nejčastěji udílenou dekorací podunajské monarchie a pouze v letech 1859, 1866 a 1878 byl početně výrazně přečíslen III. třídou řádu Železné koruny, která se na rozdíl od řádu Františka Josefa udílela i za statečnost v boji. V této době totiž řád Františka Josefa neměl válečnou dekoraci a v souvislosti s bojovými operacemi jej získávali pouze příslušníci logistických složek armády – lékaři, zvěrolékaři, vojenští úředníci, ženisté, trén a duchovní, stejně jako zaměstnanci železnic a telegrafů, tedy organizací důležitých pro přesun vojsk a  materiálu. Ve srovnání se staršími řády (zejména Leopoldovým řádem a Řádem železné koruny) byla jeho prestiž poměrně dlouho nižší a to nejen díky pozdnímu datu založení. Na rozdíl od nich totiž svému nositeli nepřinášel žádná privilegia (především právo na udělení šlechtictví) a tento stav trval až do zrušení tzv. nobilitačních paragrafů těchto řádu roku 1884.\n\nOdznakem je zlatý, červeně smaltovaný tlapatý kříž, převýšený císařskou korunou. Kříž je položen na černě smaltovaném rakouském orlovi, který drží v zobácích zlatý řetěz s heslem císaře Františka Josefa VIRIBUS UNITIS \"(Společnými silami)\" překrývající dolní rameno kříže. V bílém středovém medailonu se nachází zlaté iniciály zakladatele, na zadní straně pak letopočet 1849. K řádu patřily i řetízky, které se nosily k civilnímu oděvu. Velkokříž byl tvořen střídajícím se císařským orlem s korunovanou iniciálou, komtur orlem s císařskou korunou a rytíř pak bílými medailonky s iniciálou a korunou. Hvězda je osmícípá a brilantující s řádovým odznakem na středu. Hvězda komtura je totožná, jen o něco menší.\n\nStuha řádu byla původně jen malinově červená, ale od 14. října 1914 mohl být řád udílen i za válečné zásluhy a to na stuze červeno-bíle šrafované (tzv. stuha Vojenského záslužného kříže). Od 13. prosince 1916 mohly být ke všech třídám řádu přidány meče za válečné hrdinství. Podle nejvyššího rozhodnutí císaře Karla I. ze 17. února 1918 bylo umožněno za zvláštní zásluhy udílet komturský, důstojnický a rytířský kříž i podruhé. Civilní nositelé řádu mohli při každodenním nošení použít řádovou miniaturu zavěšenou v knoflíkové dírce na zvláštních ozdobných řetízcích, které si lišily podle jednotlivých tříd.\n\nPůvodně byl řád dělen do tří tříd. V roce 1869 přibyla třída komtura s hvězdou a v roce 1901 pak třída důstojníka. Celkově se potom dělil do 5 tříd.\n\n\nRoku 1853 byl jako mimořádné ocenění udělen vídeňskému měšťanovi Josefu Ettenreichovi a pobočníkovi císaře hraběti Maximilianu O´Donnelovi, kteří 18. února téhož roku zachránili Františku Josefovi I. život při atentátu.K významným nositelům řádu z českého prostředí patřili například historik Jaroslav Goll, politik a ministr Antonín Randa, vynálezce František Křižík, baron František Ringhoffer II. (všichni II. třída), vědec Johann Gregor Mendel, vydavatel Jan Otto (III. třída), heraldik a historik August Sedláček (IV. třída) a dále malíř Alfons Mucha, sochař Josef V. Myslbek, malíř Joža Úprka, herec Eduard Vojan, spisovatel Alois Jirásek, právník Augustín Ráth, ředitel a prokurista Ringhofferovy firmy František Adolf Hering (V. třída).\n\n\n\n"}
{"id": "487773", "url": "https://cs.wikipedia.org/wiki?curid=487773", "title": "Harafica", "text": "Harafica\n\nHarafica je cimbálová muzika působící v okolí Uherského Hradiště, jejíž repertoár vychází z lidové muziky moravského Slovácka a některých folklórních regionů slovenských.\n\nPíše se rok 1999, když na ZUŠ Uherské Hradiště vzniká další dětská cimbálová muzika pod vedením Pavla Štulíra, učitele této školy. Tento zkušený pedagog poskládal sestavu deseti malých muzikantů z valné většiny vybraných z folklorních kruhů a začal je pomalu a jemně zasvěcovat do tajů lidové písně. A protože správný muzikant musí taky umět zahrát tanečníkům pod nohy, začala muzika už od prvních měsíců spolupracovat s folklorním souborem Hradišťánek, přičemž tato spolupráce pokračuje až do dnešních dnů.\n\nNa sólové dráze však muzikanti nezůstávali pozadu a již po prvním roce muzicírování vyhráli Přehlídku cimbálových muzik v Mikulově a v roce 2003 se ve Vysokém Mýtě stali absolutními vítězi v celostátní soutěži v kategorii \"dětská cimbálová muzika\".\n\nKontakty s folklorními soubory, ale i např. se Slováckým muzeem, či městem Uherské Hradiště aj., zavedly muziku mnohokrát za hranice České republiky. Z mnoha můžeme jmenovat např. zájezdy do Německa a Turecka s Hradišťánkem, Francie s Handrlákem či Polsko s taneční složkou Cifry.\n\nV roce 2005 se rozloučili se ZUŠ a začali pracovat sami pod názvem Cimbálová muzika Harafica a vedením cimbálisty Petra Gablase. Stále se však vracejí k osobě Pavla Štulíra, který je jim i dnes rádcem, učitelem, ale také kamarádem.\n\n"}
{"id": "487774", "url": "https://cs.wikipedia.org/wiki?curid=487774", "title": "Kontraproduktivní jednání", "text": "Kontraproduktivní jednání\n\nKontraproduktivní jednání (z angl. \"counterproductive\", od lat. \"contra\", proti a \"producere\", vytvořit, představit) označuje jednání, které působí opačně než jeho původce zamýšlel. Může se týkat zejména opatření a předpisů, veřejných vystoupení a výroků politiků, kampaní a podobně. \n\nNapříklad zákaz prodeje alkoholu lze označit jako kontraproduktivní, pokud se v jeho důsledku prodej alkoholu zvýšil. Zpráva, že banka XY nemá žádné problémy, byla kontraproduktivní, pokud vyvolala paniku jejích zákazníků. Rozpočtové škrty vlád jsou podle Mezinárodní organizace práce kontraproduktivní, protože zvýší nezaměstnanost a tím prohloubí krizi. \n"}
{"id": "487777", "url": "https://cs.wikipedia.org/wiki?curid=487777", "title": "Acker Bilk", "text": "Acker Bilk\n\nBernard Stanley Bilk MBE (28. ledna 1929, Pensford, Somerset, Anglie − 2. listopadu 2014, Bath, Somerset) známý jako Mr. Acker Bilk, byl anglický jazzový klarinetista.\n\nSvětoznámý swingový klarinetista a skladatel swingové hudby. Proslavil se např. skladbami Stranger on the Shore (Cizinec na pobřeží), La vie en rose, upravil skladby Sidneyho Becheta ,např. Petite Fleur a další.\n\nZemřel v roce 2014 ve věku 85 let.\n"}
{"id": "487779", "url": "https://cs.wikipedia.org/wiki?curid=487779", "title": "Naruto Uzumaki", "text": "Naruto Uzumaki\n\nNaruto Uzumaki ( うずまきナルト, \"Uzumaki Naruto\") je hlavní postava mangy a později i anime seriálů \"Naruto\" a \"Naruto: Šippúden\", jejichž autorem je Masaši Kišimoto. Naruto je nindžou Skryté Listové vesnice, v jehož těle je však zapečetěn devítiocasý liščí démon Kurama, který při Narutově narození napadl Listovou vesnici, a aby nebyla zničena, zapečetil vůdce vesnice, čtvrtý hokage, Kuramu do právě narozeného nemluvněte Naruta, za což však musel zaplatit vlastním životem. Naruto je hyperaktivní chlapec, jehož největšími ambicemi je stát se novým hokagem, aby jej lidé uznávali. Jeho nejoblíbenějším jídlem je ramen. Je oblečen v oranžové kombinéze.\nKvůli démonovi se vesničané Naruta bojí a nenávidí jej. Považovali jej za samotné monstrum a podle toho se k němu i chovali. Naruto byl sám, bez přátel, bez rodiny a bez lásky. Upozorňoval na sebe rošťárnami a zoufale se snažil o pozornost a uznání ostatních. To, že je v něm zapečetěn devítiocasý démon, se neměl dozvědět. Jedním z mála lidí, kteří byli i v té době Narutovi blízcí, byl jeho učitel Iruka, který ho naučil, že nikdy není sám. Poté co se Naruto s potížemi stane nindžou, je přiřazen do týmu 7, jehož dalšími členy jsou Sakura Haruno, do které je Naruto zakoukaný, Sasuke Učiha, kterého Naruto nesnáší, protože je moc oblíbený a holky ho zbožňují, ale později se z nich stanou nejlepší přátelé a jejich velitelem je Kakaši Hatake. Společně tak musí plnit mise různé obtížnosti.\n\nPokračování anime \"Naruto\" se jmenuje \"Naruto: Šippúden\" a začíná tím, jak se Naruto s Džiraijou šťastně vrací do Listové vesnice. Naruto se brzy znovu rozkouká a najde staré kamarády, kteří už jsou všichni čúniny a džoníny, ale Naruto ne. Naruto a Sakura se brzy pokusí získat Sasukeho zpět. Vydají se tedy na dlouhou cestu za Oročimarem, kde na konci sice Sasukeho potkají, ale bohužel se jim ho nepodaří přesvědčit, aby šel s nimi. Oba dva se však nevzdávají. Listovou vesnici začne ohrožovat organizace Akacuki s devíti velice zkušenými členy, kteří loví ocasaté démony, aby dostali sílu, jakou svět ještě neviděl. Jsou to Nagato, Konan, Itači, Kisame, Sasori, Deidara, Kakuzu, Hidan a Zecu. Listová vesnice jim musí ostře čelit. Sasoriho, Deidaru, Hidana a Kakuzua Listová vesnice zlikviduje. \n\nSasuke po dvou a půl letech Oročimarua pokusí zabít, ale nezabije (myslí si že je mrtvý) poté odejde od něj a sestaví si tým Hebi spolu se Suigecuem, Karin a Džúgem. Přidají se k Akacuki a přejmenují se na tým Taka. Aby se dostali do Akacuki, musí splnit určenou zkoušku. V jejich případě přinést do organizace osmiocasého démona, který je zapečetěn v Killer Beem, což je bratr raikageho. Zabijí ho, ale zjistí, že to byl pouze vodní klon, za což Suigecu málem zaplatí životem. \n\nListovou vesnici čeká veliká hrozba, která je ještě horší, než když útočil devítiocasý démon. Zaútočí na vesnici vůdce Akacuki Nagato se svými šesti těly. Poté co zabije Narutova mistra Džiraiju se rozhodne zaútočit i na Listovou vesnici. Použije velmi silnou techniku Šinra tensei (smrtící vlna), která rozdrtí celou vesnici do posledního domku. Mnoho lidí zemře, ale někteří přežijí, neboť je zachrání pátá hokage svou skrytou technikou. Kdyby ji nepoužila, asi by už nežil nikdo. Naruto se mezitím naučí načerpávat čakru z přírody a ovládat mód poustevníka. Bojuje s Nagatem a Nagato v boji zraní Hinatu Hjúgu, která předtím, než omdlí, řekne Narutovi, že jej miluje. Naruto si myslí, že zemřela, a vpustil do sebe takový vztek, že když se promění v Devítiocasého, naroste mu osm ocasů. Dokáže tento stav ale sám překonat, což se ještě nikomu předtím nepovedlo. Nakonec Naruto Nagatovi domluví a zeptá se, proč musel zničit Listovou. Nagato odvětí, že jeho rodiče kdysi omylem zabili čúninové z Listové vesnice. Po delší debatě však Naruto Nagata přesvědčí o špatnosti jeho pomsty, načež Nagato obětuje svůj život ve prospěch všech, kdo v boji zemřeli. Listová vesnice tak může začít nový začátek.\n"}
{"id": "487781", "url": "https://cs.wikipedia.org/wiki?curid=487781", "title": "Jiřičná", "text": "Jiřičná\n\nJiřičná je malá vesnice, část obce Petrovice u Sušice v okrese Klatovy. Nachází se zhruba 1,5 km jižně od Petrovic a 6 km jihozápadně od Sušice, rozložena na levé straně údolí potoka Volšovky. Okrajem vesnice probíhá silnice II/145. V roce 2011 zde trvale žilo 44 obyvatel.\n\nPrvní písemná zmínka o vesnici pochází z roku 1414.\n\n\n"}
{"id": "487794", "url": "https://cs.wikipedia.org/wiki?curid=487794", "title": "Nada Mamulová", "text": "Nada Mamulová\n\nNada Mamulová, roz. Vukičevićová (9. ledna 1927 Bělehrad – 11. října 2001 Bělehrad) je nejznámější srbská interpretka sevdalinek neboli unikátních lidových milostných písní z Bosny a Hercegoviny.\n\nSvoji kariéru započala v roce 1946 v Rádiu Bělehrad. Brzy poté se provdala za Nikolu Mamulu a odstěhovala se do Sarajeva, kde působila v rozhlase. V archivech rádií Bělehrad, Nový Sad a Sarajevo se zachovalo na 150 jejích nahrávek, a sice sevdalinek i lidových písní z vlastního Srbska.\n\nJejí diskografie obsahuje dvě LP vydané záhřebským vydavatelstvím Jugoton, čtyři LP vydaná v zahraničí (USA, Bulharsko, Nizozemsko a Kanada) a deset singlů.\n\nZemřela v Bělehradě roku 2001.\n\n"}
{"id": "487796", "url": "https://cs.wikipedia.org/wiki?curid=487796", "title": "Alexandr Viktorenko", "text": "Alexandr Viktorenko\n\nAlexandr Stěpanovič Viktorenko ( , * 29. března 1947 ve vesnici Olginka v Severokazachstánské oblasti, Kazašská SSR, SSSR) byl vojenský letec, od května 1978 sovětský kosmonaut, člen armádního oddílu kosmonautů Střediska přípravy kosmonautů. Čtyřikrát vzlétl do vesmíru k jednomu týdennímu a třem dlouhodobým pobytům na vesmírné stanici Mir. Celkem strávil ve vesmíru 489 dní, 1 hodina a 35 minut. Roku 1997 z oddílu kosmonautů odešel, žije ve Hvězdném městečku.\n\nAlexandr Viktorenko se narodil 29. března 1947 v dělnické rodině žijící ve vesnici Olgince na severu Kazachstánu, je ruské národnosti. Po střední škole sloužil v armádě, roku 1969 absolvoval absolvoval Orenburskou vojenskou vysokou leteckou školu (). Poté byl přeložen k letectvu Baltského loďstva.\n\nRoku 1977 se přihlásil do náboru vojenských kosmonautů, prošel všemi koly výběru a 23. května 1978 byl (společně s Nikolajem Grekovem) rozkazem hlavního velitele letectva zařazen do oddílu kosmonautů Střediska přípravy kosmonautů (CPK) jako posluchač-kosmonaut (). U nově zařazených kosmonautů se předpokládalo jejich využití jako pilotů raketoplánu Buran, proto kromě běžné všeobecné kosmické přípravy procházeli také zdokonalovacím pilotním výcvikem, který proběhl v kazašském Akťubinsku u 267. střediska zkoušek letecké techniky a přípravy zkušebních letců () do října 1978 do července 1979. Po návratu do Hvězdného městečka byl při tréninku v barokomoře vinou operátora zasažen elektrickým proudem, při následném pádu utrpěl otřes mozku a probral se až po sedmnácti hodinách. Po nehodě se vrátil k výcviku, kvalifikaci zkušební kosmonaut () získal s Grekovem 24. února 1982.\n\nNa jaře 1982 byl zařazen do skupiny pro mezinárodní lety. Od roku 1983 do února 1984 byl velitelem rezervní návštěvní posádky pro Saljut 7, v posádce s ním cvičili Vitalij Sevasťjanov a do listopadu 1983 i Rimantas Stankjavičjus. V září 1984 byl jmenován velitelem záložní posádky (s Alexandrem Alexandrovem, v březnu 1985 nahrazeným Gennadijem Strekalovem a Jevgenijem Salejem) 5. základní expedice na Saljut 7, která odstartovala v Sojuzu T-14 v září 1985.\n\nV listopadu 1985 – březnu 1986 tvořil s Alexandrovem zálohu pro 1. základní expedici (EO-1) na Mir. V prosinci 1986 byl k Viktorenkovi a Alexandrovovi přiřazen Syřan Muhammed Ahmad Faríz a vzniklá trojice určena 1. návštěvní expedicí na Mir.\n\nDo vesmíru trojice odstartovala z Bajkonuru 22. července 1987 v Sojuzu TM-3. O dva dny později se spojili s Mirem, Alexandrov v základní posádce zaměnil Alexandra Lavejkina, který musel přerušit let v důsledku zdravotních problémů, a po několikadenním společném pobytu na Miru Viktorenko, Lavejkin a Faríz přistáli 30. července 1987 v Sojuzu TM-2. Let trval 7 dní, 23 hodin a 5 minut.\n\nV lednu 1988 byl jmenován velitelem zálohy pro 4. základní expedici (EO-4) na Mir (s Alexandrem Serebrovem a Francouzem Michaelem Togninim), v prosinci 1988 posádka Viktorenko, Serebrov postoupila na místo hlavní posádky pro EO-5.\n\nK Miru kosmonauti odstartovali 6. září 1989 v Sojuzu TM-8. Osídlili stanici opuštěnou od dubna 1989 a věnovali se vědecké činnosti. V prosinci přijali nový modul – Kvant-2, v lednu a únoru 1990 pětkrát vystoupili na povrch stanice. V polovině února je vystřídali Anatolij Solovjov a Alexandr Balandin z EO-6. Viktorenko se Serebrovem přistáli 19. února 1990 po 166 dnech, 6 hodinách a 58 minutách pobytu v kosmu.\n\nV prosinci 1990 se opět zapojil do přípravy na let na Mir, tentokrát v páru se Sergejem Avdějevem v rezervní (tedy 3.) posádce EO-9. V květnu 1991 oba postoupili do záložní posádky EO-10 ještě s Rakušanem Clemensem Lothallerem, po sloučení rakouského a kazašského programu v červenci nahradil Avdějeva Talgat Musabajev.\n\nOd října 1990 se už v základní posádce 10. základní expedice (EO-10) připravoval na třetí let. Společně s Alexandrem Kalerim a Klausem-Dietrichem Fladem 17. března 1991 vzlétl v Sojuzu TM-14. Flade se po týdnu vrátil s předešlou posádkou a Viktorenko s Kalerim zůstali na stanici. Na Zem se vrátili 10. srpna 1992 po 145 dnech, 14 hodinách a 11 minutách letu.\n\nOd února do července 1994 ve dvojici s Jelenou Kondakovovou působil v záložní posádce 16. základní expedice. Poté postoupili do základní posádky EO-17. Do vesmíru odstartovali ještě s Ulfem Merboldem 3. října 1994 v Sojuzu TM-20. Merbold se vrátil po týdnu se dvěma kosmonauty z předešlé expedice, jejíž třetí člen Valerij Poljakov na stanici zůstal. Kosmonauti 17. expedice byli vystřídáni po pěti měsících a přistáli 22. března po 169 dnech, 5 hodinách a 22 minutách letu (Viktorenko a Kondakovová), resp. Poljakov po rekordních a dosud nepřekonaných 437 dnech, 17 hodinách a 59 minutách pobytu v kosmu.\n\nZ oddílu kosmonautů odešel po dosažení padesáti let 27. července 1997. Je ženatý, má dceru a syna.\n"}
{"id": "487804", "url": "https://cs.wikipedia.org/wiki?curid=487804", "title": "Dorothy Roundová Littleová", "text": "Dorothy Roundová Littleová\n\nDorothy Edith Roundová Littleová (13. července 1908, Dudley, Worcestershire – 12. listopadu 1982, Kidderminster) byla anglická tenistka, ženská světová jednička a dvojnásobná vítězka dvouhry ve Wimbledonu. Singlový titul získala také při své jediné účasti na Australian Open. French Open se nikdy nezúčastnila.\n\nJejí největší soupeřkou byla Američanka Helen Willsová Moodyová. Dva wimbledonské tituly z let 1934 a 1937 získala při její turnajové neúčasti.\n\nPodle Wallise Myerse z \"Daily Telegraphu\" a \"Daily Mailu\", byla hodnocená v první desítce ženského světového žebříčku v letech 1933 sž 1937, v roce 1934 byla klasifikovaná na 1. místě.\n\nV roce 1986 byla in memoriam uvedena do Mezinárodní tenisové síně slávy.\n\n\n\n\n"}
{"id": "487817", "url": "https://cs.wikipedia.org/wiki?curid=487817", "title": "Polyethylenglykol", "text": "Polyethylenglykol\n\nPolyethylenglykol (poly(ethylenglykol), PEG), též známý jako polyethylenoxid (poly(ethylenoxid), PEO) nebo polyoxyethylen (POE), je komerčně nejvýznamnějším polyetherem. Jako PEG, PEO nebo POE se označuje oligomer nebo polymer ethylenoxidu. Všechny tři názvy jsou chemicky synonymní, ovšem historicky se jako PEG označují oligomery a polymery s molární hmotností do 20 000 g/mol, jako PEO polymery s molární hmotností nad 20 000 g/mol a jako POE polymery libovolné molární hmotnosti.\n\nPEG a PEO jsou kapaliny nebo nízkotající tuhé látky, v závislosti na molární hmotnosti. PEG se připravují polymerizací ethylenoxidu a jsou komerčně dostupné v široké škále molárních hmotností, od 300 g/mol do 10 000 000 g/mol. Zatímco PEG a PEO s různou molární hmotností mají různé oblasti použití a také různé fyzikální vlastnosti (např. viskozitu), vzhledem ke vlastnostem řetězců různých délek, jejich chemické vlastnosti jsou skoro stejné. Různé formy PEG se využívají také jako iniciátory polymerizačního procesu. Nejčastěji se takto používá monofunkční methylether PEG (methoxypoly(ethylenglykol)), zkráceně mPEG. PEG nižších molárních hmotností jsou dostupné také jako čisté oligomery, označované jako uniformní, monodisperzní nebo diskrétní. Protože čištění a separace čistých oligomerů jsou složité, cena takto kvalitních látek je často desetkrát až tisíckrát vyšší než u neuniformních (polydisperzních) PEG.\n\nPEG jsou také k dispozici v různých geometriích. \"Větvené\" PEG mají tři až deset řetězců vycházejících s centrální skupiny. \"Hvězdicové\" PEG mají 10 až 100 řetězců z centrálního jádra. \"Hřebenové\" PEG mají více řetězců odbočujících z polymerní \"páteře\".\n\nTeplota tání PEG je závislá na vzorcové hmotnosti polymeru. PEG nebo PEO má následující strukturu:\n\nČísla, která se často uvádějí v názvech PEG, označují průměrnou molární hmotnost. Například PEG s n=9 by měl průměrnou molární hmotnost cca 400, označoval by se tedy jako PEG 400. Většina PEG obsahuje molekuly s různými molárními hmotnostmi, jsou tedy neuniformní. Distribuci rozměrů molekul lze statisticky charakterizovat pomocí hmotnostně průměrné molární hmotnosti (Mw) a početně průměrné molární hmotnosti (Mn), jejich poměr se nazývá index neuniformity (též \"index polydisperzity\", Mw/Mn). Hodnoty Mw a Mn lze měřit hmotnostní spektrometrií.\n\nPEGylace je proces kovalentního slučování struktury PEG s jinou větší molekulou, například s terapeutickou bílkovinou (která se pak označuje jako \"PEGylovaná\"). PEGylovaný interferon alfa-2a nebo -2b je běžně používanou injekční léčbou infekce hepatitidou typu C.\n\nPEG je rozpustný ve vodě, methanolu, benzenu, dichlormethanu, nerozpustný v diethyletheru a hexanu. Slučuje se s hydrofobními molekulami za vzniku neiontových tenzidů.\n\nPEG může potenciálně obsahovat toxické nečistoty, například ethylenoxid nebo 1,4-dioxan. PEG jsou nefrotoxické, aplikují-li se na poškozenou kůži.\n\n\n"}
{"id": "487818", "url": "https://cs.wikipedia.org/wiki?curid=487818", "title": "Halové mistrovství světa v atletice 1993", "text": "Halové mistrovství světa v atletice 1993\n\n4. halové mistrovství světa v atletice se odehrávalo ve dnech 12. – 14. března 1993 v kanadském Torontu, v hale SkyDome (dnes Rogers Centre). Atletických soutěží se zúčastnilo 537 atletů a atletek z 93 států světa.\n\nNa tomto šampionátu se naposledy konaly chodecké disciplíny. Mužská chůze na 5 km a ženská chůze na 3 km. Do programu se naopak poprvé dostaly víceboje, byť jen jako ukázková disciplína. Zvláštností byl rovněž štafetový běh na 1600 m (800 m, 200 m, 200 m, 400 m).\n\nČeskou republiku na tomto šampionátu reprezentovalo 6 atletů (5 mužů a 1 žena).\n\n"}
{"id": "487821", "url": "https://cs.wikipedia.org/wiki?curid=487821", "title": "Sociální pedagogika", "text": "Sociální pedagogika\n\nExistují různé definice sociální pedagogiky, nejčastěji se však vymezuje jako směr, který se orientuje na rizikové a sociálně znevýhodněné skupiny mládeže a dospělých. V nejširším pojetí se sociální pedagogika chápe jako věda, která se zabývá působením veškerého sociálního prostředí na člověka všech věkových kategorií v různých životních situacích, zatímco v užším slova smyslu je chápána jako disciplína, která se orientuje na pedagogické ovlivňování sociálně problémových jedinců (rasista, drogově závislý, vrah,…). Základní ideou je sociální začlenění tak, aby jedinec nevybočoval ze společnosti. Termín se používá ve 4 významech: ve smyslu metodologickém, jako pedagogická disciplína, jako studijní (profesní) obor a jako vyučovací předmět. \n\nSociální pedagogika je v českém kontextu relativně mladá vědecká disciplína, která navzdory své dlouhodobé zahraniční existenci dosud nemá přesně vymezený předmět zkoumání. V každé zemi se profiluje částečně odlišným způsobem, a to především díky národním tradicím, které jsou specifické pro každou zemi. Mění se v závislosti na čase a vznikajících dobových společenských problémech, a to zejména když se objeví nějaký sociální problém, který je potřeba vyřešit.\n\nPřinesla názor, že člověk není bytostí pouze bio-psychickou, ale také sociální. Podle Krause je cílem sociální pedagogiky nalézt postupy vedoucí k usnadnění socializace. Pedagogika je obecně chápána jako věda o výchově a vzdělávání a pojem \"„sociální“\" je zde vnímán jako \"„společensky přizpůsobivý“.\" \n\nSociální pedagogové se zabývají například tématy sociální rizikové životní situace, problematikou prostředí, sociální deviací, rizikovým chování, pomocí osobám závislým, socializací a výchovou, právy dětí aj. S termínem sociální pedagogika se často mohou splétat pojmy socializace a sociální práce, proto je třeba dbát větší pozornosti, aby nedošlo k záměně těchto pojmů.\n\nPodle Průchy má sociální pedagogika dvojí podobu:\n\nPraktická realizace sociální pedagogiky – Jedná se o činnosti vychovatelů v ústavních a ochranných zařízeních. Patří sem dětské domovy se školou, výchovné ústavy, diagnostické ústavy a činnost organizací zaměřených na prevenci užívání drog, na pomáhání týraným a zanedbávaným dětem a na děti a mládež s výchovnými problémy obecně.\n\nTeoretická složka sociální pedagogiky – Jevy, kterými se tato složka sociální pedagogiky zabývá, mají různorodou povahu. Následkem toho se v určité teorii musí propojovat přístupy pedagogické s teoriemi a poznatky sociologie, vývojové psychologie, právní vědy aj.\n\n\nSociální pedagogika prošla velmi složitým a pestrým vývojem a čerpala inspiraci z filozofie, sociologie, pedagogiky, z teorie výchovy i z příkladů praxe pomoci druhým. Rozmach české sociální pedagogiky nastal v roce 1990 a přispět k jeho rozvoji se na počátku devadesátých let pokoušela řada pedagogů. \n\nPo Sametové revoluci (1989) měl pro vývoj sociální pedagogiky značný význam vznik Sociálně pedagogické společnosti, která v roce 1993 spustila vydávání časopisu ETHUM, ve kterém byl umístěn podtitul \"Bulletin pro sociální pedagogiku\". Avšak tato společnost během devadesátých let zanikla a následným vydavatelem se stalo Sdružení pro sociální prevenci a sociální pedagogiku. \n\nV roce 1998 se konal v Brně pod vedením Pedagogické fakulty Masarykovy univerzity seminář, na který se dostavili zástupci všech vysokých škol, kde se sociální pedagogika vyučovala. Výsledkem tohoto shromáždění byl sborník \"Aktuální problémy sociální pedagogiky\" (1999). \n\nK rozvoji sociální pedagogiky také značně přispěla konference SOCIALIA pod vedením Pedagogické fakulty Univerzity v Hradci Králové. První konference v roce 1997 se řídila mottem \"Pomoc potřebným\", poté se odborníci zabývali rodinou, a následně byla středem zájmu současná mládež a její životní styl. Na to v roce 2003 navazovala Pedagogická fakulta Univerzity Palackého v Olomouci, která se orientovala na sociální pedagogiku jako na vědní obor a studijní disciplínu. \n\nV Roce 2013 se podařilo ustavit Asociaci vzdělavatelů v sociální pedagogice, a také v tomto roce vznikl samostatný časopis \"Sociální pedagogika\".\nSociální pedagogika má jako rozvíjející se vědecká disciplína před sebou ještě řadu úkolů, mezi které patří: upřesnění terminologie sociální pedagogiky, zpřesnění cílů a obsahu sociální pedagogiky, profesionalizace a institucionalizace sociální pedagogiky, posílení autonomie sociální pedagogiky aj.\n\n"}
{"id": "487822", "url": "https://cs.wikipedia.org/wiki?curid=487822", "title": "Lokomotiva Tomáš", "text": "Lokomotiva Tomáš\n\nLokomotiva Tomáš (v anglických originálech Thomas the Tank Engine & Friends (1984-2003), Thomas & Friends (2003-současnost)) je britský animovaný televizní seriál pro děti podle knih \"The Railway Series\" (v češtině \"O mašince Tomášovi\") od reverenda W. V. Awdryho (1911-1997). Seriál se objevil poprvé v roce 1984.\n\nPrvních 52 dílů namluvil hudebník Ringo Starr. V češtině je vypravěčem Radovan Vaculík (od 1. do 3. série), od 4. série je vypravěčem Bohuslav Kalva.\n\nMalá modrá lokomotiva Tomáš s číslem 1 jezdí na ostrově Sodor. Na ostrově má mnoho přátel, se kterými zažívá mnoho dobrodružství, která mají vždy dobrý konec. Tomáš a jeho přátelé se často dostávají do potíží a způsobují zmatek a zpoždění, ale přesto jsou to opravdu užitečné lokomotivy.\n\nParní tým\n\nOstatní\n\n\n\n\n"}
{"id": "487823", "url": "https://cs.wikipedia.org/wiki?curid=487823", "title": "Jaguar Racing", "text": "Jaguar Racing\n\nJaguar Racing byl britský tým Formule 1 se sídlem v Milton Keynes. Vznikl na konci roku 1999 z jiného britského týmu Stewart Grand Prix. Vlastnila ho společnost Ford Motor Company, která na konci sezóny 2004 z F1 odešla a tým převzal rakouský výrobce energetických nápojů Red Bull a od sezony 2005 začal používat název Red Bull Racing.\n\nTradiční britskou značku automobilů Jaguar v devadesátých letech koupil americký výrobce aut Ford. Značka Jaguar symbolizovala sportovní tradice a Ford se snažil oživit tento mýtus ve Formuli 1. Ford v té době vlastnil také továrnu na motory Cosworth, po koupi slavné britské značky začal pro lepší zvuk pojmenovávat agregáty novým názvem Jaguar.\n\nJaguar Racing se zúčastnil dohromady 85 velkých cen v královské třídě motorsportu. Avšak úspěch týmu nebyl souzen, touha po pole positions, nejrychlejším kole závodu nebo výhře v grand prix zůstala nenaplněna. Pouze dvakrát vystoupili jezdci týmu na pódium, Eddie Irvine v Grand Prix Monaka 2001 a Grand Prix Itálie 2002 dojel na třetím místě. Jen jednou stál vůz tohoto týmu v první řadě startovního pole, stalo se tak překvapivě při Grand Prix Malajsie 2004, kdy se jako druhý kvalifikoval Mark Webber.\n\nHistorie a výsledky týmu byly poznamenány častými personálními změnami. Týmoví šéfové, techniční ředitelé či šéfdesignéři byli rychle angažováni a zase propouštěni, na pozicích jezdců docházelo také k časté obměně. Během pěti let řídilo monopost týmu Jaguar 8 pilotů. V únoru 2001 tým převzal trojnásobný mistr světa Niki Lauda, ale výsledky se přesto za jeho režie nelepšily a proto v listopadu 2002 odešel.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "487824", "url": "https://cs.wikipedia.org/wiki?curid=487824", "title": "Klouzek obecný", "text": "Klouzek obecný\n\nKlouzek obecný (\"Suillus luteus\" ) je ve většině literatury uváděna jako výborná jedlá houba vhodná ke konzumaci prakticky ve všech úpravách. Někteří autoři (např. ) však uvádějí, že není pro každého dobře stravitelná a doporučují její konzumaci pouze omezeně.\n\n\n\nKlobouk má v průměru 3-12 cm. Tmavě až světle hnědý, za vlhka mazlavý, za sucha lesklý, v mládí polokulovitý potom polštářovitý až ploše rozložený. Zbarvení klobouku je nejčastěji čokoládovohnědé jindy žlutohnědé, olivověžluté ale i šedohnědé. Pokožka klobouku je dokonale slupitelná, za sucha někdy rozpraskaná.\n\nRourky jsou 6-14 mm dlouhé, v mládí světle žluté, poté citrónověžluté až zlatožluté, v dospělosti až hnědožluté, vždy méně živě zbarvené. Od dužniny klobouku se dají lehco oddělit. Póry jsou stejně zbarvené jako rourky, nejdříve záhybovitě labyrintové, potom téměř hranaté. Velikost póru je většinou 0,5 mm v průměru, zřídkavě do 1 mm. Někdy roní bílou tekutinu.\n\nTřeň je 30 - 110 mm dlouhý a 10 - 25 mm široký, válcovitý, plný. Barva je světležlutá, pod kloboukem citrónově žlutá, dole zahnědlá. Vrchol třeně bývá pod kloboukem pokrytý tmavšími zrnky. Bílý, plsťovitě kožovitý závoj, který v mládí spojuje třeň s okraji klobouku zanechává na třeni zbytky v podobě prstenu. Barva prstenu bývá černohnědá s fialovým nádechem.\n\nDužnina je bělavá, později zažloutlá a máslově měkká. Při reakci se zelenou skalicí šedomodrá, čpavkem růžoví. Chuť je lahodná, mírně ovocná. Vůně nevýrazná, houbová.\n\nVýtrusy jsou elipsovitě vřetenovité, světle žluté až hnědožluté, 7-10 x 3-3,5 μm. Výtrusný prach je hnědý, někdy až okrově hnědý.\nRoste od května do listopadu, od nížin do hor, jednotlivě nebo ve skupinách na prosvětlených místech v písčitých borech, většinou pod mladými stromy. Vyskytuje se na všech kontinentech pod borovicemi se dvěma jehlicemi ve svazku, tj. borovice lesní, borovice černá a borovice blatka. V Alpách dosahuje až do výše 2330 m. V České republice je všeobecně rozšířený.\n\nSpolečně s borovicí byl i klouzek obecný zavlečen do značné části světa a dnes se vyskytuje i na jihu a východě Afriky. U tamních obyvatel však vzbuzuje tato houba podezření a proto ji nikdy nepožívají.\n\nPodobný je jedlý, klouzek zrnitý, který však nemá prsten a má světlejší klobouk. Dále pak taktéž jedlý, klouzek žíhaný, který roste také pod borovicemi avšak na vápnitých půdách.\n\nPři pohledu zvrchu je v mládí někdy k nerozeznání od jedlého, slizáka mazlavého, který však má na spodní části klobouku lupeny, nikoli rourky.\n\n\n"}
{"id": "487826", "url": "https://cs.wikipedia.org/wiki?curid=487826", "title": "QR rozklad", "text": "QR rozklad\n\nQR rozklad dané matice je způsob, jak zapsat tuto matici jako součin dvou matic, z nichž jedna je ortogonální (tj. její sloupce tvoří ortonormální systém) a druhá je v horním trojúhelníkovém tvaru. (Pozor, nezaměňovat QR rozklad s QR algoritmem, který slouží k výpočtu vlastních čísel čtvercové matice.) \n\nNechť formula_1, QR rozkladem nazýváme vztah\n\nkde formula_3 má vzájemně ortonormální sloupce (tj. formula_4) a formula_5 je v horním trojúhelníkovém tvaru (tj. formula_6 pro všechna formula_7).\n\nPokud má matice formula_8 lineárně nezávislé sloupce, pak\n\nkde formula_11 je unitární (v reálném případě ortogonální) matice, formula_12 a formula_13 je horní trojúhelníková regulární matice. \n\nOznačme formula_14, sloupce matic formula_15, platí\n\npřičemž formula_17 značí lineární obal. Tedy formula_18 a formula_19 obsahuje ortonormální bázi prostoru generovaného sloupci matice formula_8.\n\nPokud navíc volíme diagonální prvky matice formula_21 kladné, je QR pak rozklad\n\njednoznačný. Je-li formula_23, tedy je-li formula_8 regulární, pak formula_25 a nulový blok v matici formula_5 neexistují, formula_27, a tedy i QR rozklad formula_2 lze volit jednoznačný.\n\nPokud má rozkládaná matice lineárně závislé sloupce, QR rozklad zpravidla uvažujeme tak, aby i nadále platilo formula_18. Nechť formula_31, pak\n\nkde oproti předchozímu případu formula_33 a formula_34 je v horním schodovitém tvaru (pokud je formula_35 pak blok formula_25 a nulový blok v matici formula_5 neexistují).\n\nVždy existuje permutace sloupců matice formula_8 realizovaná permutační maticí formula_39 tak, že\n\nkde formula_41 je horní trojúhelníková regulární matice, kterou lze volit tak, že její diagonální prvky jsou kladné.\n\nQR rozklad lze provést pomocí klasického nebo modifikovaného Gramova-Schmidtova algoritmu (případně s iteračním zpřesněním), nebo pomocí Householderových nebo Givensových transformačních matic. Při reálném výpočtu (tj. v aritmetice s konečnou přesností) se všechny zmíněné postupy výrazně liší v přesnosti a rychlosti výpočtu. Přesnost je klíčovým faktorem zejména v případě, že matice obsahuje lineárně závislé sloupce.\n\nLQ rozkladem matice formula_8 nazveme transponovaný a komplexně sdružený (tzv. hermitovsky sdružený) QR rozklad matice formula_43. Tedy, je-li\n\nkde formula_45 je v dolním trojúhelníkovém tvaru, představuje LQ rozklad matice formula_8.\n"}
{"id": "487827", "url": "https://cs.wikipedia.org/wiki?curid=487827", "title": "Přenos (elektrotechnika)", "text": "Přenos (elektrotechnika)\n\nPřenos v elektrotechnice vyjadřuje míru přenesené energie (napětí, proudu, nebo výkonu) ve dvojbranu mezi vstupem a výstupem. Použití přenosu je důležitým parametrem u frekvenčních filtrů (dolní, horní, pásmová propust a pásmová zádrž).\n\nPřenos je dán poměrem výstupní veličiny ke vstupní. Značí se A s indexem přenesené veličiny (U - napětí, I - proud a P - výkon) a je bezrozměrný, nebo vyjádřen procenty:\n\nČastěji se však používá přenos vyjádřený logaritmicky, v decibelech nazývaný zisk nebo útlum. Je-li přenos více než 1 (>100%, >0dB), nazýváme jej ziskem. Pokud je menší než 1 (<100%, <0dB), nazýváme jej útlumem. Častěji se však používá označení zisk (i v záporných hodnotách).\n\n\nU výkonového zisku/útlumu je číslo 10, zatímco u napětí a proudu je 20. Je to dáno dosazením. Dosadíme-li do vzorce pro napětový zisk /útlum výkon, proudy se vykrátí a druhá mocnicna obou napětí se přenese před logaritmus a tím se z 10 stane 20.\n\n"}
{"id": "487830", "url": "https://cs.wikipedia.org/wiki?curid=487830", "title": "Lokomotiva 121", "text": "Lokomotiva 121\n\nLokomotiva řady 121 je elektrická lokomotiva na stejnosměrný proud určená pro nákladní dopravu. Vyráběla ji plzeňská firma Škoda (jako typ 43E), tehdy nazývaná Závody V. I. Lenina, v letech 1960–1961. Patří k československých elektrickým lokomotivám tzv. I. generace.\n\nNa přelomu 50. a 60. let se ukázalo, že tehdy prosazovaná koncepce univerzální elektrické lokomotivy, určené pro provoz rychlíků, osobních i nákladních vlaků u tehdy již existujících řad 140 a 141 (dle dnešního značení, tehdy E 499.0 a E 499.1) zcela selhává. Tyto lokomotivy se ukázaly vhodnější pro tahání rychlíků a osobních vlaků, jelikož jejich převod umožňující maximální rychlost 120 km/h neumožňuje dostatečnou tažnou sílu pro těžší nákladní vlaky. Proto byla lokomotiva E 499.157 vybavena převodem pro maximální rychlost 90 km/h za účelem zvýšení tažné síly. Po zkušenostech s tímto strojem byla pak vyvinuta a vyrobena nová řada označená jako E 469.1, tedy dnešní 121, která je do značné míry s dřívější 141 shodná.\n\nU řady 121 je použita ocelová skříň se dvěma koncovými stanovišti strojvedoucího, do nichž je vstup zvenku vždy dveřmi z levé strany. Mezi stanovišti se nachází strojovna se čtyřmi bočními okny na každé straně. Pohon zajišťují čtyři trakční motory, pro každou nápravu jeden. Z výroby byly lokomotivy osazovány systémem kontroly bdělosti strojvedoucího s pedálem, který musel být každých asi 80 sekund sešlápnut, jinak došlo k zastavení vlaku. Tento systém se v provozu ukázal jako nespolehlivý a byl proto brzy nahrazen tehdy novým systémem LVZ III s přenosem světelných návěstí na stanoviště strojvedoucího.\n\nLokomotivy byly dodány do lokomotivních dep Ústí nad Labem, Praha střed, Česká Třebová, Ostrava, Žilina, Spišská Nová Ves a Košice. České stroje pak byly brzy všechny soustředěny do Ústí nad Labem, kdežto slovenské až do konce svého provozu dosloužily v depech Žilina a Košice. V severních Čechách se podílely především na dopravě hnědého uhlí na nově elektrizovaných tratích. Z Ústí zajížděly až do České Třebové, Opatovic nad Labem, Kutné Hory, později i do Prahy po tratích, které byly elektrizovány od 70. let.\nV současnosti (2014) jsou už všechny stroje společnosti ČD Cargo odstaveny. Většina lokomotiv byla sešrotována, část z nich byla odprodána na náhradní díly nebo soukromým dopravcům. Několik lokomotiv bylo převezeno na železniční hřbitov do České Třebové, kde čekají na další osud.\n\nLokomotivy provozované dříve slovenským státním dopravcem ŽSR byly odprodány soukromému dopravci CTL Logistics v Polsku, který je dál provozuje ve vlastním barevném schématu.\n\nČást lokomotiv řady 121 je provozováno soukromými nákladními dopravci v Česku - dvě vlastní Unipetrol Doprava a čtyři IDS Cargo. Nově po jedné lokomotivě také zprovoznily firmy AWT a SD-KD, které je nasazují především na uhelné vlaky ze severočeské hnědouhelné pánve. Na Slovensku je v provozu 121.004 (majetek SŽDS).\n\n\n"}
{"id": "487832", "url": "https://cs.wikipedia.org/wiki?curid=487832", "title": "Lýkijská stezka", "text": "Lýkijská stezka\n\nLýkijská stezka je 509 km dlouhá, značená turistická stezka v Turecku procházející územím antické Lýkie (dnešní provincie Mugla a Antalya). Stezka začíná ve městě Fethiye a končí v Antalyi. Jde většinou po pobřeží, avšak místy se dostává i hlouběji do vnitrozemí. Mezi místa, kterými prochází, patří například Baba Dagi, Údolí motýlů, historické město Kas, vykopávky města Olympos, nádherná pláž Cirali, plameny Chiméry, či nejvyšší hora Lýkie – Olympos.\n\nLýkie je oblast s velmi bohatou historií, jejíž pozůstatky můžete vidět snad po celé délce trasy. První písemná zmínka o Lýkii a jejích obyvatelích pochází již od Homéra, který o nich píše v souvislosti s útokem na Tróju. Již na počátku antiky existovalo v oblasti asi 20 měst, jež tvořila městské státy. Tyto státy tvořily Lýkijskou konfederaci s jednotnou zahraniční politikou. V dalších obdobích se jako vládci Lýkie vystřídali Peršané, Řekové a Římané.\nNejzřetelnějším dokladem zdejší starobylé historie jsou četné sarkofágy, skalní hrobky, jež lemují pobřeží Středozemního moře, jakož i ruiny celých antických měst.\n\n\nZnačení začíná u amfiteátru ve městečku Fethiye. Obvykle je provedeno červeno-bílým pruhem, místy doplněno rozcestníky. Stezka se místy rozděluje na dvě, přičemž jedna část pokračuje dále a druhá návštěvníka provede zajímavým okruhem po okolí. Takováto rozbočka je potom značená dvěma červeno-bílými pruhy nad sebou. V místech, kde značení buďto dočasně chybí, nebo není jasně vidět, se můžete setkat i s červeno-bílými igelitovými fáborky, případně mohylkami z kamení (na skalnatých úsecích).\nAčkoliv některé úseky stezky jsou mírnější, obecně je stezka hodnocena jako středně náročná až náročná. Na vině je především neustálé stoupání a klesání, jež je jednou z jejích hlavních charakteristik. Pro návštěvu se rozhodně nedoporučují horké letní měsíce, kdy se zde teplota přes den pohybuje často nad 40 °C.\nPokud dorazíte mimo hlavní turistickou sezónu, jistě nebude problém sehnat místo v některém z mnoha hotelů, penzionů či kempů ležících na trase. Mimo oblasti národních parků není rovněž problém s kempováním ve volné přírodě. Na stezce (mimo frekventovaná místa) potkáte jen velmi málo lidí.\n\nOd autorů Lýkijské stezky je možné za £ 16 zakoupit podrobného průvodce stezkou (THE LYCIAN WAY, Turkey's First Long Distance - Walking Route), který vás stezkou provede krok za krokem. Oceníte ho zejména ve chvílích nejistoty, kdy se stezka rozděluje či dočasně mizí.\nPoměrně obsáhlou zmínku o Lýkijské stezce naleznete i v průvodci Turecko od Lonely Planet. Průvodce obsahuje podrobné informace o všech zajímavých místech na trase, ale i další rady ohledně dopravy, ubytování, nakupování apod.\n\n\n"}
{"id": "487836", "url": "https://cs.wikipedia.org/wiki?curid=487836", "title": "Diane di Prima", "text": "Diane di Prima\n\nDiane Di Prima (* 6. srpna 1934 New York, USA) je americká básnířka, která se stala asi nejvýznamnější ženou mezi beatniky.\n\nNarodila se v newyorském Brooklynu a psát začala již ve svých sedmi letech. Ve čtrnácti se pak rozhodla, že svůj život zasvětí poezii. Než se v roce 1953 ve svých devatenácti letech přestěhovala na Lower East Side na Manhattanu, studovala rok a půl na soukromé umělecké škole Swarthmore college. \n\nNa Manhattanu žila řadu let a stala se zde uznávanou členkou beatnického hnutí. Poté se na nějakou dobu přesunula do Kalifornie a po krátkém návratu do New Yorku se nastálo usadila v San Francisku.\n\nStala se osobností, jež spojovala beatnické hnutí s hippies a umělce z východního pobřeží USA s jejich kolegy ze západního pobřeží. Znala se s mnoha významnými literárními osobnostmi, jako byli Ezra Pound, Allen Ginsberg, Jack Kerouac, Gregory Corso, Peter Orlovsky či Freddie Herko. Stala se spoluzakladatelkou New York Poets Theatre a strávila nějakou dobu s prorokem LSD Timothym Learym.\n\nV Kalifornii se začala zabývat buddhismem, studovala sanskrt a zajímala se i o alchymii. Tyto vlivy lze najít i v jejím díle. Celkem vydala 35 básnických sbírek (43 dle její online bibliografie) a její díla byla přeložena do nejméně dvaceti jazyků. V současné době přednáší na vysokých školách.\n\nJe matkou pěti dětí.\n\n"}
{"id": "487837", "url": "https://cs.wikipedia.org/wiki?curid=487837", "title": "INS Ejlat", "text": "INS Ejlat\n\nINS \"Ejlat\" může odkazovat k následujícím lodím:\n\n"}
{"id": "487838", "url": "https://cs.wikipedia.org/wiki?curid=487838", "title": "Chrastová Lhota", "text": "Chrastová Lhota\n\nChrastová Lhota (německy \"Chrostau Öhlhütten\") je částí obce Brněnec v okrese Svitavy.\n\nÚdolím obce protéká „Lhotecký“ potok pramenící v horní části obce pod úpatím vrcholu Na Drahách (547 m n. m.) v nadmořské výšce přibližně 420 m n. m. Ve střední části obce je na potoku vybudována menší nádrž a přítok do požární nádrže, ve spodní části v místech bývalé školní zahrady v minulosti býval menší rybníček. Potok protéká pod hlavní silnicí Svitavy - Brno a železniční tratí Česká Třebová - Brno a vlévá se jako levobřežní přítok do řeky Svitavy.Tok byl v minulosti několikrát upravem a břehy zpevněny kamenem.\n\nV horní části obce vyvěrá pramen, uprostřed zastřešený pramen s datem 1930 - 66 a nacházejí se zde bývalé veřejné a soukromé studny. \n\nXerofytní louka nad obcí směrem k Moravské Chrastové s výskytem zajímavých rostlin a živočichů např. modrásek vikvicový, okáč třeslicový, okáč bojínkový atd. V areálu „kulturního domu“ bývalého statku se nacházejí mohutné lípy - největší s obvodem 565 cm (r. 2002)\n\nVýskyt: chráněné druhy např. okrotice bílá (\"Cephalanthera damasonium\") lesy mezi Chrastovou Lhotou a Moravskou Chrastovou r.2008, pětiprstka žežulník (\"Gymnadenia conopsea\") r. 2008, jaterník podléška (\"Hepatica nobilis\") ostrůvkatý výskyt na krajích lesů. Bohužel v okolí též nežádoucí invazní druhy netýkavka malokvětá (\"Impatiens parviflora\") hojná v okolních lesích, křídlatka japonská (\"Reynoutria japonica\") na březích protékajícího potoka.\n\nMěkkýši: hlemýžď zahradní (\"Helix pomatia\").\n\nHmyz: slunéčko sedmitečné (\"Coccinella septempunctata\"), bzučivka zlatá (\"Lucilia caesar\"), pěnodějka červená\n(\"Cercopis vulnerata\"), hnědásek jitrocelový (\"Melitaea athalia\"), perleťovec prostřední (\"Argynnis adippe\"), babočka kopřivová (\"Aglais urticae\"), ohniváček černoskvrnný (\"Lycaena tityrus\"), okáč luční (\"Maniola jurtina\"), světlopáska ostřicová (\"Deltote deceptoria\"), modrásek jehlicový (\"Polyommatus icarus\"), okáč pýrový (\"Pararge aegeria\"), okáč rosičkový (\"Erebia medusa\"), okáč třeslicový (\"Coenonympha glycerion\"), perleťovec nejmenší (\"Boloria dia\"), modrásek podobný (\"Plebejus argyrognomon\"), modrásek tmavohnědý (\"Aricia agestis\"), ohniváček modrolemý (\"Lycaena hippothoe\"), soumračník rezavý (\"Ochlodes sylvanus\"), batolec duhový (\"Apatura iris\"), vřetenuška ligrusová (\"Zygaena carniolica\").\n\nPlazi: užovka hladká (\"Coronella austriaca\"), slepýš křehký (\"Anguis fragilis\").\n\nVýskyt (r. 2008): hřib žlučník (\"Tylopilus felleus\") lesy mezi Chrastovou Lhotou a Rozhráním, holubinka namodralá (\"Russula cyanoxanta\"), holubinka smrdutá (\"Russula foetens\")(zahrady, lesy v okolí obce), holubinka mandlová (\"Russula vesca\"), pestřec bradavčitý (\"Scleroderma verrucosum\") (zahrady), pečárka vzácná (\"Agaricus perrarus\") (les mezi Chrastovou Lhotou a Moravskou Chrastovou), pečárka šupinkatá (\"Agaricus squamulifer\"), rudoušek uťatý (\"Rhodocybe gemina\"), hřib dubový (\"Boletus reticulatus\"), bedla červenající (\"Macrolepiota rachodes\"), kozák habrový (\"Leccinum carpini\"), muchomůrka šedivka (\"Amanita spissa\"), muchomůrka plavá (\"Amanita fulva\"), muchomůrka růžovka (\"Amanita rubescens\"), suchohřib žlutomasý (\"Xerocomus chrysenteron\"), baňka velkokališná (\"Sarcosphaera coronaria\").\n\nJ. Stacke (1981) uvádí, že v roce 1971 našel v lomu u Chrastové Lhoty otisk ryby.\n\nV obci byl udržován lidový zvyk „hrkání a klapání“ v období velikonočních svátků. Na Zelený čtvrtek obdržely mladší děti od starších občanů staré dřevěné hrkačky (hrkačky se zavěšovaly na rameno koženým řemínkem a klikou se pohybovalo uvnitř ozubeným dřevěným kolem narážejícím na dvě dřevěné pásky vydávající nepřeslechnutelný rachot) a klapačky (dvě volná dřevěná kladívka narážející pohybem ruky do dřevěné desky) se kterými obcházely v obci dům od domu každý den namísto zvonění zvonu až do Bílé soboty. V sobotu dostávaly od obyvatel obce výslužku (r. 2007). Podle vyprávění pamětníků v minulosti chodila obcí také děvčata a výslužka se rozdělovala podle toho, jak vydatně kdo hrkal nebo klapal.\n\nPoslední masopustní neděli se konal od „nepaměti“ do devadesátých let 20. století masopustní průvod masek obcí (písemný záznam z r. 1969). Organizátorem průvodu, ostatkové „merendy“ (písemné záznamy z let 1971 až 1974), „Voračky“ (písemné záznamy z let 1954 až 1970) byl Místní sbor dobrovolných hasičů. Také pálení „čarodějnic“ a házení zapálených košťat a Anenská pouť (písemné záznamy od r. 1953).\n\nPodle vyprávění ve vesnici přespal v jednom ze statků Napoleon při pobytu na Moravě. Na okraji obce směrem do Moravské Chrastové stávala dřevěná stodola (zbourána r. 2007), na jejímž rohu byly vidět stopy po kulkách zbraní vojáků, kteří je zde zaměřovali.\n\nObec byla v minulosti svědkem častých průchodů vojsk na silnici Brno - Březová nad Svitavou. Podle vyprávění si jednou vojáci schovali u statkáře truhlu s penězi, pro které až se budou vracet přijedou. Statkář s truhlou utekl a vrátil se až vracející vojska protáhla vesnicí. Za peníze pak nechal postavit statek.\n\n\n\n\n"}
{"id": "487840", "url": "https://cs.wikipedia.org/wiki?curid=487840", "title": "Válečkový dopravník", "text": "Válečkový dopravník\n\nVálečkové dopravníky slouží k dopravě a manipulaci s kusovými předměty (kartonové krabice, plastové přepravky - KLT boxy, dřevěné palety aj.). Válečky jsou usazeny v pevném rámu a tvoří souvislou dráhu. Základním konstrukčním prvkem dopravníku je transportní váleček. Jeho rozměry (délka, průměr), nosnost a materiálové provedení jsou vždy závislé na charakteru dopravovaného předmětu.\n\nVálečkové dopravníky mohou být nepoháněné a poháněné.\n\nV případě nepoháněných dopravníků se zboží pohybuje díky gravitační síle, nebo manuálním posunem.\n\nPoháněné dopravníky jsou opatřeny pohonem (dle použití dopravník jsou požívány motory s převodovkou nebo motor zabudovaný ve válečku - rollerdrive), který prostřednictvím ozubených řemenů, kruhových řemínků, válečkových řetězů (řetěz z válečku na váleček nebo tečný řetěz) či tečným řemenem pohání jednotlivé válečky, které sílu dále přenášejí na dopravovaný předmět a uvádějí jej do pohybu.\n"}
{"id": "487842", "url": "https://cs.wikipedia.org/wiki?curid=487842", "title": "Rudolf Barák", "text": "Rudolf Barák\n\nRudolf Barák (11. května 1915, Blansko – 12. srpna 1995, Praha) byl český a československý politik Komunistické strany Československa, funkcionář státní správy na všech stupních postupně od roku 1945, od roku 1954 poslanec Národního shromáždění ČSR a Národního shromáždění ČSSR a člen vlády Československa od roku 1953. Počátkem 60. let odstraněn z politických funkcí a uvězněn v důsledku mocenského boje v KSČ.\n\nV letech třicátých a pak až do roku 1945 byl významným moravským sportovcem DTJ, za protektorátu pak Moravské Slavie (sprint, skok o tyči).\n\nPo roce 1945 zastával četné funkce ve státní správě a v KSČ – nejdřív jako bezpečnostní referent ONV v Boskovicích, člen rady tamtéž, od 1. 1. 1949 předseda ONV v Blansku, člen KV KSČ v Brně, od roku 1951 předseda KNV v Brně. Celostátní konference KSČ v prosinci 1952 ho zvolila kandidátem Ústředního výboru Komunistické strany Československa. X. sjezd KSČ v roce 1954 ho zvolil členem ÚV KSČ a ve funkci ho v roce 1958 potvrdil XI. sjezd KSČ. V období červen 1954 – únor 1962 byl navíc členem politbyra – později předsednictva ÚV KSČ.\n\nPůsobil i na různých vládních funkcích. V období březen – září 1953 byl náměstkem předsedy vlády ve vládě Viliama Širokého, pak se stal ministrem vnitra v téže vládě (od září 1953 vedené Viliamem Širokým). V publikaci Kdo byl kdo v našich dějinách 20. století se uvádí, že se „\"podílel jak na všech formách komunistického teroru, tak na zdržování rehabilitací těch, kteří byli postiženi politickými procesy první poloviny 50. let\".“ Barák zároveň už před polovinou 50. let vedl komisi pro přehodnocování některých právních a kádrových rozhodnutí z prvních let komunistického režimu (tzv. Barákova komise). Komisi ustavilo Politické byro ÚV KSČ 10. ledna 1955. 5. dubna 1956 byl Barák jmenován i do speciální komise C, která měla prošetřit i proces s Rudolfem Slánským. Barákova komise pracovala do září 1957. Výsledkem její činnosti bylo zmírnění trestu nebo podmínečné propuštění u desítek vězněných osob. V případě procesu se Slánským nedošlo k celkové revizi jeho oprávněnosti.\n\nMinisterský post si Barák udržel i v následující druhé vládě Viliama Širokého (v ní byl v letech 1959–1960 navíc jejím místopředsedou). Ministrem vnitra i místopředsedou kabinetu zůstal i ve třetí vládě Viliama Širokého až do roku 1961. Od července 1961 do února 1962 ještě v tomto kabinetu působil jako předseda Vládní komise pro národní výbory.\n\nVe volbách roku 1954 byl zvolen do Národního shromáždění za KSČ ve volebním obvodu Blansko. Znovu byl zvolen ve volbách roku 1960 (nyní již jako poslanec Národního shromáždění ČSSR za Jihomoravský kraj, podílel se na projednání ústavy ČSSR v roce 1960). V parlamentu setrval do února 1962, kdy byl zbaven poslaneckého křesla.\n\nJeho politická kariéra prudce skončila počátkem 60. let. V lednu 1962 byl obviněn ze zpronevěry 200 000 korun, zatčen, zbaven všech funkcí a v únoru 1962 vyloučen z KSČ. 3. dubna 1962 politické byro komunistické strany rozhodlo, že zákulisní boj Baráka s Antonínem Novotným nebude řešen jako politický případ, ale jako kriminální čin. Barák byl proto odsouzen za sabotáž k 15 letům vězení. Pro podílnictví a nadržování byli poté odsouzeni i jeho manželka a oba synové k trestům odnětí svobody. V roce 1968 jeho rozsudek Nejvyšší soud zrušil jako nezákonný. Městská prokuratura v Praze následně prováděla v Barákově věci nové šetření; v říjnu 1969 vyšetřovatel trestní stíhání zastavil. Na podnět Generální prokuratury ovšem Nejvyšší soud toto rozhodnutí zrušil. Historik Karel Kaplan tvrdí, že v květnu 1974 uzavřela Generální prokuratura případ konstatováním, že Barákovo jednání „\"neslo všechny skutkové znaky trestného činu rozkrádání majetku v socialistickém vlastnictví, páchaného formou zpronevěry, případně podvodu\".“ Podle obsahu usnesení federálního generálního prokurátora Jána Feješe se ovšem toto tvrzení týká pouze nakládání s nelegálním fondem rozvědky – výnosy jejích prozrazených legalizačních zahraničních firem Tímto usnesením bylo Barákovi odňato nejen právo odvolat se, ale i právo na spravedlivý proces. Rozsudky nad členy rodiny zůstaly v platnosti. Barák se do politického života v nové politické konstelaci – ani za pražského jara, ani v husákovské normalizaci – nesměl vrátit.\n\n\n"}
{"id": "487844", "url": "https://cs.wikipedia.org/wiki?curid=487844", "title": "Raoultův zákon", "text": "Raoultův zákon\n\nRaoultův zákon je závislost tlaku syté páry nad kapalným roztokem na množství rozpuštěné látky. Lze jej formulovat obecně, zpravidla se ale týká relativního snížení tlaku syté páry nad dvousložkovým roztokem, v němž je v kapalném rozpouštědle rozpuštěna tuhá nesnadno sublimující složka.\n\nV tom případě je možné z Raoultova zákona pro tlak syté páry (1. Raoultova zákona) odvodit i závislosti, podle kterých se mění teplota varu a teplota tuhnutí takových roztoků v závislosti na množství rozpuštěné netěkavé složky (2. a 3. Raoultův zákon).\n\nOznačíme-li formula_1 parciální tlak syté páry i-té složky, formula_2 tlak syté páry nad čistou i-tou složkou a formula_3 molární zlomek i-té složky v roztoku, tedy podíl látkového množství i-té složky formula_4 v roztoku k celkovému látkovému množství roztoku formula_5, lze zákon zapsat vztahem:\n\nZávislost lze odvodit z termodynamických úvah pro vratný cyklus mezi kapalinou a párou nebo úvah o chemických potenciálech složek roztoku.\n\nLze-li rozpuštěnou látku považovat za netěkavou (tj. nesnadno sublimující), jde z obecné formulace odvodit velmi užitečnou závislost pro snížení (celkového) tlaku syté páry nad takovým roztokem.\n\nJe-li formula_7 tlak syté páry nad čistým rozpouštědlem, formula_8 tlak syté páry nad roztokem a formula_9 molární zlomek netěkavé složky v roztoku, lze zákon zapsat vztahem:\n\nPrvní Raoultův zákon platí přesně za následujících podmínek:\n\nReálné roztoky, které by se přesně řídily Raoultovým zákonem ve větším rozmezí koncentrací nejsou běžné. Proto je třeba Raoultův zákon brát jako přiblížení, které navíc platí v omezeném množství koncentrací (velmi zředěné roztoky). Uvádí se, že dobrým příkladem platnosti jsou vzhledem k rovnocennosti kohezních sil vzájemné roztoky izotopů stejného prvku.\n\nZákon je pojmenován po Françoisovi-Marie Raoultovi, který roku 1886 zveřejnil rozsáhlé údaje ze svých měření tlaku páry nad roztokem. Tyto údaje dobře vyhovovaly výše uvedené závislosti.\n\nZ výše uvedené závislosti pro tlak syté páry nad roztokem lze odvodit i závislost pro teplotu varu roztoku, označovanou jako druhý Raoultův zákon:\n\nOznačíme-li formula_11 teplotu varu roztoku a formula_12 teplotu varu čistého rozpouštědla, formula_13 změnu molární entalpie při varu (běžně postaru nazývanou molární skupenské (latentní) teplo varu) a formula_14 molární plynovou konstantu, platí:\n\nPředpokladem pro přesnou platnost je, že formula_13 lze považovat za nezávislou na teplotě, což je pro velká rozmezí teplot zpravidla splněno. Důležitou skutečností je, že koeficient úměrnosti závisí pouze na vlastnostech rozpouštědla.\n\nObvyklejší vyjádření druhého Raoultova zákona používá namísto molárního zlomku rozpuštěné netěkavé látky jeho molalitu, tedy podíl látkového množství rozpuštěné složky a hmotnosti rozpouštědla.\n\nPro velmi zředěné roztoky, kdy molární zlomek rozpuštěné složky je přibližně roven podílu látkových množství rozpuštěné látky a rozpouštědla, lze závislost přepsat do tvaru\n\nKoeficient úměrnosti formula_19 závisí pouze na vlastnostech rozpouštědla, nazývá se ebulioskopická konstanta a lze ho vyjádřit vztahem\n\nObdobným způsobem je možné odvodit i závislost, podle které se snižuje teplota tání roztoku (označovanou jako třetí Raoultův zákon):\n\nVyjádřeno vztahy (označení stejné jako v předchozím odstavci, index t značí tuhnutí):\nje kryoskopická konstanta závislá pouze na vlastnostech rozpouštědla.\n\n\nPrvní dvě položky představují zároveň vhodnou literaturu pro získání dalších informací.\n"}
{"id": "487849", "url": "https://cs.wikipedia.org/wiki?curid=487849", "title": "Revox", "text": "Revox\n\nReVox je švýcarská firma, která vyráběla vysoce jakostní spotřební audio elektroniku označovanou jako \"HighEnd\". Všechny výrobky ReVox se vyznačují vynikajícími parametry, precizním provedením a nekompromisním obvodovým řešením. Přístroje ReVox byly ve své době vždy hodnoceny na prvních místech v nejvýznamnějších odborných periodikách (Stereoplay, Hi-Fi News, Audio, atd.). Zakladatelem firmy byl Willi Studer a profesionální studiová technika ReVox nese označení po něm - STUDER.\n\nFirma ReVox existuje i v současné době, ale po změně majoritních vlastníků a managementu před cca 15 lety se výrobní program odklonil od kategorie HighEnd.\n\n"}
{"id": "487855", "url": "https://cs.wikipedia.org/wiki?curid=487855", "title": "Meselech Melkamuová", "text": "Meselech Melkamuová\n\nMeselech Melkamuová (* 27. dubna 1985, Debre Markos) je etiopská atletka, běžkyně na střední a dlouhé tratě. Její hlavní disciplínou je zejména běh na 5000 metrů.\n\nNa juniorském mistrovství světa 2004 v italském Grossetu získala na pětce zlatou medaili. O rok později doběhla na světovém šampionátu v Helsinkách na čtvrtém místě. Stříbrnou medaili z běhu na 3000 metrů si odvezla z halového mistrovství světa 2008 ve Valencii. V témže roce získala zlato (5000 m) na africkém šampionátu v Addis Abeba. Na letní olympiádě v Pekingu skončila ve finále na osmém místě v čase 15:49,03. Její kvalifikační čas byl 15:11,21.\n\n14. června 2009 v nizozemském Utrechtu zaběhla jako čtvrtá žena v historii trať na 10 000 metrů pod třicet minut. Její čas 29:53,80 je navíc druhým nejlepším časem celé historie. Na mistrovství světa 2009 v Berlíně vybojovala stříbrnou medaili na desítce, když nestačila jen na Keňanku Linet Masaiovou. Na poloviční trati doběhla jako pátá v čase 15:03,72.\n\n"}
{"id": "487857", "url": "https://cs.wikipedia.org/wiki?curid=487857", "title": "Alice Marbleová", "text": "Alice Marbleová\n\nAlice Marbleová (28. září 1913, Beckwourth, Kalifornie – 13. prosince 1990, Palm Springs, Kalifornie) byla americká tenistka, ženská světová jednička a vítězka osmnácti Grand Slamů, z toho pěti ve dvouhře, šesti v ženské a sedmi ve smíšené čtyřhře, které získala v období 1936–1940. Prvního grandslamu Australian Championships se nikdy nezúčastnila a druhý French Championships pak hrála jen jednou v roce 1934, kdy ve 2. kole zkolabovala.\n\nV letech 1939 a 1940 byla vyhlášena nejlepší sportovkyní Spojených států. V roce 1964 byla uvedena do Mezinárodní tenisové síně slávy.\n\nNarodila se v malém kalifornském městě Beckwourth. Rodina se v jejích pěti letech přestěhovala do San Francisca. V mládí vynikala ve více sportech například v baseballu, ale bratr jí přesvědčil, že by se měla zaměřit na sport, jenž je více vhodný pro ženy. Rozhodla se proto pro tenis, ve kterém se zlepšovala na dvorcích Parku Golden Gate. Psychickou újmu utrpěla v patnácti letech, kdy byla znásilněna neznámým mužem. Následně však dokázala vyhrát několik juniorských turnajů na kalifornském okruhu.\n\nNa French Championships v roce 1934 ji během zápasu 2. kola postihl kolaps. Následná diagnóza zněla zánět pohrudnice a tuberkulóza. Léčba a rekonvalescence trvaly dva roky a na grandslamový turnaj se vrátila až na US Championships roku 1936. Návrat byl úspěšný tak, že zde získala svůj první Grand slam ve dvouhře. Celkově na posledním grandslamu sezóny triumfovala čtyřikrát ve dvouhře, čtyřikrát v ženské čtyřhře se spoluhráčkou Sarah Palfreyovou Cookeovou v letech 1937, 1938, 1939 a 1940 a čtyřikrát ve smíšené čtyřhře s různými partnery: v roce 1936 s Genem Makem, 1938 s Donem Budgem, 1939 (s Harrym Hopmanem) a 1940 s Bobby Riggsem.\n\nVe Wimbledonu získala jeden titul ve dvouhře 1939, dva v ženské čtyřhře spolu s Cookeovou 1938 a 1939 a tři ve smíšené čtyřhře spolu s Budgem v letech 1937 a 1938 a s Riggsem v roce 1939. Ve Wightman Cupu, kdy nastupovala za družstvo USA v letech 1933 a 1937–1940, ztratila pouze jedno utkání ve dvouhře a jedno ve čtyřhře.\n\nPodle Wallise Myerse a Johna Olliffa z \"Daily Telegraphu\" a \"Daily Mailu\", byla klasifikována v první desítce ženského žebříčku v období 1936–1939, v roce 1939 pak na 1. místě (během druhé světové války nebyla klasifikace vytvářena).\n\nZnačný vliv na její tenisový růst měla trenérka a mentorka Eleanor \"Teach\" Tennantová.\n\nKrátce poté, co završila tenisovou kariéru, se stala redakční poradkyní \"DC Comics\", kde spolupracovala na vydávání \"Wonder Woman\". Během druhé světové války byla provdána za pilota Joea Crowleye, který byl zabit při náletu nad Německem. Jen několik dní předtím potratila očekávané dítě jako následek autonehody. Po pokusu o sebevraždu, se psychicky zotavila a od roku 1945 pracovala pro americkou výzvědnou službu. Jejím úkolem bylo navázat styk s bývalým milencem, švýcarským bankéřem a získat od něj informace o nacistických kontech. Operace skončila nezdarem, když jí nacistický agent postřelil do zad. Byla odvolána a nastoupila rekonvalescenci. Celý příběh byl zveřejněn až po její smrti v druhé autobiografii \"Courting Danger\" (ISBN 0-312-92813-0).\n\nZemřela 13. prosince 1990 v nemocnici v Palm Springs na komplikace způsobené perniciózní anemií.\n\nNa její počest byl v San Franciscu pojmenován tenisový areál \"Alice Marble Tennis Courts\".\n\n"}
{"id": "487865", "url": "https://cs.wikipedia.org/wiki?curid=487865", "title": "Kultivary jalovců", "text": "Kultivary jalovců\n\nČetné druhy rodu jalovec (\"Juniperus\") jsou pěstovány jako okrasné dřeviny. Pro tyto účely bylo vyšlechtěno značné množství kultivarůː\n\nKultivary druhu jalovec obecný (\"Juniperus communis\")\n\nKultivary druhu jalovec čínský (\"Juniperus chinensis\")\n\n\n\n\nKultivary druhu jalovec davurský (\"Juniperus davurica\")\n\nKultivary druhu jalovec polehlý (\"Juniperus horizontalis\")\n\n\nKultivary druhu jalovec prostřední (\"Juniperus × media\")\n\nKultivary druhu jalovec poléhavý (\"Juniperus procumbens\")\n\nKultivary druhu jalovec chvojka (\"Juniperus sabina\")\n\n\n\nKultivary druhu jalovec skalní (\"Juniperus scopulorum\")\n\n\n\nKultivary druhu jalovec šupinatý (\"Juniperus squamata\")\nKultivary druhu jalovec viržinský (\"Juniperus virginiana\")\n\n\n"}
{"id": "487874", "url": "https://cs.wikipedia.org/wiki?curid=487874", "title": "Vzpírání na Letních olympijských hrách 2012", "text": "Vzpírání na Letních olympijských hrách 2012\n\nVzpěračské soutěže na Letních olympijských hrách 2012 probíhaly od 28. července do 7. srpna v areálu londýnského výstaviště ExCeL London.\n\nVe vzpírání bylo rozděleno 15 sad medailí, z toho o 8 bojovali muži a o 7 ženy. Medaile byly udělovány v následujících váhových kategoriích: \n\nMedaile byly udělovány pouze za výsledek v dvojboji (součet výkonů z trhu a nadhozu). V jedné kategorie mohli startovat maximálně dva sportovci z jedné země.\n\nVe vzpírání mohli startovat pouze závodníci a závodnice, kteří před zahájením Her dosáhli věku 16 let.\n\n\nPřed zahájením soutěží byl pozitivně testován na použití zakázaných látek albánský reprezentant Hysen Pulaku, který se na soutěž připravoval v Kalifornii ve Spojených státech amerických pod vedením trenéra Ivana Abadžieva. Pozitivně byl testován vzorek odebraný 23. července 2012, pouze několik dní před zahájením soutěží.\n\nV průběhu a bezprostředně po skončení Her nebyly odhaleny žádné případy porušení antidopingových pravidel.\n\nV roce 2016 však bylo při opakovaném testování odebraných vzorků z roku 2012 odhaleno 23 případů užití zakázaných látek, v roce 2017 jeden případ, v roce 2018 pět případů, v roce 2019 jeden případ a v roce 2020 další tři případy.\n\nVe výsledcích první vlny testování bylo identifikováno 10 případů, Mezinárodní vzpěračská federace o nich hromadně informovala 15. června 2016:\n\nO výsledcích druhé vlny testování Mezinárodní vzpěračská federace informovala 27. července 2016, kdy bylo hromadně zveřejněno těchto 11 případů:\n\n13. září 2016 bylo dodatečně oznámeno jedno jméno:\n\n5. října 2016 bylo dodatečně oznámeno jedno jméno:\n\n13. ledna 2017 bylo oznámeno jedno jméno:\n\n22. prosince 2018 Mezinárodní vzpěračská federace informovala o dalších pěti pozitivních dopingových nálezech:\n\n13. března 2019 byl oznámen jeden případ:\n\n10. ledna 2020 byly oznámeny další tři případy:\n\nZ těchto 33 případů odhalených dodatečným testováním bylo k začátku roku 2020 celkem 25 uzavřeno, ve všech případech diskvalifikací.\n\nPokud dojde k diskvalifikaci všech sportovců, proti kterým je aktuálně vedeno řízení z důvodu porušení antidopingových pravidel, bude přehled medailistů následovný:\n\nPodle medailí rozdaných v průběhu Her:\nV případě úprav pořadí ve všech aktuálně otevřených dopingových případech by medaile získaly 22 země, tedy o 3 více, a medailová tabulka by vypadala následovně:\n\nStartovní místa na OH mohly jednotlivé reprezentace získat na základě předvedených výkonů na mistrovství světa v letech 2010 a 2011, v menší míře pak také na kontinentálních mistrovstvích v roce 2012. Kromě toho mohli být sportovci na hry pozváni na základě postavení ve výkonnostním žebříčku nebo obdržením divoké karty.\n\nCelkem se ve vzpírání kvalifikovalo 260 závodníků z 84 zemí a oblastí, z toho 156 mužů a 104 žen. Jeden stát mohl vybojovat až 10 účastnických míst (pro 6 mužů a 4 ženy).\n\nPozn.: Albánie nevyužila jednu mužskou kvótu, protože již nestihla přeobsadit distancovaného sportovce (Hysen Pulaku). Rusko nevyužilo dvě mužské kvóty, když ze zdravotních důvodů odstoupili a neprezentovali se závodníci v kategorii do 105 kg (Chadžimurat Akkajev a Dmitrij Klokov). Ukrajina nevyužila jednu mužskou a jednu ženskou kvótu, když se bez udání důvodu neprezentovali závodník v kategorii mužů do 94 kg (Artěm Ivanov) a závodnice v kategorii žen nad 75 kg (Svitlana Černjavská). Ve skutečnosti tedy soutěžilo 152 mužů a 103 žen.\n\n\n"}
{"id": "487884", "url": "https://cs.wikipedia.org/wiki?curid=487884", "title": "Jižní polární kruh", "text": "Jižní polární kruh\n\nJižní polární kruh je myšlená kružnice, která protíná všechna nejsevernější místa na jižní polokouli, z nichž lze vidět po 24 hodin Slunce za zimního slunovratu - tedy, kde Slunce za zimního slunovratu nezapadne za obzor, a na nichž Slunce za letního slunovratu nevyjde nad obzor.\n\nNynější geografická poloha jižního polárního kruhu je přibližně 66° 33′ 39″ jižní šířky.\n\nPřevážná část jižního polárního kruhu protíná Jižní oceán, menší část pak protíná pevninu Antarktidy.\n\n"}
{"id": "487893", "url": "https://cs.wikipedia.org/wiki?curid=487893", "title": "Samuel Wallis", "text": "Samuel Wallis\n\nSamuel Wallis (23. dubna 1728 – 21. ledna 1795, Londýn) byl britský mořeplavec, který v letech 1766–1768 obeplul svět.\n\nWallis se narodil blízko Camelfordu v Cornwallu. Roku 1766 byl pověřen velení lodi HMS \"Dolphin\" s cílem obeplout svět. \"Doplhin\" byl doprovázen lodí \"Swallow\" pod velením Philipa Cartereta. Krátce po proplutí Magalhãesova průlivu se obě lodi oddělily; Wallis pokračoval k Tahiti, které v červnu 1767 pojmenoval na počest britského krále „Ostrovem krále Jiřího III.“ (což se ovšem neujalo). Pak pokračoval do Batavie, kde mnoho členů jeho posádky zemřelo na úplavici. Cestou přes mys Dobré naděje se vrátil v květnu 1768 do Anglie. Wallis proto mohl poskytnout cenné informace Jamesovi Cookovi, který byl krátce po Wallisovi vyslán do Tichomoří a který měl ve své posádce také několik mužů z \"Dolphina\".\n\nRoku 1780 byl Wallis jmenován komisařem britské Admirality.\n\nPolynéské souostroví Wallis a Futuna, které se nyní součástí francouzského zámořského území, je pojmenováno na jeho počest.\n"}
{"id": "487896", "url": "https://cs.wikipedia.org/wiki?curid=487896", "title": "Celestýn IV.", "text": "Celestýn IV.\n\nCelestýn IV. (lat. Caelestinus IV.; ? – 10. listopad 1241), narozen jako Goffredo da Castiglione, byl papežem od 25. října 1241 do 10. listopadu téhož roku. Do církevní historie se zapsal jako papež s jedním z nejkratších pontifikátů – na papežském stolci seděl pouhých sedmnáct dní. Po Urbanovi VII. a Bonifácovi VI. tak byl jeho pontifikát třetí nejkratší v dějinách papežství.\n\nPo smrti Řehoře IX. mělo nového papeže volit dvanáct kardinálů. Dva z nich však jako své zajatce věznil císař Fridrich II. Senátor Matteo Rosso zbylých deset kardinálů zavřel v Septizoniu. Nejen hygiena začala být pro kardinály v konkláve nesnesitelná, a poté, co jeden z nich zemřel, Matteo Rosso pohrozil exhumací Řehoře IX. To byl dostatečný impuls a kardinálský sbor jednohlasně zvolil Celestýna IV.\n\nV předchozím životě se nový papež věnoval mnišskému životu, sepisování dějin skotského království a kardinálské činnosti při kostele San Marco. Řehoř IX. ho jmenoval kardinálem 18. září 1227 s diecézí San Marco v jižní Itálii.\n\nOd roku 1238 působil jako kardinál-biskup v Sabinské diecézi.\n\nDne 25. října 1241 byl zvolen papežem, 28. se usadil v Lateránu a 10. listopadu bez vysvěcení zemřel. Papežem byl tedy pouhých 17 dní.\n"}
{"id": "487898", "url": "https://cs.wikipedia.org/wiki?curid=487898", "title": "Fischhorn (zámek)", "text": "Fischhorn (zámek)\n\nZámek Fischhorn leží na Grossgloknerské silnici na území obce Bruck an der Großglocknerstraße v Pinzgau na kopečku v sousedství hranice obce Zell am See na západě s výhledem do údolí Solnohradska a Oberpinzgau. Zámek je v soukromém majetku, a není přístupný veřejnosti.\n\nKolem roku 1200 zde pravděpodobně stála první opevněná stavba, ale první písemná zmínka pochází z roku 1227, kdy byl tehdejší hrad nazván \"Vischarn\". Jméno \"Vischarn\" mohlo vzniknout podle Arnu, toku ze Zellského jezera (který tehdy pravděpodobně tekl poblíže hradu) Salzach a který umožňoval dobrý rybolov).\n\nZpočátku byl majitelem hradu snad Goldegern, ale v roce 1273 byl v držení biskupů z Chiemsee. Byl tam umístěn Pinzhauer, správce biskupského majetku. Správce vykonával vrchnostenskou správu a místní soudní pravomoc.\n\nV roce 1675 biskup Johann Franz von Preysing (1615-1687) zařídil přestavbu hradu na zámek, takže v budoucnu měl sloužit jako rezidence sloužícího biskupa.\n\nZnesvěcením a následným zrušením biskupství Chiemsee 1808 skončila vláda biskupa a zámek zůstal do roku 1810 prázdný.\n\nAž do roku 1816 měl v zámku sídlo bavorský důchodní úřad, a poté do 1846 zde sídlil císařsko – královský nadlesní úřad.\n\nOd roku 1846 byl zámek prázdný a chátral; roku 1859 ho po dražbě získal nový majitel poštmistr Anton Embacher z Taxenbachu, který ho v roce 1862 opět prodal. Zámek i s pozemky ve výměře 4597 ha koupila kněžna Sophie von Löwenstein – manželka knížete Johanna II. z Liechtensteina (1840-1929). Ve vlastnictví rodu byl ještě v roce 1914.\n\nNásledovala rozsáhlá sanace a přestavba v novogotickém slohu podle projektu autora vídeňského svatoštěpánského chrámu, kterým je Friedrich von Schmidt (1825-1891). Stavebními pracemi byl pověřen Josef Wessicken (1837-1918). V tomto tandemu vzniká velkorysé hospodářské stavení za zámeckým kopcem u zbrojnošské cesty, kde dodnes má sídlo správa statku.\n\nRoku 1918 získala usedlost Brémská obchodnická rodina Gildemeisterů. Roku 1920 došlo k velkému požáru, který poškodil velkou část zámku. Heinrich Gildemeister provedl nákladné přestavbu – i když ne v původním architektonickém slohu.\n\nPo připojení Rakouska k Německé říši v roce 1938 byl majetek rodině Gildemeister vyvlastněn a zámek a okolní budovy převzali nacisti. Ti zde zřídili dislokovanou jednotku pro koncentrační tábor Dachau. 7. května 1945 zde byl zajat americkými vojáky Hermann Göring (1893-1946).\n\nPo konci druhé světové války se Fischhorn vrátil do majetku rodiny Gildemeisterů. Až do přelomu tisíciletí zůstal zámek prázdný.\n\nVlastníci začali rozsáhlou rekonstrukcí a zámek se stal obyvatelným. Nyní se nalézá ve velmi dobrém stavebním stavu a je obydlený.\n\nOd roku 2007 upravují vlastníci příležitostně nově rekonstruované části pro možnost pořádání různých výstav.\n\nV dalším období se zde usazuje lesnický velkozávod, který je zde dodnes.\n\nOd poslední přestavby ve druhé polovině 19. století je současná architektura v zásadě novogotická, se strmýmistřechami, arkýři a dvojitě lomenými oblouky. Při obnově jsou použity jako doplňky zdiva žulové a tufové kvádry. Tato vlastně původní architektura padla za oběť velkému požáru v roce 1920 a potom se obnovila jednodušší formou. Tak dnes chybí arkýře (až na ten u zámecké kaple a většina oken je v jednoduchém pravoúhlém provedení.\n\nZámek má několik křídel. Od centrální stavby vedou tři křídla s vysokými věžemi, ve směru na západ, jih a východ. Ve východním křídle je zámecká kaple a od ní odbočuje čtvrté křídlo dolů směrem na jih, kde stojí kruhová věž.\n\nUprostřed zámku je velké nádvoří, které je na jižní straně ohrazeno vysokou zdí a na ostatní světové strany budovami. Přístup od západu je hlavní branou. Průchodem je přístup do hospodářského dvora. Pozoruhodné je hlavní schodiště z doby novogotické přestavby v 19. století, které bylo po dlouhé době značně poškozené a proto se z části obložilo dřevem a teprve po roce 2000 bylo vysokým nákladem obnovené. To spojuje více podlaží a je tedy z části tříramenné se dvěma až čtyřmi podestami. Schodiště podpírají lomené klenby opřené do žulových opěrných sloupů s hlavicemi. Dalším přístupem do jednotlivých podlaží je točité schodiště, které spojuje všechna podlaží hlavní budovy.\n"}
{"id": "487900", "url": "https://cs.wikipedia.org/wiki?curid=487900", "title": "Micpe Eštemoa", "text": "Micpe Eštemoa\n\nMicpe Eštemoa též Šim'a-sever (: מצפה אשתמוע, doslova \"\"Vyhlídka na Eštemoa\"\", podle biblické lokality \"Eštemo\" – Kniha Jozue 15,50, nebo שמעה צפון, : Mitzpe Eshtemoa nebo Shim'a North) je malá izraelská osada ležící na Západním břehu Jordánu v distriktu Judea a Samaří a v Oblastní radě Har Chevron. Nachází se v nadmořské výšce cca 630 metrů v jižní části Judska a Judských hor respektive v jižní části Judských hor nazývané Hebronské hory (Har Chevron). Micpe Eštemoa leží cca 18 kilometrů jihozápadně od centra Hebronu, cca 48 kilometrů jihozápadně od historického jádra Jeruzalému a cca 80 kilometrů jihovýchodně od centra Tel Avivu. Osada Micpe Eštemoa je na dopravní síť Západního břehu Jordánu napojena pomocí silnice číslo 60 – hlavní severojižní komunikační tepny Judska. Micpe Eštemoa leží cca 4 kilometry od Zelené linie oddělující Západní břeh Jordánu od Izraele v jeho mezinárodně uznávaných hranicích. Na jižní straně se rozkládá řídce obydlená polopouštní krajina s převahou izraelských sídel, na severu pak palestinská sídla. Micpe Eštemoa je satelitním výběžkem osady Šim'a, která se nachází jen cca půl kilometru jižním směrem.\n\nMicpe Eštemoa leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Tato osada vznikla bez předchozího schválení izraelské vlády na v roce 2002. Podle jiného zdroje počátkem roku 2003. Osadu založila skupina studentů z ješivy z nedaleké vesnice Otniel. Zástavba sestává ze 17 objektů provizorního charakteru. V roce 2005 do této osady přišla skupina nábožensky založených rodin okolo ješivy Chomeš, které byly vypuzeny ze svých domovů v severním Samařsku kvůli provádění plánu jednostranného stažení. Právě studenti ješivy nyní tvoří větší část obyvatelstva v Micpe Eštemoa. Většina služeb a vzdělávacích institucí je ovšem umístěna v sousedních vesnicích, buď v Šim'a nebo v Otniel. Do Micpe Eštemoa zajíždí mobilní veřejná knihovna, funguje zde synagoga. Dvakrát denně staví u vjezdu do osady autobusová linka číslo 61 společnosti Egged, která vede z Kirjat Arba do Beerševy.\n\nOsada Micpe Eštemoa není oficiálně uznávána izraelskou vládou a proto neexistují přesné statistiky o počtu jejích obyvatel. Databáze organizace Peace Now zde k roku 2007 uvádí 40 obyvatel. Mělo jít o 1 rodinu, 3 bezdětné manželské páry a víc než 20 studentů místní ješivy. Portál Amana zde uvádí 8 rodin, přičemž obyvatelstvo je složeno ze sekulárních i nábožensky založených lidí.\n\n\n"}
{"id": "487908", "url": "https://cs.wikipedia.org/wiki?curid=487908", "title": "Řád Fridrichův", "text": "Řád Fridrichův\n\nŘád Fridrichův () byl württemberský řád. Založil ho 1. ledna 1830 král Vilém I. Württemberský na památku svého otce Fridricha I. S udělením řádu bylo spojeno osobní, nedědičné šlechtictví. Řád zanikl pádem monarchie po roce 1918.\n\nOdznakem je zlatý, bíle smaltovaný tlapatý kříž se zlatými paprsky mezi rameny, který je převýšen zlatým dubovým věncem. Ve zlatém středovém medailonu je vyobrazena hlava krále Fridricha I, kolem nějž se vine heslo Friedrich König von Württemberg \"(Fridrich král Württemberku)\" na modré stužce. Vzadu je ve středu nápis Dem Verdienste \"(Zásluze)\", kolem se vine Gott und mein Recht \"(Bůh a mé právo)\".\n\nKomturská třída má ve středu korunovanou iniciálu F a chybí ji dubový věnec. Rytířská třída má pruh kolem středového medailonu zlatý a nesmaltovaný, nápisy chybí.\n\nHvězda velkokříže je zlatá a osmicípá s řádovým stříbrným křížem uprostřed. Hvězda komtura sestává ze stříbrného řádového kříže se zlatými paprsky mezi rameny.\n\nStuha světlemodrá.\n\nŘád měl původně jen jeden stupeň. Dekretem z 9. ledna 1856 byly založeny třídy komtura (I. a II. třídy) a rytíře. S obnovením statut dne 29. září 1870 došlo k rozdělení rytířského stupně na dvě třídy (rytíř I. a II. třídy). Od 4. září 1886 byly tyto přejmenovány na čestného rytíře a rytíře. Od roku 1870 je také udělován s meči. K řádu jsou připojeny statuty z 11. srpna 1892 zlatá a stříbrná medaile Za zásluhy.\n\n\n"}
{"id": "487910", "url": "https://cs.wikipedia.org/wiki?curid=487910", "title": "Alexander Dalrymple", "text": "Alexander Dalrymple\n\nAlexander Dalrymple (24. července, 1737 – 19. června 1808) byl skotský geograf a první hydrograf britské Admirality. \n\nByl hlavním propagátorem teorie, že v jižním Tichém oceánu existuje obrovská, dosud neobjevená pevnina – Terra Australis Incognita. Dalrymple vytvořil tisíce námořních map mnoha moří a oceánů a přispěl významnou měrou k bezpečnosti plavby. Jeho teorie podnítila vyslání řady průzkumných plaveb s cílem nalézt dosud neobjevený kontinent a to až do doby, kdy James Cook svojí druhou plavbou, konanou v letech 1772–1775, dokázal, že Terra Australis neexistuje.\n\nRoku 1765 byl zvolen za člena Královské společnosti. Roku 1782 byl zvolen za zahraničního člena Královské švédské akademie věd. \n"}
{"id": "487912", "url": "https://cs.wikipedia.org/wiki?curid=487912", "title": "Micpe Ja'ir", "text": "Micpe Ja'ir\n\nMicpe Ja'ir dříve též Magen David (: מצפה יאיר, doslova „\"Ja'irova Vyhlídka\"“, nebo מגן דוד, doslova „\"Davidův štít\"“, : Mitzpe Yair nebo Magen David) je malá izraelská osada ležící na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce cca 890 metrů v jihovýchodní části Judska a Judských hor respektive na pomezí jižní části Judských hor nazývané Hebronské hory (Har Chevron) a Judské pouště. Micpe Ja'ir leží cca 16 kilometrů jihojihovýchodně od centra Hebronu, cca 45 kilometrů jihojihozápadně od historického jádra Jeruzalému a cca 83 kilometrů jihovýchodně od centra Tel Avivu.\n\nMicpe Ja'ir je na dopravní síť Západního břehu Jordánu napojen pomocí lokální silnice číslo 317, která spojuje jednotlivá izraelská sídla v jižní a jihovýchodní části Judska. Micpe Ja'ir leží cca 3 kilometry od Zelené linie oddělující Západní břeh Jordánu od Izraele v jeho mezinárodně uznávaných hranicích. Na jižní a východní straně se rozkládá řídce obydlená krajina na okraji Judské pouště s převahou židovských sídel. Micpe Ja'ir je satelitním výběžkem vesnice Susja, která se nachází cca 2 kilometry severozápadním směrem.\n\nMicpe Ja'ir leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Tato osada vznikla bez předchozího schválení izraelské vlády. Už v roce 1977 se v této lokalitě usadil Šlomo Sapiro a dlouhou dobu zde žil sám na osamělém pahorku na okraji pouště. V roce 2001 se k němu připojila skupina přátel. Databáze organizace Šalom achšav uvádí datum založení osady ovšem už do října 1998. Zástavbu tvoří patnáct mobilních karavanů a tři zděné budovy. Dnes tu sídlí osm většinou mladých rodin. Většina služeb a vzdělávacích institucí je umístěna v sousedních vesnicích, buď v Susja nebo v Kirjat Arba apod. Funguje zde synagoga. Dvakrát denně staví u obce autobusová linka číslo 515 společnosti Egged, která vede z Kirjat Arba do Beerševy. Vznik osady byl reakcí na probíhající Druhou intifádu. Pahorek, na kterém stojí, má cennou vegetaci.\n\nLokalita byla pojmenována po Ja'irovi Har-Sinajovi, pastýři ovcí ze Susji, zabitého Araby.\n\nMicpe Ja'ir není oficiálně uznáván izraelskou vládou a proto neexistují přesné statistiky o počtu obyvatel. Databáze organizace Šalom achšav zde k roku 2007 uvádí 38 obyvatel. Mělo jít o 8-9 rodin a 2 jednotlivce. Podle portálu Amana je zde 8 rodin.\n\n\n"}
{"id": "487917", "url": "https://cs.wikipedia.org/wiki?curid=487917", "title": "ČKD Blansko", "text": "ČKD Blansko\n\nČKD Blansko, od roku 2006 ČKD Blansko Holding, a.s., je firma v Blansku zabývající se strojírenskou výrobou. \n\nHistorie železářství v regionu spadá prakticky až do pravěku, kdy zde byla využívána lehce tavitelná železná ruda. Těžba a zpracování železné rudy od středověku jsou spjaty zejména s lokalitami v Josefovském údolí či v okolí vsí Olomučany a Rudice. K zpracování železa na blanenském panství došlo roku 1698, kdy majitelé panství Gellhornové založili po vzoru sousedního Lichtenštejnského Pozořického panství první železný hamr. Ten ležel v Arnoštově údolí a vyráběl kujné železo a litinové výrobky. V roce 1766 koupil blanenské panství včetně železáren šlechtický rod Salmů. Největší rozvoj strojíren zahájil hrabě Hugo František Salm, za něhož se blanenské strojírny staly na dlouhou dobu největší továrnou v Rakouském císařství. V Blansku byla postavena kuplovací pec, válcovna, slévárna, modelárna, strojírna, následovaly provozy destilační uhelné peci, prachárny, byly postaveny hamry, papírna, v údolí Svitavy a Punkvy vyrůstaly nesčetné milíře. K Salmovým továrnám patřila i Hugova huť v Jedovnicích a továrny na stroje v Brně a v Doubravici. O rozvoj výroby se zasloužil i Karel Reichenbach, který byl ředitelem Salmových průmyslových podniků. Blanenské strojírny se staly zejména významným výrobcem užitkové i umělecké litiny, která se vyvážela do celého Rakouského císařství i do německých států. Roku 1896 prodali Salmové železárny a strojírny Akciové společnosti pro stavbu strojů Breitfeld-Daněk. Došlo k dalšímu rozvoji podniku, byly zbudovány nové slévárenské a strojírenské provozy. \n\nV druhé polovině 20. let 20. století se akciová společnost Breitfeld-Daněk dostala do závislosti Živnobanky, která ji svou politikou donutila v roce 1927 k fúzi s českým koncernem Českomoravská-Kolben a vznikla tak velká strojírenská skupina Českomoravská, Kolben & Daněk. Firma se začala soustřeďovat na výrobu vodních, mlýnských, potravinářských a dřevoobráběcích strojů. Za druhé světové války byla továrna německými nacisty donucena přejít na válečnou výrobu. Po válce továrna vyráběla především kanalizační litinu, odpadové trouby a tvarovky.\n\nV roce 1950 se továrna oddělila a vznikl samostatný národní podnik ČKD Blansko. Postupem času došlo k výstavbě nových hal, rozšiřovaly se strojírenské i metalurgické provozy. Firma pokračovala jak v tradiční výrobě výrobků z litiny, včetně umělecké tak se začala specializovat na výrobu turbín do vodních elektráren, těžkých obráběcích strojů a strojírenské metalurgie. Produkcí vodních turbín si získalo ČKD Blansko dobré postavení, zařízení se vyvážela prakticky do celého světa. Po roce 1989 došlo k úpadku výroby, firma vyklidila pozice na trzích a došlo ke snižování počtu zaměstnanců. V roce 1991 byla v důsledku politických změn založena akciová společnost ČKD Blansko, a.s., později došlo v rámci další transformace i k nestandardním finančním a majetkovým přesunům, které skončily trestním stíháním ředitele. Jednotlivé provozy byly postupně privatizovány, na půdě bývalého podniku vznikaly další společnosti. Z jádra podniku vznikla v roce 2001 nová společnost ČKD Blansko Strojírny, a. s., v roce 2007 vznikla společnost ČKD Blansko Holding, a.s., která sdružuje divize Hydro, Karusely, Wind a výrobní divizi Strojírny. V březnu roku 2010 koupil ČKD Blansko Holding od skupiny J&T přední ruský průmyslový podnik Syzraňy Ťažmaš.\n\n\n"}
{"id": "487918", "url": "https://cs.wikipedia.org/wiki?curid=487918", "title": "Sevdalinka", "text": "Sevdalinka\n\nSevdalinka (někdy zkráceně \"sevdah\") je unikátní hudební útvar Bosny a Hercegoviny s dlouhou a bohatou tradicí. Slovo sevdah pochází z arabštiny, z níž se prostřednictvím turečtiny dostalo do srbo-chorvatského jazykového prostoru, kde získalo významy „touha“, „milostné vzplanutí“ či „milostná strast“.\nKořeny sevdalinek sahají do doby, kdy si Osmané podrobili středověkou Bosnu a vznikají zde první sídla městského typu. Zejména vznik mahal, tj. městských obytných čtvrtí orientálního typu, podmínil posun životního stylu obyvatel bosenských měst směrem k jisté intimitě. Domy v mahalách byly rozdělené na ženskou část – haremluk – a mužskou část – selamluk, kromě toho byly tyto domy ohrazeny vysokými zdmi, takže ženy zůstávaly skryty mužským pohledům. Tím byla vytvořena patřičná atmosféra pro vznik sevdalinek, která z nich čiší dodnes.\n\nAutoři sevdalinek jsou neznámí, takže sevdalinku chápeme jako lidový hudební útvar, jehož motivy se ale v druhé polovině 20. století využívaly ve zvláštním hudebním žánru nazývaném \"nově komponovaná lidová hudba\", který spojoval motivy snad všech balkánských národů a oblastí.\n\nPo hudební stránce se sevdalinka vyznačuje mírným či pomalým tempem a melismy, tj. skupinou tónů zpívaných na jednu slabiku, což podtrhuje melancholickou atmosféru jejího textu. Původně byl zpěv sevdalinky doprovázen hrou na saz (v případě mužského interpreta), ženy zpívaly sevdalinku bez hudebního doprovodu. V současnosti je zpěv (bez ohledu na pohlaví zpěváka) doprovázen malou hudební skupinou, v níž figuruje akordeon, housle, kytara, flétna či klarinet, kontrabas a buben.\nText sevdalinky se zpravidla týká zamilovávání se, nešťastné lásce, ale nezřídka opěvuje přírodní krásy, historické postavy či události. Po jazykové stránce se sevdalinka vyznačuje častým užíváním turcismů.\n\nAčkoli je sevdalinka součástí hudební tradice Bosňáků (tj. muslimského obyvatelstva Bosny a Hercegoviny), je populární jak u ostatních národů Bosny a Hercegoviny, tak v Černé Hoře, Srbsku či Severní Makedonii.\nNajvýznamnějšími interprety sevdalinek 20. století jsou Himzo Polovina, Nedžad Salković, Zaim Imamović, Safet Isović, Meho Puzić, Zekerijah Đezić, Omer Pobrić, Beba Selimovićová, Nada Mamulová, Zehra Deovićová, Hanka Paldumová a Silvana Armenulićová.\n\n\n"}
{"id": "487924", "url": "https://cs.wikipedia.org/wiki?curid=487924", "title": "Autoimunita", "text": "Autoimunita\n\nAutoimunita je stav, při kterém některá ze složek imunitního systému reaguje na struktury organismu vlastní, které tím zpravidla poškozuje. Jedná se jinými slovy o imunitní odpověď na tělu vlastní antigeny. Mnohdy taková reakce vyvolává autoimunitní onemocnění, k nimž patří například roztroušená skleróza, revmatoidní artritida nebo třeba Sjögrenův syndrom, či celiakie; celkově postihují autoimunitní choroby asi 3% populace (ženy častěji). Významově opačným termínem je autotolerance, tedy schopnost organismu tolerovat struktury jemu vlastní. Porucha autotolerance je tak vlastně příčinou autoimunity.\n\nDůvody vzniku autoimunitní choroby mohou být velice různorodé. Některé z nich jsou způsobené mutacemi v genomu či špatnou funkcí hormonů: tyto jsou tedy vlastně do jisté míry geneticky a pohlavně podmíněné. Jiné se však projeví až během života jako vedlejší příznaky nevhodné imunitní reakce, například vlivem infekce (např. vlivem molekulárních mimikry), UV záření, farmak a jiných chemických látek.\n\nInfekce zpravidla rozhází jakousi vnitřní molekulární rovnováhu uvnitř těla, dojde k uvolnění látek do míst, kde se běžně nevyskytují, k produkci obranných chemických látek (cytokinů), které mohou měnit expresi genomu, ale infekce také silně aktivuje některé části imunitního systému. Vlivem UV záření, léků a jiných chemických látek může dojít k modifikaci autoantigenů. Někdy tělo reaguje na jinak normální složky potravy: na gluten při celiakii.\n"}
{"id": "487926", "url": "https://cs.wikipedia.org/wiki?curid=487926", "title": "Ohrazenice (Volenice)", "text": "Ohrazenice (Volenice)\n\nOhrazenice jsou vesnice, část obce Volenice, jež se nachází v okresu Strakonice. Leží v nadmořské výšce 450 až 470 metrů asi dvanáct kilometrů na západojihozápad od Strakonic a dva kilometry jižně od obce Volenice. Obcí protéká Mačický potok. V roce 2011 zde trvale žilo šestnáct obyvatel.\n\nVe vsi je celkově 19 čísel popisných.\n\nPodstatnou část obce tvoří velké hospodářství se sportovními koňmi a rozsáhlé pastviny s výběhy pro mladé, ale i vysloužilé koně.\n\nPrvní písemná zmínka o vesnici pochází z roku 1360.\n\nZhruba před čtyřiceti lety a poté opět v roce 2002 došlo vlivem vydatných dešťů k zvednutí hladiny Mačického potoka o zhruba 3 – 3,5 metru, což způsobilo rozsáhlé škody na okolních loukách a polích a došlo i k vytopení 4 nejbližších domů sousedících s potokem a zničení silnice vedoucí do mlýna.\n\nNa vršku nad obcí jsou boží muka.\n\nNejstarší historická zmínka o tvrzi Ohrazenice pochází z roku 1360. V té době ji vlastnil Oldřich Tažovec z Ohrazenice, což dokazuje, že historie tvrze i zdejší vsi je úzce spjata s nedalekými Tažovicemi. Následující písemné zmínky o tvrzi, jež pocházejí z let 1380, 1390 a 1420, se pojí se jmény místních vladyků. V roce 1517 přešel majetek do vlastnictví Koců z Dobrše. Ti jej pak vlastnili až do roku 1776, přičemž tvrz několikrát přestavěli. Od 17. století sloužila ohrazenická tvrz již jen k hospodářským účelům, neboť páni Kocové přesídlili do Tažovic. Po roce 1948, se tvrz dostala do rukou zemědělského družstva a dále chátrala. V letech 2013-2014 byla chátrající tvrz opravena a na jižní a východní stěně byla restaurátorem obnovena i původní sgrafita ze 16. století nalezená pod betonovou omítkou.\n"}
{"id": "487933", "url": "https://cs.wikipedia.org/wiki?curid=487933", "title": "Lab", "text": "Lab\n\nL*a*b*, CIELAB nebo jen Lab je barevný prostor, kde je barva definována barevným modelem založeným na třech osách:\nSvětelnost L může být od 0 % (černá) po 100 % (bílá). Parametry \"a, b\" jsou neutrální, pokud je jejich hodnota 0, tedy střední neutrální šedá je definována hodnotami \"L=50, a=0, b=0\". Neutrální barva se používá při vyvážení bílé na osách \"a, b\", kde osa b odpovídá teplotě barvy.\n\nProstor Lab, nebo též \"CIE 1976 (L*, a*, b*)\", je odvozen z prostoru CIE XYZ a byl koncipován jako prostor nezávislý na konkrétním použitém zařízení.\n\n"}
{"id": "487934", "url": "https://cs.wikipedia.org/wiki?curid=487934", "title": "Bagger 288", "text": "Bagger 288\n\nBagger 288 (Německy: Schaufelradbagger 288, česky přibližně: Bagr se lžícovým kolem) je bagr, přesněji kolesové velkorypadlo, zkonstruovaný německou společností Krupp pro energetickou a těžební firmu Rheinbraun. Tento mobilní těžební stroj pracuje na principu těžby v horizontálních pásech, přičemž k tomu využívá obrovské korečkové kolo.\n\nKdyž byla jeho stavba v roce 1978 dokončena, překonal Bagger 288 svými rozměry zařízení Crawler-Transporter používaný pro přepravu raketoplánů a stal se největším a nejtěžším pásovým vozidlem na světě s hmotností 13 500 tun. Samotný Bagger je napájen z externího zdroje, a přesněji je popisován jako těžební stroj, který je možno přemísťovat. Na druhou stranu však byl Crawler-Transporter postaven jako vozidlo pro přepravu nákladů s vlastním pohonem.\n\nBagger byl sestrojen za účelem odstraňování zeminy v povrchových dolech, jeho prvním působištěm byl hnědouhelný důl v německém Hambachu. Denně dokáže odtěžit 240 000 m³ zeminy - ekvivalent plochy fotbalového hřiště s výškou 30 metrů. Uhlí vytěžené za jeden den naplní 2 400 nákladních vozů. Bagr samotný je přibližně 240 m dlouhý a 96 m vysoký. Na svůj provoz vyžaduje 16,56 megawattů externě dodávané elektřiny. Dokáže se pohybovat rychlostí 2 až 10 m/min (0,1 až 0,6 km/h). Těžební hlava má průměr 21,6 m, obsahuje 18 radlic, každá s objemem 6,6 m³.\n\nDo února 2001 tento bagr kompletně odkryl zdroj uhlí v dole v Hambachu a proto byl převezen na nové místo do dolu Garzweiler. V průběhu tří týdnů překonal trasu dlouhou 22 km, přičemž trasa převozu začala na dálnici 61, pokračovala přes řeku Erft, železniční koleje a několik silničních úseků. Tento přesun stál téměř 15 milionů německých marek a vyžadoval si tým sedmdesáti pracovníků. Přesun bagru v celku však byl ekonomičtější než jeho rozebrání, a přenos po jednotlivých částech. Bagger 288 má téměř identické dvojče - Bagger 289.\n"}
{"id": "487935", "url": "https://cs.wikipedia.org/wiki?curid=487935", "title": "Mahala", "text": "Mahala\n\nMahaly jsou hlavní městské čtvrti balkánských měst určené k bydlení. Výraz \"mahala\" se na Balkán dostal prostřednictvím turečtiny (tur. \"mahalle\"), pochází však z arabského slova \"mähallä\" znamenajícího bydlet. Z turečtiny bylo slovo přejato do balkánských jazyků, v nichž nabylo různých podob: albánsky: \"mëhallë\"; arumunsky: \"mãhãlã\"; bulharsky: махала, \"mahala\"; bosensky a srbsky: махала/\"mahala\" popř. маала/\"maala\"; makedonsky: маало, \"maalo\"; rómsky: \"mahala\"; rumunsky: \"mahala\"; řecky: μαχαλάς, \"machalas\".\n\nVznikají po ovládnutí Balkánu Osmany, kteří zde budují města orientálního typu. Mahaly obklopovaly čaršiji – tj. obchodní jádro města s hany (hostinci), hamamy (lázněmi), bezistany (zastřešenými trhy) a džamijemi (mešitami) a jinými náboženskými stavbami. Ve centru mahaly stála menší džamije nebo mesdžid (mešita bez minaretu), v jejím sousedství mekteb, česma (městský pramen s pitnou vodou) a obchod s potravinami. Tyto stavby měly pokrýt potřebu čtyřiceti až padesáti rodinných domů.\n\nV mahalách existoval zvláštní kult sousedství, který nehleděl na národnostní či náboženskou příslušnost obyvatel. V současnosti se mahalami nazývají jen některých okrajové městské čtvrti (typické pro Bosnu a Hercegovinu), přestože dříve byl počet mahal mnohem větší (např. v Sarajevu bylo v minulosti kolem 60 mahal).\n"}
{"id": "487936", "url": "https://cs.wikipedia.org/wiki?curid=487936", "title": "Oblastní rada Bik'at ha-Jarden", "text": "Oblastní rada Bik'at ha-Jarden\n\nOblastní rada Bik'at ha-Jarden ( - \"mo'aca ezorit Bik'at ha-Jarden\" nebo \"mo'aca ezorit Arvot ha-Jarden\", Bik'at HaYarden Regional Council) je administrativní část izraelského distriktu Judea a Samaří, v jeho východní části podél Jordánského údolí.\n\nRozkládá se na území Západního břehu Jordánu, který Izrael dobyl v roce 1967 během Šestidenní války. Většina zdejších izraelských osad vznikla už koncem 60. a během 70. let 20. století. Jordánské údolí totiž patřilo mezi oblasti, kde došlo k zakládání izraelských osad nejdříve. Takzvaný Alonův plán předpokládal jeho cílené osidlování a anexi. Mělo zde dojít ke vzniku dvou souvislých pásů izraelských osad. Jeden podél silnice číslo 90 (takzvaná Gándhího silnice), hlavní severojižní dopravní osy Jordánského údolí, druhý o něco dál na západě, na okraji prudkých svahů Samařské hornatiny, kudy byla vedena takzvaná Alonova silnice.\n\nOblastní rada sdružuje 21 menších izraelských osad tomto regionu. Město Ma'ale Efrajim sice leží v stejném regionu, ale protože má statut místní rady (tedy menšího města), pod jurisdikci oblastní rady Bik'at ha-Jarden nespadá.\n\nSamotná Oblastní rada Bik'at ha-Jarden vznikla roku 1979. Starostou je David Alchejni (דוד אלחייני). Oblastní úřady sídlí v komplexu Šlomcijon, umístěném při silnici číslo 90 jižně od vesnice Masu'a. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nPočátkem 21. století nebylo území oblastní rady Bik'at ha-Jarden zahrnuto do Izraelské bezpečnostní bariéry.\n\nKibucy:\n\nMošavy:\n\nSpolečné osady:\n\nMalé neoficiální osady („outposty“):\n\"Poznámka: Tyto malé neoficiální osady nejsou většinou izraelskou vládou uznávány jako samostatné obce, třebaže jejich obyvatelé usilují o to, aby výhledově získaly takový statut. Mnoho dalších takových osad existuje v blízkosti stávajících osad a bývá považováno za jejich čtvrti.\"\n\nV oblasti ve velkých blocích demograficky a územně dominují izraelské osady, protože palestinská populace je v Jordánském údolí nepočetná (s výjimkou města Jericho). Ani izraelská populace ale není příliš velká a dlouhodobě stagnuje. Zdejší osídlení sestává z menších sídel vesnického typu. K 31. prosinci 2014 žilo v oblastní radě Bik'at ha-Jarden 4200 obyvatel. Z celkové populace bylo 4100 Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo 4200. Dalších přibližně 1400 žije ve městě Ma'ale Efrajim.\n\n\n"}
{"id": "487937", "url": "https://cs.wikipedia.org/wiki?curid=487937", "title": "Prostranství", "text": "Prostranství\n\nProstranství je velmi obecné slovo, kterým obvykle označujeme volnou plochu na zemském povrchu. \nNejčastěji se jedná o plochu nezastavěnou žádnými budovami či stavbami, kam lze běžně vstoupit bez rizika \núrazu či smrti. Prostranství může být veřejně přístupné (plocha určená pro vstup veřejnosti), může mít ale \ni povahu neveřejnou. Mnoho prostranství se tedy běžně vyskytuje v extravilánu, kde se obvykle jedná o plochy, které jsou \npřirozenou součástí krajiny (kupříkladu pole, louky, lesy, pastviny, \nhospodářsky nevyužívané pozemky apod.). \n\nV intravilánu vesnic, městysů i měst mohou mít veřejná prostranství různou podobu i účel. Veřejná prostranství mohou mít formalizovanou oficiální podobu návsí, náměstí, nádvoří, ulic, parků, pasáží, schodišť, zahrad, sadů, tržišť, osobních \nnádraží, parkovišť, sportovišť či dětských hřišť atd. apod., mohou ale existovat i v neformalizované podobě – například ve formě rozptýlené veřejné zeleně, nezastavěných stavebních parcel apod.\n\nNeveřejná prostranství lze rozdělit na soukromá resp. privátní a ostatní. Mimo soukromou sféru se lze setkat s různými typy zejména účelových ploch jako jsou dvory, sportoviště, cvičiště, dětská hřiště, parkoviště, sklady, skládky, prostory určené pro komerční a hosporářskou činnost (např. pro průmysl, zemědělství, služby, nákladní dopravu – například plocha letiště, přístavu, nákladového nádraží či překladiště apod.).\n\n"}
{"id": "487942", "url": "https://cs.wikipedia.org/wiki?curid=487942", "title": "Čistec korsický", "text": "Čistec korsický\n\nČistec korsický (\"Stachys corsica\") je bylina z čeledi hluchavkovitých. Roste převážně ve vlhkých skalních štěrbinách. Je volně rozšířena pouze na Korsice a Sardinii. V ČR je vysazována jako skalnička.\nDorůstá výšky 5 až 40 centimetrů. Tenký stonek je holý a poléhavý. Listy jsou kulaté až vejčité. Květy bílé, růžové nebo nachové barvy se objevují od dubna do listopadu.\n\n"}
{"id": "487946", "url": "https://cs.wikipedia.org/wiki?curid=487946", "title": "Seznam postav seriálu Lovci duchů", "text": "Seznam postav seriálu Lovci duchů\n\nTento článek obsahuje popisy postav z amerického dramatického seriálu \"Lovci duchů\" (\"Supernatural\").\n\nAsh, kterého ztvárňuje Chad Lindberg, je lovec s velmi neobvyklým sestřihem vlasů. Sám prohlašuje, že takový sestřih má schválně a je „zepředu business man, zezadu pařmen“. Pracuje a žije v motorestu Roadhouse, společně s Jo a Ellen Harvellovými. Studoval MIT, technologický institut v Massachusetts (soukromá univerzita), ale vyhodili ho kvůli rvačkám. Vlastní speciální podomácku vyrobený notebook, pomocí kterého je schopen vyhledat a sledovat paranormální jevy. Tento notebook však Ash využívá hlavně k vystopování démona Azazela, aby tak pomohl bratrům Winchesterovým. S pomocí Sama a Deana vložil do notebooku veškeré informace, které John Winchester o Azazelovi shromáždil. V epizodě druhé série, která nese název „All Hell Breaks Loose, Part 1“, volá roztřesený Ash Deanovi, aby mu sdělil, že se mu podařilo objevit něco důležitého. Dean po rozhovoru s Ashem okamžitě sedá za volant, avšak když na místo dorazí, čeká na něj a na Bobbyho místo Roadhousu jen spáleniště. Při obhlídce sutin navíc objeví Ashovu ohořelou mrtvolu. \n\nEric Kripke, tvůrce seriálu, prozradil, že Ashova smrt „Měla poukázat na to, jak moc jsem celou představu motorestu Roadhouse nenáviděl, mnohem víc, než cokoliv jiného.“ \nCo se návratu postavy Ashe týče, pan Kripke odpověděl: „Taková možnost tu je.“\n\nÚčinkování v epizodách:\n"}
{"id": "487947", "url": "https://cs.wikipedia.org/wiki?curid=487947", "title": "Schynige Platte", "text": "Schynige Platte\n\nSchynige Platte je náhorní plošina jižně od města Interlaken v kantonu Bern ve Švýcarsku.\n\nSchynige Platte je výjimečné místo svou polohou nad údolími a pohledem na okolní vrcholy hor a pohoří.\n\nNa tuto plošinu se dostanete ozubnicovou železnicí Schynige Platte Bahn, která v sedmi kilometrové délce stoupá do výše 1.967 m n. m. z dolní stanice Wilderswil. Trať je vedena po úbočí hory, a při jízdě je možno sledovat změnu flóry se změnou nadmořské výšky od hustých údolních lesů, alpských luk až po horské rostlinstvo na vrcholu. Unikátní je změna krajiny po průjezdu tunelem Grätli. Zároveň je možno zhlédnout obě jezerní plochy jezer Thunersee a Brienzersee a na druhé straně bílé giganty Bernských Alp, Eiger, Mönch, Jungfrau a sedla Jungfraujoch.\n\nMísto láká turisty i botaniky, zejména \"alpskou zahradou\", což je botanická zahrada, která má velkou biologickou a botanickou rozmanitost.\n\nAlpská zahrada, botanická zahrada, která čítá na 500-600 rostlin a kapradin, které jsou ve volné přírodě vzácné. Na rozloze 8323 m alpské zahrady je soustředěna zejména přírodní alpinská a subalpinské vegetace.\n\nAlpská botanická zahrada byla vytvořena jako jedna z prvních v Alpách a jako jedna z mála ukazuje rostliny v jejich přirozeném rostlinném společenství a prostředí. Pokud to bylo možné, byly zde soustředěny rostliny, které se nacházejí ve Švýcarsku, nad úrovní zalesnění. Rozmanitá topografie různých malých expozic rostlin vede k velké rozmanitosti ekologických podmínek, a tedy i rostlinných společenstev. Rostliny byly z původních míst přeneseny se zeminou a podkladem z původního naleziště tak, aby netrpěly změnou, způsobenou přesazením.\n\nSkladba květeny na tomto místě vytváří dojem stále kvetoucí louky, protože se zde nacházejí různé druhy flóry, s různým obdobím květenství.\n\nAlpinum je dobře udržované a vzdálené cca 500m od horní zastávky Schynige Platte Bahn. Zahrada hned u vstupu ukazuje některé důležité aspekty ekologie v alpských oblastech, vztahy s geologií, vztahy s některými zvířaty, vliv civilizace aj.\n\nLehký výlet:\n\nŽeleznicí Schynige Platte Bahn se nechte vyvést na náhorní plošinu, prohlédněte si Alpskou zahradu a při kávě na terase restaurace se pokochejte pohledem na vrcholy Eiger, Mönch, Jungfrau a sedlo Jungfraujoch.\n\nVýlet po hřebeni:\n\nOd horní stanice Schynige Platte Bahn je možno se vypravit vzhůru na vrchol Lauchernhorn, chatě Männdlenen a chatě Sägistal. Na začátku vede stezka kolem různých kamenných, skalních útvarů a srázů, odkud je výhled na jezero Brienzersee. K chatě Männdlenen stoupá stezka strmější než po hřebenu Winteregg, odkud je nádherný výhled na vrcholy hor Eiger, Monch a Jungfrau. Cesta dále pokračuje relativně rovně a v posledních metrech stoupá na Faulhorn. Pohled z Faulhorn do okolí je okouzlující, severním směrem např. do hlubokého lesů. Dále od Faulhornu je náhorní jezero Bachalpsee, v jehož okolí se nachází nádherné scenérie alpské přírody. Turistický čas: cca 6 hod, nutno brát v úvahu možnou změnu počasí.\n\nVýstup:\n\nWilderswil-Breitlauenen-Schynige Platte je náročná cesta plná příkrého stoupání vedená zprvu přes temné lesy a posléze po vysokohorských loukách. Cestou je možno sledovat proměnu flóry, ale i měnící se pohled z ptačí perspektivy do údolí na řeky Lütschine a Aare. V Breitlauenen je zastávka železnice a toto místo je možno využít jako úkryt při náhlé změně počasí nebo odpočinku. Turistický čas: Wilderswil-Breitlauenen cca 3 hod., Breitlauenen-Schynige Platte cca 1 hod. 30 min., výstup je fyzicky náročný.\n\nregion\n\ndoprava v regionu\n\n"}
{"id": "487951", "url": "https://cs.wikipedia.org/wiki?curid=487951", "title": "Lee Jackson", "text": "Lee Jackson\n\nLee Jackson (* 19. listopadu 1963, Austin, Texas) je americký hudební skladatel. \n\nJeho specializací byla hudba v počítačových hrách. Tu aktivně tvořil od roku 1994, kdy začal pracovat na hře Rise of the Triad (ROTT). Po dokončení prací na hudbě k Duke Nukem 3D, kde se o pozici skladatele dělil s Robertem Princem, ho společnost 3DRealms (Apogee) ustanovila hudebním a zvukovým ředitelem. Díky tomu se kromě hudby věnoval i tvorbě zvukových efektů a v jeho portfoliu nechybí ani dabing některých postav. Krátce po dokončení Duke Nukem 3D dodělává hudební podklad pro akční plošinovku Stargunner a v roce 1997 pak svou poslední dosud vydanou práci - soundtrack ke hře Shadow Warrior. Dle rozhovoru pro Sonikmatter se měl podílet i na hudbě ke 3D akční střílečce Prey a k pokračování úspěšné série o hrdinovi Duke Nukem - Duke Nukem Forever. Na hře Prey však nakonec pracoval věhlasný skladatel Jeremy Soul se svým bratrem a osud hry Duke Nukem Forever je kvůli rozpuštění vývojářského týmu 3DRealms a soudní při s Take Two nejasný. \n\n"}
{"id": "487962", "url": "https://cs.wikipedia.org/wiki?curid=487962", "title": "René II. Lotrinský", "text": "René II. Lotrinský\n\nRené II. Lotrinský byl prvním lotrinským vévodou z Lotrinsko-Vaudémontské dynastie. Dále ovládal Barské vévodství, Vaudémontské a Aumalské hrabství, panství Jonville a Mayenne.\nPrvní manželství uzavřel mladý hrabě 9. září 1471 s Janou z Harcourtu, hraběnkou z Tancarvillu. Z tohoto svazku se nenarodily žádné děti a bylo po 14 letech anulováno. Jana svůj majetek odkázala Františkovi, hraběti z Dunoisu a Longuevillu.\n\nPo druhé se René ženil již jako vévoda. 1. září 1485 se jeho chotí stala o šestnáct let mladší Filipa z Geldernu (1467 - 1547), s níž měl dvanáct dětí:\n"}
{"id": "487968", "url": "https://cs.wikipedia.org/wiki?curid=487968", "title": "Pleš (rozcestník)", "text": "Pleš (rozcestník)\n\nPleš má více významů:\n\n"}
{"id": "487976", "url": "https://cs.wikipedia.org/wiki?curid=487976", "title": "Difon", "text": "Difon\n\nVe fonetice je difonem segment obsahující zvukovou informaci ze dvou konkrétních sousedících fonémů. Umožňuje tak zaznamenat koartikulaci.\n\nV následujícím diagramu je popsán řetězec jednotlivých fonémů (označených P1, P2, P3, P4, P5, P6) a rozdělení tohoto řetězce na difony (označené jako D1-2, D2-3, D3-4, D4-5,D5-6):\n\nPočet všech možných difonů je pro různé jazyky různý, vzhledem k počtu fonémů daného jazyka (\"P\"). Je třeba zohlednit všechny variace dvojic, výsledný počet by se tedy měl blížit k \"P\".\n\nDifony se používají při zpracování přirozeného jazyka, konkrétně při syntéze řeči.\n\n"}
{"id": "487985", "url": "https://cs.wikipedia.org/wiki?curid=487985", "title": "SS Suevic (1901)", "text": "SS Suevic (1901)\n\nSS \"Suevic\" byl parník vybudovaný v loděnicích Harland & Wolff pro White Star Line. Byl poslední z pěti parníků třídy Jubileum a sloužil na trase Liverpool - Sydney. V roce 1907 ztroskotal jižně od Anglie, ale díky rozsáhlým záchranným pracím nikdo nezemřel. Loď samotná byla záměrně rozdělena na dvě části a k původní zádí se vyrobila nová příď. Později sloužil jako velrybářská loď pro norskou společnost pod jménem \"Skytteren\". V roce 1942 najel na mělčinu, když unikal před německými loděmi.\n\nKdyž White Star Line zahájila v roce 1899 provoz na lince Liverpool - Sydney, objednala si pro tuto linku tři lodě: \"Afric\", \"Medic\" a \"Persic\". Všechny měly jeden komín, tonáž pod 12 000 BRT a kapacitu 320 cestujících. Protože byly všechny vybudovány na konci 19. století, byly uvedeny jako třída Jubileum. Trasa, na které sloužily, začala být brzy hodně využívaná, hlavně australskými imigranty, proto si White Star Line objednala další dva parníky, o trochu větší než jejich předchůdce, \"Runic\" a \"Suevic\". Měly několik menších změn v designu, největší z nich byly prodloužení zádě a posunutí můstku dopředu. Tyto lodě měly kapacitu 400 cestujících a 7 skladů pro náklad, některé z nich byly chlazené.\n\n\"Suevic\" byl spuštěn na vodu 8. prosince 1900 a na svou první plavbu z Liverpoolu do Sydney vyplul 23. března 1901. Krátce poté během Búrských válek musel \"Suevic\" a jeho sesterské lodě sloužit jako transportní loď. V srpnu 1901 plul poprvé a naposled z Liverpoolu do New Yorku. Po skončení Búrských válek mohla White Star Line konečně zahájit pravidelnou měsíční dopravu do Austrálie s loděmi třídy Jubileum.\n\nNa jedné z plaveb roku 1903 byl na \"Suevic\" za trest přidělen mladý důstojník Charles Lightoller. Během plavby potkal osmnáctiletou ženu, která cestovala domů do Sydney a po námluvách na palubě se 15. prosince 1903 vzali. Lightoller byl později jmenován 2. důstojníkem na \"Titaniku\", jehož katastrofu přežil.\n\nPrvních šest let služby \"Sueviku\" se obešlo bez nahod, ale pak se stalo neštěstí. 2. února 1907 opustil Melbourne s plánovanými zastávkami v Kapském městě, Tenerife, Plymouthu, Londýně a nakonec v Liverpoolu pod velením Thomase Jonese. 17. března 1907 připlouval do Liverpoolu s 382 cestujícími, 141 členy posádky a téměř plným nákladním prostorem včetně tisíců ovcí za 400 000 liber.\n\nV poledne byl asi 240 km od jihozápadního pobřeží Anglie. Tato část anglického pobřeží představovala pro lodě nebezpečí hlavně kvůli mělkým vodám, útesům a častým hustým mlhám, kvůli čemuž se mu lodě vyhýbají. Přesto se loď odpoledne dostala do husté mlhy. Ve 22:00 nebyli důstojníci schopni určit pozici, tak se rozhodli zorientovat podle lizardského majáku, který brzy spatřili. Podle světla spočítali, že jsou od něj nejméně 16 km daleko a tudíž v bezpečí. Navzdory husté mlze rozkázali naplno vpřed, přestože ani neměřili hloubku, čímž by poznali, že jsou moc blízko pobřeží.\n\nO dvacet minut později najeli v plné rychlosti na útes naproti Maenheere Reef asi kilometr od Lizardu. Byli o 25 kilometrů blíž pobřeží, než si mysleli.\n\nJones nejprve několikrát zkusil z mělčiny vycouvat chodem motorů naplno na zpětný chod, ale marně. Vzhledem ke své pozici se loď potopit nemohla. Kapitán přikázal odpálit nouzové světlice a následovala záchrana cestujících a jejich doprava na břeh.\n\nZáchrana byla vedena Royal National Lifeboat Institution a byla to největší záchranná akce v jejich 183leté historii. Jejich lodě s dobrovolnou posádkou zachránily všechny cestující včetně 70 dětí a členy posádky. Operace trvala 16 hodin. Za své úsilí obdrželi čtyři záchranáři stříbrnou medaili RNLI a dva dostali ocenění od posádky \"Sueviku\". V březnu 2007 se konala oslava stého výročí této akce.\n\nPříď byla hodně poškozená, ale ne neopravitelně a zbytek lodi včetně kotlů a motorů byl v pořádku. Bylo vyzkoumáno, že pokud se loď odlehčí, příliv ji zdvihne ze dna a pak bude moci být odtažena. Kvůli tomu byl o tři dny později, 20. března, vyložen a odvezen na malých nákladních lodích ze \"Sueviku\" všechen náklad. Zprvu to vypadalo, že se pokus podaří, ale o týden později, když se různé lodě snažily odtáhnout \"Suevic\" z útesu, se zhoršilo počasí a vlny ho posunuly ještě dále na útes, odkud už nemohl být odtažen.\n\nS nenávratně ztracenou přídí a s hrozbou zhoršujícího se počasí, které mohlo kompletně zničit loď, se White Star Line rozhodla, že zachrání záď, kterou odtrhne od poškozené přídě. \"Suevic\" měl stejně jako ostatní lodě White Star Line několik vodotěsných přepážek. Vzhledem k tomuto designu položili inženýři 4. dubna opatrně nálože dynamitu tak, že se příď oddělila od zádě těsně za můstkem. Díky vodotěsným přepážkám se záď udržela celá na hladině a \"Suevic\" plul s pomocí vlastních motorů jedoucích na zpětný chod a tažných lodí do Southamptonu. Poškozená příď byla ponechána na útesu na rozebrání.\n\nWhite Star Line si objednala novou 65 m dlouhou příď od loděnic Harland & Wolff, která byla spuštěna na vodu v říjnu 1907. V té době bylo populární tvrzení, že je \"Suevic\" nejdelší loď na světě s přídí v Belfastu a zádí v Southamptonu. Příď pak byla odtažena do loděnic J. I. Thorneycroft & Co. v Southamptonu, kam přijela 26. října. V polovině listopadu byla na svém místě připojena ke zbytku lodi. Příď byla dokonale pevná díky dobré práci lidí z loděnic Harland & Wolff. O deset měsíců později po největší snaze o záchranu lodi v té době, 14. ledna 1908 byl \"Suevic\" dokončen a vrátil se do služby.\n\nKdyž vypukla 1. světová válka, bylo do ní povoláno hodně britských lodí. Možnost převážet zmražené maso znamenala, že lodě třídy Jubileum byly ponechány v původní službě, ale převážely zásoby pro armádu a dokonce i vojáky samotné během běžné plavby. Pro armádu vykonal plavbu v březnu 1915, když převážel vojáky na Moudros během bitvy o Gallipoli. Od té doby pro ni sloužil častěji než pro White Star Line, přestože dále sloužil na svých pravidelných linkách do Austrálie.\n\nPo válce Suevic podstoupil úpravu, po které měl kapacitu 266 cestujících ve druhé třídě, a vrátil se na australskou linku. V březnu 1924 na ní absolvoval svou 50. plavbu. V roce 1928 se na něm začalo projevovat stáří a White Star Line jej prodala Yngvar Hvistendahl's Finnhval A/S za 35 000 liber, která ho přejmenovala na \"Skytteren\" a prodala společnosti Germaniawerft v Kielu, pro kterou sloužil jako velrybářská loď.\n\nKdyž Třetí říše zaútočila roku 1940 na počátku 2. světové války na Norsko, \"Skytteren\" a několik dalších norských lodí bylo v přístavu v Göteborgu ve Švédsku. Exilová norská vláda si je přivlastnila. Strana Nasjonal Samling v okupovaném Norsku byla proti tomu, ale soud jim nedal za pravdu.\n\n1. dubna 1942 se lodě internované v Göteborgu pokusily uprchnout na spojenecké území, kde by byly chráněny britským námořnictvem. Švédské námořnictvo nemohlo nečině přihlížet a mimo neutrální vody čekaly německé lodě, které byly o akci informovány. Z celkových deseti lodí se dvě dostaly do Británie, šest bylo potopeno Němci nebo zničeno vlastní posádkou, aby se nedostaly do rukou nepřítele, mezi které patřil i \"Skytteren\" a dvě se vrátily zpět do Göteborgu. \"Skytteren\" byl zničen ve vodách Maseskär u Švédska. Jejich posádka se stala válečnými zajatci. Vrak \"Sueviku/Skytterenu\" zůstal v těchto vodách s přídí otočenou k západu.\n"}
{"id": "487986", "url": "https://cs.wikipedia.org/wiki?curid=487986", "title": "Kopyto (rozcestník)", "text": "Kopyto (rozcestník)\n\nKopyto může být:\n\n\n"}
{"id": "487988", "url": "https://cs.wikipedia.org/wiki?curid=487988", "title": "Klouzek sličný", "text": "Klouzek sličný\n\nKlouzek sličný (\"Suillus grevillei\" ) je chutná jedlá houba vhodná ke konzumaci ve všech úpravách kromě sušení.\n\n\n\nKlobouk má v průměru 3-15 cm. V mládí zpočátku téměř kulovitý, pak polokulovity až sklenutý, poté polštářovitý a ve stáří někdy až téměř plochý, občas s tupým hrbolem uprostřed. Barevně bývá dost proměnlivý, citronově žlutý, zlatožlutý, zlatohnědý až oranžový. Pokožka klobouku je za vlhka pokryta silnou vrstvou průhledného, někdy až žlutavého slizu, za sucha je klobouk lesklý a hladký. Oloupatelný je v mládí a za vlhka téměř celý klobouk, ve stáří je loupatelný zpravidla do poloviny, za sucha téměř vůbec.\nRourky jsou 6-11 mm dlouhé, v mládí světle žluté, poté šedožluté, ve stáří až olivově žluté, sbíhající se na třeň. Póry jsou v mládí zakryté běložlutým závojem, kruhové, někdy slabě elipsovité, v dospělosti pak hranaté, stejné barvy jako rourky. Poraněním nebo pomačkáním dostávají špinavě žlutou až hnědou barvu.\n\nTřeň je 45-120 mm dlouhý a 10-25 mm široký, válcovitý nebo směrem k bázi trochu kyjovitý, plný, za vlhka slizký. V horní třetině třeně bývá prsten jako zbytek vela, za sucha bývá i bez prstenu. Barva je nad prstenem citrónově žlutá až zlatožlutá, pod ním žlutohnědá až hnědá. Třeň je v dolních dvou třetinách plstnatě skvrnitý až vláknitý.\n\nDužnina je žlutá, měkká, jakoby máslová, ve třeni hlavně v dospělosti jakoby vláknitá. Na řezu klobouku dostává růžovofialový odstín, nemodrá, ve třeni trochu zelená. Při reakci se zelenou skalicí nejprve hnědošedne, posléze zešerá, čpavkem ihned růžoví. Chuť je lahodná občas mírně nakyslá, jakoby ovocná. Vůně příjemná, ovocná nebo pryskyřičná, někdy hřibovitá.\nVýtrusy jsou válcovité, žluté nebo bledě žluté, 10-12 x 3-4 μm. Výtrusný prach je hnědý, někdy až olivově okrový.\n\nRoste od června do listopadu v lesích všech typů pod modříny nebo v jejich blízkosti, na holém jehličí nebo v trávě, jednotlivě nebo v menších trsech, obyčejně ve více jedincích ve skupině. Roste hlavně pod modřínem opadavým na prosvětlených stanovištích, na okraji lesa nebo podél cest. Je rozšířený v celém mírném pásmu severní polokoule, všude tam, kde jsou přirozené modřínové porosty, ale i mimo tento areál, kde byly modříny uměle vysazeny.\n\nKlouzek zrnitý může být zaměněn snad jen s jinými jedlými druhy klouzků jako je např. velmi podobný a taktéž pod modříny rostoucí je klouzek slizký (Suillus viscidus), který však má klobouk i třeň v odstínech šedé barvy. Velmi podobný je také klouzek tridentský (Suillus tridentinus), který však má klobouk a rourky spíše oranžové až oranžovoskořicové barvy.\n\n\n"}
{"id": "487989", "url": "https://cs.wikipedia.org/wiki?curid=487989", "title": "Killian's", "text": "Killian's\n\nGeorge Killian's Irish Red je 4,9% vídeňský ležák vyrobený technologií spodního kvašení. Vaří ho pivovar Coors. Značka byla získána od pivovaru Pelforth ve Francii který jej původně získal od pivovaru Lett's z Irska který byl roku 1956 uzavřen.\n\nGeorge Killian's Irish Red je pivo jehož kořeny sahají do Irska, je založeno na receptu, který vznikl ve městě Enniscorthy v roce 1864. Jméno pivu dal George Killian Lett, pravnuk George Henryho Letta, zakladatele pivovaru v Enniscorthy. Původně se jednalo o červené irské pivo \"(Irish red ale)\" jménem \"Enniscorthy Ruby Ale\" vařené od roku 1864 do roku 1956, kdy pivovar ukončil svojí výrobu. V Irsku se od té doby neprodává. Značku \"George Killian\" odkoupil francouzský pivovar Pelforth. V roce 1981 Coorovi koupili práva k použití značky \"Killian's Irish Red\" na území USA pro 4,9procentní vídeňský ležák který se rychle stal velmi populární\n\nGeorge Killian's získává barvu a chuť ze speciálního karamelizovaného sladového ječmene který je pražen při vysokých teplotách déle a pomaleji než jiné slady. Během procesu vaření není použito žádných barviv nebo jiných aditiv\nGeorge Killian's je v současné době k dispozici v lahvích, plechovkách i sudech. Jedna 12 uncová porce obsahuje cca 163 kalorií.\n\n\n"}
{"id": "487991", "url": "https://cs.wikipedia.org/wiki?curid=487991", "title": "Zoner Press", "text": "Zoner Press\n\nZoner Press je brněnské vydavatelství, které vzniklo v roce 2004. Je jednou z divizí společnosti ZONER software, a. s.\n\nVydavatelství je zaměřeno na překladové a původní české publikace. Stěžejními edicemi jsou \"Encyklopedie grafika a fotografie\", \"Encyklopedie webdesignéra\" a \"Encyklopedie Zoner Press\". Na českém knižním trhu si Zoner Press získal své postavení díky široké nabídce literatury pro fotografy všech úrovní, od začínajících až po velmi pokročilé amatéry i profesionály. V roce 2007 byl ediční plán rozšířen o novou edici v kategorii hobby – \"Naučte se kreslit…\" V roce 2008 vydavatelství rozšířilo svoji nabídku o komiksy – mangu, které vycházejí pod logem \"Zoner Manga\" a tituly fantasy žánru v nové edici \"Zoner Fantasy\".\n\n"}
{"id": "487992", "url": "https://cs.wikipedia.org/wiki?curid=487992", "title": "Vzoreček", "text": "Vzoreček\n\nVzoreček může znamenat:\n"}
{"id": "487995", "url": "https://cs.wikipedia.org/wiki?curid=487995", "title": "Seznam měst, obcí a vojenských obvodů na Slovensku (H–L)", "text": "Seznam měst, obcí a vojenských obvodů na Slovensku (H–L)\n\nToto je kompletní seznam slovenských měst, obcí a vojenských obvodů.\n\n\n"}
{"id": "487996", "url": "https://cs.wikipedia.org/wiki?curid=487996", "title": "Gilgal (Bik'at ha-Jarden)", "text": "Gilgal (Bik'at ha-Jarden)\n\nGilgal ( גִּלְגָּל, podle biblické lokality \"Gilgál\" z Knihy Jozue 5,9, do které Izraelité dorazili jako první při putování do Kanaánu v oficiálním přepisu do angličtiny Gilgal) je vesnice typu kibuc a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 235 metrů pod úrovní moře v jižní části Jordánského údolí, cca 15 kilometrů severně od centra Jericha, cca 32 kilometrů severovýchodně od historického jádra Jeruzalému a cca 65 kilometrů východně od centra Tel Avivu.\n\nNa dopravní síť Západního břehu Jordánu je napojen pomocí silnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Leží cca 7 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél silnice číslo 90. Bezprostředně na jižní straně je to osada Netiv ha-Gdud, na severu Tomer. Tento sídelní pás prakticky neobsahuje palestinské osídlení, pouze na jihu se nachází lidnaté palestinské město Jericho. Na západě se z příkopové propadliny Jordánského údolí zvedá prudký hřbet hornatiny Samařska.\n\nGilgal leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1970. Už 2. února 1969 izraelská vláda rozhodla, že zde zřídí osadu typu nachal tedy kombinace vojenského a civilního osídlení. K tomu došlo v listopadu 1969. V květnu 1973 se pak z ní stalo ryze civilní sídlo. Obyvateli nové vesnice byli členové Sjednoceného hnutí kibuců napojeného na Izraelskou stranu práce.\n\nDetailní územní plán obce umožňuje výhledovou kapacitu až 300 bytů, z nichž ale zatím bylo postaveno jen několik desítek. Významnou součástí místní ekonomiky je zemědělství. Zejména na východní straně od vlastního kibucu se rozkládají rozsáhlé odbělávané plochy.\n\nPočátkem 21. století nebyla osada stejně jako celá oblast Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice Gilgal zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo obce je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé - cca 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 200 osob).\n\nJde o menší obec vesnického typu s dlouhodobě stagnujícím počtem obyvatel. K 31. prosinci 2014 zde žilo 169 lidí. Během roku 2014 registrovaná populace stoupla o 0,6 %.\n\n\n"}
{"id": "487999", "url": "https://cs.wikipedia.org/wiki?curid=487999", "title": "Seznam měst, obcí a vojenských obvodů na Slovensku (M–R)", "text": "Seznam měst, obcí a vojenských obvodů na Slovensku (M–R)\n\nToto je kompletní seznam slovenských měst, obcí a vojenských obvodů.\n\n\n"}
{"id": "488001", "url": "https://cs.wikipedia.org/wiki?curid=488001", "title": "Hrby", "text": "Hrby\n\nHrby je název vrchu, který se nachází na hranici Jihočeského a Středočeského kraje, asi 80 kilometrů jižně od Prahy, 20 kilometrů severně od Milevska a sedm kilometrů východně od Orlické přehrady.\n\nHrby tvoří protáhlý asi dva kilometry dlouhý zalesněný hřeben. Vrch je přirozenou dominantou oblasti ležící na hranici obcí Kovářov, Klučenice, Petrovice a Krásná Hora nad Vltavou. Hrby se nacházejí na jihozápadní hranici geomorfologického celku Benešovské pahorkatiny, která náleží do Středočeské pahorkatiny.\n\nNa jihozápadní hraně hřebene Hrbů se nachází vesnička Onen svět a dřevěná Langova rozhledna.\n\n"}
{"id": "488002", "url": "https://cs.wikipedia.org/wiki?curid=488002", "title": "Seznam měst, obcí a vojenských obvodů na Slovensku", "text": "Seznam měst, obcí a vojenských obvodů na Slovensku\n\nToto je kompletní seznam slovenských měst, obcí a vojenských obvodů.\n\n\n"}
{"id": "488003", "url": "https://cs.wikipedia.org/wiki?curid=488003", "title": "George Gross", "text": "George Gross\n\nGeorge Gross (23. ledna 1923, Bratislava – 21. března 2008, Etobicoke, Kanada) byl kanadský sportovní novinář slovenského původu.\n\nS činností novináře začal v roce 1942 v deníku \"Slovák\", po druhé světové válce se stal redaktorem časopisu \"Čas\". Od roku 1949 působil v Kanadě jako novinář deníku Toronto Telegram (1955-71) a dále pracoval pro noviny Toronto Sun (od roku 1971). Byl místopředsedou Mezinárodní asociace sportovních novinářů. Roku 1980 byl uveden do Síně slávy IIHF, roku 1985 do Síně slávy NHL v Torontu a od roku 2002 je součástí Síně slávy slovenského hokeje.\n\n"}
{"id": "488005", "url": "https://cs.wikipedia.org/wiki?curid=488005", "title": "Seznam měst, obcí a vojenských obvodů na Slovensku (S–Ž)", "text": "Seznam měst, obcí a vojenských obvodů na Slovensku (S–Ž)\n\nToto je kompletní seznam slovenských měst, obcí a vojenských obvodů.\n\n\n"}
{"id": "488011", "url": "https://cs.wikipedia.org/wiki?curid=488011", "title": "Raclette", "text": "Raclette\n\nRaclette je druh švýcarského sýra a název pokrmu, který se z tohoto sýra vyrábí.\nRaclette je polotvrdý slaný sýr vyráběný z kravského mléka. Může mít jemnou, ořechovou příchuť. Pochází ze Švýcarska. Vyrábí se jako velký kulatý bochník o váze asi 6 kg. Má několik variant – gomser, bagnes, orsieres.\n\nRaclette je tradiční švýcarské jídlo, při jehož přípravě hraje důležitou roli stejnojmenný sýr. Sýr se u ohně, nebo s pomocí speciálního stroje, zahřívá. Rozměklý se pak servíruje na talíř. Spolu se sýrem se podávají různé tradiční přílohy – brambory, okurky, nakládané cibulky, sušené nebo uzené maso, paprika, cibule, rajská jablka, žampiony atp.\n\n"}
{"id": "488015", "url": "https://cs.wikipedia.org/wiki?curid=488015", "title": "Třída Jubileum", "text": "Třída Jubileum\n\nTřída Jubileum je označení pro pět parníků společnosti White Star Line: \"Afric\", \"Medic\", \"Persic\", \"Runic\" a \"Suevic\". Byly vybudovány na přelomu 19. a 20. století, proto název Jubileum, všechny v loděnicích Harland & Wolff v Belfastu. Byly navrženy jako nákladní lodě vybavené i chladicím zařízením, takže často převážely zmražené maso, ale měly i prostory pro cestující s kapacitou 320 až 400. Sloužily na linkách z Liverpoolu do Sydney. Původně byly objednány jen tři parníky: \"Afric\", \"Medic\" a \"Persic\", ale linka byla hodně využívána, hlavně australskými imigranty, proto si White Star Line objednala ještě dva: \"Runic\" a \"Suevic\".\n\nBěhem první světové války byl \"Afric\" torpédován a potopen německou ponorkou. Zbývající čtyři lodě této třídy válku přežily a sloužili i po ní. \"Persic\" byl sešrotován v roce 1927 a zbývající tři lodě se dočkaly druhé světové války, ve které byly všechny tři potopeny: parníky \"Medic\" a \"Runic\" byly potopeny ponorkami a \"Suevic\" byl potopen vlastní posádkou.\n"}
{"id": "488016", "url": "https://cs.wikipedia.org/wiki?curid=488016", "title": "Roman (Rumunsko)", "text": "Roman (Rumunsko)\n\nRoman ( Románvásár, Romesmark) je město ve střední Moldávii, tradiční oblasti Rumunska. Leží 46 km východně od města Piatra Neamț, v župě Neamț na soutoku řek Siret a Moldova. Bydlí v něm přibližně 70 000 obyvatel.\n\nJméno má po moldavském vojvodovi Romanu I., o kterém se tvrdí, že město založil.\n"}
{"id": "488026", "url": "https://cs.wikipedia.org/wiki?curid=488026", "title": "Letohrádek Kinských", "text": "Letohrádek Kinských\n\nLetohrádek Kinských, nově též zvaný Musaion, je předměstská vila čp. 98-XVI. z raného 19. století zbudovaná ve stylu pozdního klasicismu v Kinského zahradě na Smíchově v Praze podle projektu vídeňského architekta Heinricha Kocha. Roku 1901 se stala sídlem Národopisného muzea českoslovanského, od roku 1922 dodnes stálá expozice etnografického oddělení Národního muzea, jedné z největších muzejních sbírek lidového umění a kultury 17. až 20. století svého druhu v Evropě.\n\nNa jižním svahu vrchu Petřína koncem 18. století (1799) zakoupila kněžna Marie Růžena Kinská, rozená Harrachová, pozemky zpustlých vinic plaského kláštera s lokalitou zvanou Vrabcovna. Její vnuk, kníže Rudolf Kinský je po dosažení plnoletosti od roku 1823 začal přetvářet na romantickou zahradu Kinských s výsadbou vzácných dřevin, vodopádem, potoky, můstky a jezírkem, propojenými smyčkou cest. Knížecí architekt Heinrich Koch pro jeho rodinu na dominantní místo zahrady s panoramatickým výhledem od Starého Města pražského přes Vyšehrad až po Zlíchov v letech 1827-1831 vyprojektoval letní sídlo Kinských, letohrádek v tehdy módním stylu předměstské vily. Osově souměrná a slohově čistá klasicistní stavba o dvou patrech je vně strohá. Hlavní, to jest východní průčelí je trojosé, člení je předložený portikus s terasou nesenou čtyřmi dórskými sloupy, rizalit členěný čtyřmi pilastry s kompozitními hlavicemi a trojúhelným tympanonem je prolomen třemi segmentově zaoblenými francouzskými okny.\n\nŠiroké osové schodiště, od podesty dvojramenné, s horním osvětlením, vede v 1. patře do salónu. Původně schodiště zdobily dvě sochy z bílého carrarského mramoru, Psyché a Vlasta. Psyché vytvořil italský sochař Antonio Canova a Kinští ji před prodejem vily přemístili do zimní zahrady svého paláce ve Vídni. Vlasta je dílem českého sochaře Emanuela Maxe, vdova Vilemína ji od sochaře zakoupila roku 1842, dnes je ve sbírkách Pražského hradu.\n\nVila má v patře přijímací pokoj členěný čtyřmi sloupy, mezi nimi čtyři osově řešené vchody a klenbu prolomenou kruhovým oknem (oculus). Na něj navazuje obdélný salón o ploše 60 metrů čtverečních. Daleký výhled z terasy (balkónu) je komponován osově ke Staroměstskému náměstí, na němž je v ranním slunci dobře vidět palác Kinských, tehdy hlavní sídlo rodiny.\n\nZ původního vybavení interiérů se zachovaly dřevěné zlacené lustry, dvojramenné nástěnné svícny, ostění dveří, většina zlaceného mosazného kování a zábradlí schodiště.\n\nHeinrich Koch navrhl také zahradní stavby: příležitostný otevřený pavilónek typu \"salla terrena\" (pozdější restauraci, po roce 1975 zpustlou) a správcův domek v dolní části zahrady, zvaný \"Švýcárna\", s přistavěnými stájemi a nedochovaný skleník. Detaily přepracoval architekt E. Kozlík.\n\nSoučástí letohrádku je park o rozloze přibližně 17 hektarů s rybníčkem a vodopádem. Vodu z horních částí Petřína do objektu přivádělo několik štol. Nejlepší voda vedla Zámeckou štolou a byla využívána výhradně pro potřeby zámku. Ke koňským stájím vedla štola \"V kaštánkách\". Nejdelší štola \"Železitá\" dosáhla délky 100 metrů. Tento systém zajistil objektům tolik vody, že Karel Bonaventura Kinský prodával sousednímu klášteru sv. Gabriela přebytky.\n\nKdyž byly roku 1891 zbořeny malostranské hradby s Újezdskou bránou a zastavovala se Holečkova ulice, dotkla se Kinského pozemků. Park roku 1860 navrhl rozšířit zahradník, zahradní architekt Friedrich Wünscher, a dále jej kultivoval ještě vídeňský botanik Franz Xaver Höhnel (1852-1920). K největšímu rozkvětu života v areálu letohrádku s oploceným uzavřeným parkem došlo v letech 1836 - 1871, kdy zde často pobývala vdova po Rudolfu Kinském, kněžna Vilemína Alžběta Kinská se šesti dětmi, z nichž se dospělosti dožili syn a dědic Ferdinand Bonaventura, a dcery Vilemína a Rudolfína. Hosty u nich bývali korunní princ Rudolf či arcivévoda František Ferdinand d'Este.\n\nNa Smíchově od 40. let 19. století sílila výstavba továren (kartounka, železárna, porcelánka), jež značně znečišťovaly ovzduší, a rychle pokračovala výstavba dělnické čtvrti s činžovními domy. Proto rodina Kinských po smrti babičky Vilemíny (+ 1871) postupně přestávala využívat své letní sídlo jako rezidenci. Syn Ferdinand Bonaventura chtěl pozemky rozprodat na parcely pro činžovní domy, což město Praha odmítlo a roku 1901 zakoupilo areál za 919 500 Kč, zahradu pak zpřístupnilo veřejnosti. Vybavení letohrádku Kinští odvezli na své rodové zámky Česká Kamenice, Heřmanův Městec, Choceň a do paláce na Freyungu ve Vídni. V letech 1896-1920 se do parku přestěhovaly některé výstavní objekty z Výstaviště v Holešovicích a v roce 1902 byly v letohrádku shromážděny sbírky, zakoupené z Jubilejní zemské výstavy v Praze roku 1891, a zejména z Národopisné výstavy českoslovanské v roce 1895. Téhož roku bylo zřízeno Národopisné muzeum, později začleněné jako oddělení do Národního muzea. Pro lepší přístup návštěvníků byl proražen vchod do Hladové zdi a Kinského zahrada tak byla spojena s Petřínskými sady. 3. května 1958 byl objekt vyhlášen Národní kulturní památkou. Sbírky zůstaly v letohrádku až do roku 1986, kdy byl objekt pro havarijní stav uzavřen. Po roce 1989 připadl objekt městu, které však nenalezlo na rekonstrukci potřebné finanční prostředky. Trámy a krovy napadla dřevomorka domácí, interiéry byly poškozeny plísní a do základů budovy pronikla spodní voda. Od té doby byla stavba evidována Národním památkovým úřadem v seznamu nejohroženějších nemovitých památek České republiky.\n\nV roce 1993 byla budova předána Magistrátu hl. města Prahy, který ji nechal z hygienických důvodů vyklidit a zajistil její sanaci a nejnutnější opravy. V roce 1999 byl letohrádek opět zaknihován na Národní muzeum. V roce 2003 byla zahájena celková rekonstrukce stavby, která skončila v roce 2005. Před znovuotevřením veřejnosti 1. října 2005 byl letohrádku udělen název Musaion (z řeckého, Museion – chrám múz). V budově se, stejně jako před rekonstrukcí, nachází národopisná expozice Národního muzea. Současná expozice je zaměřená na lidovou kulturu krajů České republiky. Zahrnuje památky hmotné i duchovní kultury, lidové umění, zejména sbírky lidového oděvu, obuvi, bydlení (nábytku), hospodářství (nářadí, nástroje, nádobí, náčiní), dokumenty lidových zvyků, liturgické a devoční památky. Expozice je propojená s časovými výstavami a doplněna živým provozováním lidových řemesel a rukodělných technik, edukačními programy, pravidelnou folklorní koncertní činností, odborným a společenským setkáváním příznivců lidové kultury. Expozici doplňují: řemeslnické dílny, folklorní koncerty, výstavy, knihovna a archiv se studovnou, besední sál, prodejna odborných publikací, tradičních rukodělných výrobků a suvenýrů, kavárna-čítárna – v letních měsících s venkovním provozem.\n\n\n\n"}
{"id": "488033", "url": "https://cs.wikipedia.org/wiki?curid=488033", "title": "Niran", "text": "Niran\n\nNiran ( נערן nebo נִירָן podle biblické lokality \"Naaran\", v oficiálním přepisu do angličtiny Niran) je vesnice typu kibuc a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 165 metrů pod úrovní moře v jižní části Jordánského údolí. Leží cca 12 kilometrů severně od centra Jericha, cca 30 kilometrů severovýchodně od historického jádra Jeruzalému a cca 65 kilometrů východně od centra Tel Avivu. Niran je na dopravní síť Západního břehu Jordánu napojen pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Vesnice stojí cca 8 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nKibuc je součástí územně souvislého pásu izraelských zemědělských osad, které se táhnou podél dálnice číslo 90. Bezprostředně na jižní straně je ale tento pás přerušen palestinským městem al-Audža. Na severu s obcí Niran sousedí izraelské osady Netiv ha-Gdud, Gilgal a Tomer. Na západě se z příkopové propadliny Jordánského údolí zvedá prudký hřbet hornatiny Samařska.\n\nNiran leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice vznikla roku 1977. Už v roce 1975 zde byla založena osada typu nachal tedy kombinace vojenského a civilního osídlení. Členové jednotky nachal se sem přesunuli z dříve založené lokality na místě nynější osady Jitav. 28. září 1976 pak izraelská vláda rozhodla, že z ní vytvoří ryze civilní sídlo. K tomu došlo v roce 1977.\n\nV 80. letech 20. století se kibuc potýkal s vážnými ekonomickými problémy a v roce 1993 se rozpadl, když většina jeho obyvatel osadu opustila. Byl pak opětovně osídlen a obnoven roku 1999. Obyvatelé se zabývají zemědělstvím (palmová plantáž) a působí ve školství. Detailní územní plán obce umožňuje výhledovou kapacitu až 200 bytů, z nichž ale zatím postaveno jen 80.\n\nPočátkem 21. století nebyl Niran stejně jako celá oblast Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celé Jordánské údolí trvale podržet. Budoucnost vesnice závisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo obce je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnujícím počtem obyvatel. K 31. prosinci 2014 zde žilo 81 lidí. Během roku 2014 registrovaná populace stoupla o 14,1 %.\n\n\n"}
{"id": "488034", "url": "https://cs.wikipedia.org/wiki?curid=488034", "title": "Nová Ves (Děkov)", "text": "Nová Ves (Děkov)\n\nNová Ves je malá vesnice, část obce Děkov v okrese Rakovník. Nachází se 1 km na východ od Děkova. V roce 2011 zde trvale žilo 52 obyvatel.\n\nPrvní písemná zmínka o vesnici pochází z roku 1779.\n\n"}
{"id": "488035", "url": "https://cs.wikipedia.org/wiki?curid=488035", "title": "Vlkov (Děkov)", "text": "Vlkov (Děkov)\n\nVlkov je malá vesnice, část obce Děkov v okrese Rakovník. Nachází se 2 km na severovýchod od Děkova. V roce 2011 zde trvale žilo šedesát obyvatel. Jihovýchodně od vesnice pramení Vlkovský potok.\n\nPrvní písemná zmínka o vesnici pochází z roku 1542.\n\n\n"}
{"id": "488037", "url": "https://cs.wikipedia.org/wiki?curid=488037", "title": "Hanguana", "text": "Hanguana\n\nHanguana je rod jednoděložných rostlin z čeledi Hanguanaceae, řádu křížatkotvaré (\"Commelinales\"). Čeleď \"Hanguanaceae\" obsahuje pouze jediný rod \"Hanguana\". Ve starších taxonomických systémech byl rod někdy řazen do čeledí \"Flagellariaceae\" nebo \"Asteliaceae\".\n\nJsou to celkem robustní vytrvalé byliny s bazálními růžicemi listů a oddenky, mohou to být terestrické až bahenní rostliny (helofyty). Listy jsou jednoduché, střídavé, řapíkaté, s listovými pochvami. Čepel je čárkovitá až kopinatá, celokrajná, žilnatina je zpeřená (zpeřeně souběžná). Jsou to dvoudomé rostliny. Květy jsou uspořádány v květenstvích, v latách. Květy jsou malé, skládají se ze 6 okvětních lístků, kdy vnější jsou menší než vnitřní, dole jsou srostlé v krátkou okvětní trubku. Tyčinek v samčích květech je 6, dole jsou srostlé s okvětím, v samičích květech je 6 staminodií. Gynecum je srostlé ze 3 plodolistů, je synkarpní, semeník je svrchní. V samčích květech je přítomno pistillodium. Plodem je peckovice, jindy interpretována jako jednosemenná bobule. Semeno má miskovitý tvar.\n\nRod \"Hanguana\" zahrnuje 11 druhů. Je rozšířen v tropické Asii, Austrálii a Tichomoří. Většina druhů roste v jihovýchodní Asii. Největší areál má druh \"H. malayana\", který je rozšířen od Srí Lanky přes Indočínu a jihovýchodní Asii po Novou Guineu, severní Austrálii a Karolínské ostrovy v Tichomoří.\n\n"}
{"id": "488041", "url": "https://cs.wikipedia.org/wiki?curid=488041", "title": "Kazašský chanát", "text": "Kazašský chanát\n\nKazašský chanát (kazašsky: Қазақ хандығы, \"Qazaq xandığı\") byl kazašský stát existující zhruba na území dnešního Kazachstánu. Vznikl mezi lety 1456 až 1465 zásluhou chána Janybeka a chána Kereya. Koncem 16. století se chanát rozdělil na tři části (hordy, \"džüz\"), a to na Velkou hordu, Střední hordu a Malou hordu.\n"}
{"id": "488043", "url": "https://cs.wikipedia.org/wiki?curid=488043", "title": "Argaman", "text": "Argaman\n\nArgaman ( אַרְגָּמָן, podle akronymu jmen izraelských vojáků Arye Regeva a Gada Manela, kteří padli v tomto regionu, v oficiálním přepisu do angličtiny Argaman) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 180 metrů pod úrovní moře v střední části Jordánského údolí. Leží cca 35 kilometrů severoseverovýchodně od centra Jericha, cca 52 kilometrů severovýchodně od historického jádra Jeruzalému a cca 72 kilometrů severovýchodně od centra Tel Avivu.\n\nArgaman je na dopravní síť Západního břehu Jordánu napojen pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Vesnice stojí cca 3 kilometry od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nMošav je součástí územně souvislého pásu izraelských zemědělských osad, které se táhnou podél dálnice číslo 90, který je ale v této oblasti prostoupen i několika palestinskými sídly, nejblíže je to menší město az-Zubaidat. Cca 6 kilometrů na jihu s obcí Argaman sousedí židovská osada Masu'a. Na západě se z příkopové propadliny Jordánského údolí zvedá prudký hřbet hornatiny Samařska.\n\nArgaman leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1968. Už 24. července 1968 prohlásila izraelská vláda, že poblíž arabské lokality \"Marja Na'ja\" zřídí osadu typu nachal tedy kombinace vojenského a civilního osídlení, která měla obhospodařovat zdejší zemědělskou půdu. Ještě v roce 1968 byla osada skutečně založena. 1. března 1970 izraelská vláda rozhodla, že v tomto regionu zbuduje dvě až tři civilní osady. K proměně osady typu nachal na civilní sídlo Argaman došlo v květnu 1971.\n\nObyvatelé se zabývají zemědělstvím. Jižně od vlastní osady se rozkládají rozlehlé pozemky využívané pro intenzivní pěstování plodin. Detailní územní plán obce umožňuje výhledovou kapacitu až 190 bytů, z nichž ale zatím bylo postaveno jen 44.\n\nPočátkem 21. století nebyl Argaman stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo mošavu je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 128 lidí. Během roku 2014 registrovaná populace klesla o 1,5 %.\n\n\n"}
{"id": "488044", "url": "https://cs.wikipedia.org/wiki?curid=488044", "title": "Eros Ramazzotti", "text": "Eros Ramazzotti\n\nEros Ramazzotti (* 28. října 1963, Řím, Itálie) je italský zpěvák a hudební skladatel, jedna z nejpopulárnějších osobností současné italské hudební scény. \n\nJe podruhé ženatý s herečkou a modelkou Maricou Pellegrinelli, s kterou má dceru Raffaelu. Z předchozího manželství s moderátorkou Michelle Hunziker má dceru Auroru.\n\nNazpíval duety s nejrůznějšími umělci jako jsou např. Nicole Scherzinger, Cher, Tina Turner, Andrea Bocelli, Patsy Kensitová, Anastacia, Joe Cocker, Luciano Pavarotti, Laura Pausini či Ricky Martin a jiní.\n\n"}
{"id": "488046", "url": "https://cs.wikipedia.org/wiki?curid=488046", "title": "Gellhornové", "text": "Gellhornové\n\nGellhornové byl slezský šlechtický rod, který pocházel z okolí Ratiboře. \n\nV roce 1694 koupil příslušník tohoto rodu Arnošt Leopold hrabě z Gellhornu a svobodný pán z Petřvaldu blanenské panství, kde o čtyři roky později postavil železný hamr a dal tak základy pro továrnu, která v průběhu staletí vyrostla na podnik ČKD Blansko. Roku 1702 zdědil toto panství jeho syn Arnošt Julius Gellhorn, který se však zadlužil a přivedl své statky do neutěšené finanční situace. Po jeho smrti v roce 1754 převzal panství jeho syn Karel Josef Gellhorn, který byl však pod tíhou dluhů statek Blansko nucen prodat. \n\nArnošt Julius z Gellhornů (1617–1679) narodil se a zemřel v Petřvaldě\n\n\n\n"}
{"id": "488047", "url": "https://cs.wikipedia.org/wiki?curid=488047", "title": "Philydraceae", "text": "Philydraceae\n\nPhilydraceae je čeleď jednoděložných rostlin z řádu křížatkotvaré (\"Commelinales\").\n\nJsou to vytrvalé byliny s bazálními růžicemi listů a oddenky či hlízami. Listy jsou jednoduché, střídavé, dvouřadě až spirálně uspořádané, přisedlé, s listovými pochvami. Čepel je čárkovitá až kopinatá, někdy isobifaciální (jezdivý list), celokrajná, se souběžnou žilnatinou. Jsou to jednodomé rostliny s oboupohlavnými květy. Květy jsou uspořádány v květenstvích, klasech, někdy složených klasech (klas klasů). Květy jsou nepravidelné, zygomorfické, květy jsou podepřeny listenem, se kterým květ někdy i srůstá. Okvětí se skládá ze 6 okvětních lístků. Horní 2 lístky vnitřního kruhu srůstají s prostředním lístkem vnějšího kruhu a tvoří tak velký horní pysk, dolní lístek vnitřního kruju je zvětšený v dolní pysk, zbylé 2 lístky jsou malé a někdy srůstají s tyčinkou, proto se okvětí zdánlivě skládá jen ze 2 lístků. Tyčinka je jen 1, volná nebo srostá se dvěma malými okvětními lístky. Gynecum je srostlé ze 3 plodolistů, je synkarpní, semeník je svrchní. Plodem je tobolka.\n\nČeleď \"Philydraceae\" zahrnuje 3 rody a 6 druhů. Je rozšířena v tropické Asii, Austrálii a Tichomoří. Celkem 4 druhy jsou endemity Austrálie. Druh \"Philydrum lanuginosum\" má velký areál, sahající od Indie a Číny po Japonsko, Austrálii, Novou Guineu a Karolínské ostrovy v Tichomoří. \"Helmholtzia novoguineensis\" roste na Nové Guineji a Molukách.\n\n"}
{"id": "488050", "url": "https://cs.wikipedia.org/wiki?curid=488050", "title": "Beka'ot", "text": "Beka'ot\n\nBeka'ot ( בְּקָעוֹת, doslova „\"Údolí\"“ [plurál], v oficiálním přepisu do angličtiny Beqa'ot) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 100 metrů v střední části Jordánského údolí, cca 42 kilometrů severně od centra Jericha, cca 55 kilometrů severovýchodně od historického jádra Jeruzalému a cca 67 kilometrů severovýchodně od centra Tel Avivu.\n\nNa dopravní síť Západního břehu Jordánu je napojena pomocí místní silnice číslo 578, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Vesnice stojí cca 10 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nMošav je součástí územně souvislého pásu izraelských zemědělských osad, které se táhnou podél Alonovy silnice. Na západní a jižní straně je ale tento pás prostoupen několika palestinskými sídly. Na západě od vesnice se z příkopové propadliny Jordánského údolí zvedá prudký hřbet hornatiny Samařska.\n\nBeka'ot leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1972. Už 11. května 1971 rozhodla izraelská vláda, že poblíž arabské lokality \"Buqi'ah\" zřídí novou osadu. V regionu mělo dojít k vrtům pro zajištění pitné vody. Osada pak skutečně vznikla v roce 1972.\n\nObyvatelé se zabývají zemědělstvím. Východně od vlastní vesnice se rozkládají rozlehlé pozemky využívané pro intenzivní pěstování plodin. Detailní územní plán obce umožňuje výhledovou kapacitu až 98 bytů, z nichž zatím postaveno jen 65.\n\nPočátkem 21. století nebyl Beka'ot stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády zde nedošlo stejně jako v celé oblasti Jordánského údolí k vážnějším teroristickým útokům.\n\nObyvatelstvo Beka'ot je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 171 lidí. Během roku 2014 registrovaná populace klesla o 0,6 %.\n\n\n"}
{"id": "488051", "url": "https://cs.wikipedia.org/wiki?curid=488051", "title": "Žaket", "text": "Žaket\n\nŽaket je pánský denní formální oděv. Tradiční forma obsahuje zejména černý nebo antracitový vlněný kabát se šikmo ustřihnutými šosy, zapínáním na jeden knoflík a špičatými klopami, dále šedou nebo béžovou vestu z vlny či lnu a šedé formální kalhoty s proužky nebo jiným vzorkem. Košile je obvykle bílá nebo v bledé barvě s bílým límečkem, manžety dvojité se zapínáním na manžetové knoflíčky. Límeček je tradičně silně ztužený a odepínací. Původně se k žaketu nosila košile se stojáčkovým límečkem se zahnutými cípy (tzv. frakový límeček) a kolem límce se vázal zvláštní šátek (tzv. formální askot). Modernější a dnes převládající varianta je košile s ohrnutým límcem a kravata. Formální kravaty mají tradičně barvu šedou (či stříbrnou a černou), dnes se nosí i barevné kravaty jako k obleku. Taktéž vesty mohou být v současné době barevné, obvykle v bledém odstínu. Nezbytným doplňkem jsou šle, obvykle s koženými poutky, jež se připínají ke knoflíkům na kalhotách. Vhodnou obuví jsou černé polobotky s uzavřeným šněrováním nebo podobně konstruované černé kotníkové boty. K žaketu se nosí cylindr, buď černý nebo šedý. Dalšími klasickými doplňky jsou šedé semišové nebo bledě žluté jelenicové rukavice, lněný nebo hedvábný kapesníček do kapsy kabátu, květina do klopy a hůlka.\n\nŽaket se v současné době nosí pouze na nejslavnostnější denní příležitosti, jako jsou velké svatby (zejména šlechtické a královské), vrcholné diplomatické ceremonie nebo dostihy Royal Ascot v Anglii.\n\n"}
{"id": "488053", "url": "https://cs.wikipedia.org/wiki?curid=488053", "title": "Budilov", "text": "Budilov\n\nBudilov je malá vesnice, část obce Bošice v okrese Prachatice. Nachází se asi 1 km na východ od Bošic. Je zde evidováno 66 adres. V roce 2011 zde trvale žilo 85 obyvatel.\n\nBudilov je též název katastrálního území o rozloze 3,15 km. V katastrálním území Budilov leží i malá vesnice Mlaka a rozptýlená osada Brdo, které spolu s vlastním Budilovem představují tři základní sídelní jednotky této části obce. V obci se nachází jedna menší hospůdka.\n\nPrvní písemná zmínka o vesnici se nalézá v nejstarším známém králováckém privilegiu, vydaném královnou Eliškou Přemyslovnou 11. srpna 1314. Budilov (\"Budilowo\") se v této listině jmenuje mezi 28 vesnicemi volyňského újezdu. Jiný zdroj uvádí až rok 1315.\n\nV Budilově působí sbor dobrovolných hasičů. Ten vznikl v roce 1924 a v současnosti se stará o většinu dění v obci (masopustní průvod, pouťové zábavy, dětský den a hlavně vyhlášená hasičská soutěž).\n\nSbor se zaměřuje i na požární sport. V současné době reprezentují SDH 3 týmy mužů, 2 týmy žen a družstvo dětí Budilovští hasiči objíždějí seriály Šumavské hasičské ligy (ŠHL) a Prachatické hasičské ligy (PHL), ale i postupové soutěže. K největším úspěchům se řadí vítězství žen z týmu Budilova B v ŠHL (2008, 2009) a vítězství mužů Budilov C v PHL (2008).\n\n\n"}
{"id": "488057", "url": "https://cs.wikipedia.org/wiki?curid=488057", "title": "Smoking", "text": "Smoking\n\nSmoking je pánský večerní formální oblek (v anglosaské terminologii semi-formal, protože formal je frak). Tradiční forma obsahuje zejména černé vlněné sako (výjimečně tmavě modré) a kalhoty stejné barvy a materiálu. Specifikem smokingu oproti běžnému černému obleku je lesklý (tradičně hedvábný) límec saka a lampasy na kalhotách. Límec je tradičně buď špičatý nebo šálový. V poslední době se stále častěji nosí smokingy s obyčejným oblekovým límcem. Zapínání může být buď jednořadové nebo dvouřadové. Jednořadové zapínání bývá obvykle pouze na jeden knoflík. Knoflíky smokingu jsou potaženy stejnou lesklou látkou jako límec.\n\nKe smokingu neodmyslitelně patří černý hedvábný motýlek (odtud anglický název \"black tie\") a vesta nebo smokingový pás sloužící k zakrytí pasu. Smokingová vesta je černá s hlubokým vykrojením ve tvaru U nebo V a mívá šálové klopy. Smokingový pás je vyrobený z hedvábí a krom klasické černé může mít i jinou vhodnou barvu (např. vínová nebo tmavě modrá). Smokingová košile je vždy bílá, s dvojitými, tzv.francouzskými manžetami na manžetové knoflíčky a obvykle má zpevněnou náprsenku a buď krytou légu nebo ozdobné knoflíčky zapínání (neboť je nezakrývá kravata). Límeček je standardně obyčejný ohrnutý, může se ale nosit i frakový límeček, který může být odepínací. Kalhoty drží s pomocí klasických šlí na knoflíčky. Pozor, u smokingu je lampas na kalhotech jen jeden (oproti dvěma na fraku). Ponožky bývají dlouhé a vyrobené z černého hedvábí. Nejvhodnějšími botami jsou černé lakýrky (lakované polobotky s uzavřeným šněrováním) nebo tzv. operní střevíce připomínající dámské lodičky. Dnes je možno ke smokingu obouvat i dobře vyleštěné polobotky z nelakované kůže, v konzervativním prostředí jsou však lakýrky nejlepším řešením.\n\nDo chladného počasí ke smokingu patří klasický černý svrchní kabát s klopami (tzv. chesterfield), na hlavu lze vzít černý klobouk typu homburg. Vhodné jsou šedé semišové rukavice. Do kapsičky saka patří kapesníček – tradičně bílý lněný, dnes může být i hedvábný a barevný. Do klopy lze vetknout květinu, obvykle červený nebo bílý karafiát. Pro letní období a teplé kraje je typická záměna klasického černého smokingového saka za bílé nebo krémové smokingové sako. Tento tzv. bílý smoking nemá lesklé klopy.\n\nSmoking se nosí na slavnostní večerní společenské události, jako jsou slavnostní večeře, galavečery, předávání cen, zahajování festivalů, divadelní premiéry, opery a plesy. Je o stupeň slavnostnější a formálnější než společenský oblek a o stupeň méně než frak. Neměl by se oblékat před šestou hodinou večerní. Zatímco během 20. století smoking postupně nahradil frak, dnes lze pozorovat, že je smoking sám vytlačován obyčejným tmavým oblekem s kravatou. Jakýmsi mezistupněm, který se objevil nedávno, je pak smoking nošený s černou kravatou.\n\n"}
{"id": "488058", "url": "https://cs.wikipedia.org/wiki?curid=488058", "title": "Most Hvězdonice", "text": "Most Hvězdonice\n\nMost Hvězdonice může označovat dvě mostní stavby ve středočeské obci Hvězdonice:\n\n"}
{"id": "488059", "url": "https://cs.wikipedia.org/wiki?curid=488059", "title": "Gitit (izraelská osada)", "text": "Gitit (izraelská osada)\n\nGitit ( גיתית, podle hudebního nástroje „\"gittejský nástroj\"“ zmiňovaného v bibli v Knize žalmů 8,1, v oficiálním přepisu do angličtiny Gittit) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 305 metrů na západním okraji Jordánského údolí. Leží cca 27 kilometrů severozápadně od centra Jericha, cca 40 kilometrů severovýchodně od historického jádra Jeruzalému a cca 58 kilometrů východně od centra Tel Avivu. Gitit je na dopravní síť Západního břehu Jordánu napojen pomocí místní silnice číslo 508, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Vesnice stojí cca 13 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nMošav je součástí územně souvislého pásu izraelských zemědělských osad, které se táhnou podél Alonovy silnice. Jediným významnějším palestinským sídlem v okolí je město Majdal Bani Fadil na západní straně. Vesnice leží v hřbetu hornatiny Samařska, který se na západní straně zvedá z příkopové propadliny Jordánského údolí.\n\nGitit leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1973. Už 24. října 1971 rozhodla izraelská vláda, že v oblasti nazývané \"Tel Tal\" zřídí novou osadu včetně příjezdové komunikace. Ještě předtím, v srpnu 1970, zde vznikla osada typu nachal tedy kombinace vojenského a civilního osídlení. Ta byla na ryze civilní osadu proměněna v prosinci 1975.\n\nPrvními osadníky byli lidé z okruhu sekulárních pravicových hnutí Betar a Cherut. Po pěti letech se k nim připojily i některé nábožensky založené rodiny. Většina veřejných služeb a infrastruktury je k dispozici v nedalekém městě Ma'ale Efrajim. V samotné obci ale funguje synagoga, zařízení předškolní péče o děti a plavecký bazén. Obyvatelé se částečně zabývají zemědělstvím. Detailní územní plán obce umožňuje výhledovou kapacitu 167 bytů, z nichž zatím postaveno jen 40. Během 80. let 20. století byla osada napojena na Alonovu silnici. Okolo obce prochází autobusová linka společnosti Egged číslo 949 a nedaleko odtud zastavuje i linka číslo 161 společnosti Dan.\n\nPočátkem 21. století nebyl Gitit stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo mošavu je v databázi rady Ješa popisováno jako sekulární. Oficiální stránky obce ale popisují populaci jako smíšenou, tedy sekulární i nábožensky založenou. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci a poklesu začala od roku 2003 růst. Tento nárůst je dáván do souvislosti s rostoucí popularitou osady mezi nábožensky založenými Izraelci. K 31. prosinci 2014 zde žilo 362 lidí. Během roku 2014 registrovaná populace stoupla o 11,7 %.\n\n\n"}
{"id": "488064", "url": "https://cs.wikipedia.org/wiki?curid=488064", "title": "Frisland", "text": "Frisland\n\nFrisland, někdy také Friesland, Freezeland, Frislandia, a Fixland je přízračný ostrov, nacházející se na evropských středověkých mapách.\n\nFrisland má na svědomí vzdělaný benátský občan Nicollo Zeno. Ten zjevně nesnesl pomyšlení, že Španělé předběhli Italy v dobývání světa. V roce 1558 proto vytáhl staré rodinné dokumenty, konkrétně mapu, kterou ukázal tehdejšímu papeži Pavlu IV.. Ten když mapu viděl, všiml si, že na mapě je nějaký ostrov, který na žádných jiných mapách neviděl. Byl to Frisland. Zeno to odůvodnil papeži tak, že dva mořeplavci z rodiny Zenů se v roce 1205 vydali do Číny západní cestou přes Japonsko a Indii. Podle tehdejších zásad riskovali život, země byla tehdy považována za desku. Mořeplavcům Zenům se při plavbě postavil do cesty americký kontinent. Na americké půdě si Zenové mysleli, že jsou u cíle. Když však zjistili, že zdejší lidé nejsou mongoloidní rasa, zklamáni se vrátili zpátky. Cestou zpět narazili na ostrov Frisland. Podle Zenovy mapy ležel Frisland jižně od Islandu a měl zhruba stejnou rozlohu.\n\nPapež podvodníkovi uvěřil a všechny staré mapy na světě prohlásil za špatné a chybné. V Evropě se začaly uskutečňovat výpravy, které chtěly prozkoumat Frisland, najít na něm zlato, stříbro, potraviny, otroky a Frisland prohlásit za součást své země. Všechny výpravy však končily buď neúspěchem nebo záměnou Frislandu za Island. Organizátoři výprav si Zenovi stěžovali, že nepochodili. Zeno jim radil různě, jak dosáhnout úspěchu, vše však bylo marné. Někteří začali o existenci Frislandu pochybovat.\n\nObjevovali se však také lidé, kteří tvrdili, že na Frisland dorazili. Jako například anglický historik a teolog Peter Heylyn. Ten v roce 1659 o Frislandu podrobně vyprávěl ve své knize Kosmografie. Kniha začala opět povzbuzovat odvážné mořeplavce, aby Frisland našli. Heylynův úspěch okamžitě skončil následující rok. V roce 1660 se přiznal jeden ze Zenových vnuků, že Frisland je čistá fikce. Starý Nicollo Zeno se na smrtelné posteli přiznal vnukovi, že onu mapu jako malé dítě počmáral a potrhal. Toho později využil ve své nenávisti ke Španělům. Mapy byly tentýž rok označeny za neplatné a Frisland z nich byl vymazán. O několik let později byl Zenův vnuk zavražděn. Motiv a viník nejsou dosud známy, ale jako vrah je často označován Peter Heylyn. Dá se tak usuzovat, protože Zenův vnuk zničil Heylynovi přiznáním popularitu knihy.\n"}
{"id": "488066", "url": "https://cs.wikipedia.org/wiki?curid=488066", "title": "Swagger", "text": "Swagger\n\nSwagger je první plně studiové album Irsko-Americké celtic punkové kapely Flogging Molly. V roce 2000 jej namíchal Steve Albini.\n\nNa některých mezinárodních vydáních alba byla skladba \"Sentimental Johnny\" nahrazena skladbou \"Juan El Sentimental\" (španělská verze).\n\nSamotná skladba \"Swagger\" na albu obsažena není.\n\n"}
{"id": "488067", "url": "https://cs.wikipedia.org/wiki?curid=488067", "title": "Mechora", "text": "Mechora\n\nMechora ( מְכוֹרָה, v oficiálním přepisu do angličtiny Mekhora) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 225 metrů na západním okraji Jordánského údolí, cca 34 kilometrů severně od centra Jericha, cca 45 kilometrů severovýchodně od historického jádra Jeruzalému a cca 60 kilometrů severovýchodně od centra Tel Avivu.\n\nNa dopravní síť Západního břehu Jordánu je napojena pomocí místní silnice číslo 508, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Mošav stojí cca 12 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél Alonovy silnice. Západně od něj se ovšem nacházejí lidnatá palestinská sídla na východním okraji Samařska a další palestinské obce leží na východ od Mechory, blíž k řece Jordán (například al-Džiftlik). Mechora leží na úpatí hřbetu hornatiny Samařska, která se na západní straně zvedá z příkopové propadliny Jordánského údolí.\n\nMechora leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1973. 20. února 1973 rozhodla izraelská vláda, že v této oblasti zřídí osadu typu nachal, tedy kombinované vojenské a civilní sídlo. K tomu došlo už v březnu 1973. V červenci 1976 pak byla proměněna na ryze civilní vesnici.\n\nČást obyvatel se zabývá zemědělstvím (rozsáhlé zemědělské pozemky a skleníky jižně od vlastní obce). V osadě funguje zdravotní středisko, společenské centrum a plavecký bazén. Detailní územní plán obce umožňuje výhledovou kapacitu 110 bytů, z nichž zatím postaveno jen cca 50.\n\nPočátkem 21. století nebyla Mechora stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. 10. srpna 2002 během druhé intifády pronikl do osady palestinský terorista a zahájil střelbu. Zabil jednoho místního obyvatele. K akci se přihlásily Brigády mučedníků Al-Aksá.\n\nObyvatelstvo Mechory je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 138 lidí. Během roku 2014 registrovaná populace stoupla o 7,0 %.\n\n\n"}
{"id": "488068", "url": "https://cs.wikipedia.org/wiki?curid=488068", "title": "Modráskovité", "text": "Modráskovité\n\nModráskovité (\"Pontederiaceae\") je čeleď jednoděložných rostlin z řádu křížatkotvaré (\"Commelinales\").\n\nJsou to jednoleté nebo vytrvalé vodní rostliny (hydrofyty), kořenící ve dně nebo volně plovoucí. Listy jsou jednoduché, střídavé nebo řidčeji v přeslenech, řapíkaté, s trubkovitými listovými pochvami. Čepel je čárkovitá, kopinatá, vejčitá nebo okrouhlá, celokrajná, se zpeřenou (zpeřeně souběžnou) žilnatinou. U rodu jsou \"Hydrothrix\" listy redukované. Listy mohou být ponořené, plovoucí na hladině nebo jsou nad hladinou. Řapíky a větve jsou často vyplněny houbovitou tkání, aerenchymem. Jsou to jednodomé rostliny s oboupohlavnými květy. Květy jsou jednotlivé nebo uspořádány v květenstvích, hroznech, latách,vrcholících nebo klasech, květenství bývá podepřeno toucem, řidčeji nikoliv. Květy jsou pravidelné nebo nepravidelné, zygomorfické, květy jsou podepřeny listenem, se kterým květ někdy i srůstá. Okvětí se skládá ze 6 okvětních lístků, srostlé nebo řidčeji volné, většinou bílé, modré, fialové, zřídka žluté barvy. Tyčinek je 6, zřídka 3 (\"Heteranthera\"), jsou volné. Gynecum je srostlé ze 3 plodolistů, je synkarpní (někdy až pseudomonomerické), semeník je svrchní. Plodem je tobolka nebo oříšek.\n\nJe známo asi 7 rodů a asi 33 druhů, které jsou přirozeně rozšířeny v tropech až teplejší části mírného pásma velké části světa. Chybí v Evropě, v Asii mimo jihu a východu, severní Africe aj. Patří sem známá invazní vodní rostlina teplejších částí světa tokozelka nadmutá (\"Eichhornia crassipes\").\n\n\n\"Eichhornia\",\n\"Heteranthera\" (včetně \"Eurystemon\"),\n\"Hydrothrix\",\n\"Monochoria\",\n\"Pontederia\",\n\"Reussia\",\n\"Scholleropsis\"\n\n"}
{"id": "488071", "url": "https://cs.wikipedia.org/wiki?curid=488071", "title": "Hesenské lankrabství", "text": "Hesenské lankrabství\n\nHesenské lankrabství (německy: \"Landgrafschaft Hessen\") nebo také lankrabství Hesensko byl stát, který existoval od roku 1264 do 1567 na území dnešního Hesenska. Patřilo do Svaté říše římské. Vládla mu dynastie Hesenských.\n\nHesenské lankrabství vzniklo roku 1264, kdy se oddělilo od durynského lankrabství, během války o durynské dědictví. Prvním lankrabětem se stal Jindřich I. Hesenský, někdy nazývaný \"Jindřich Dítě\", který se stal také zakladatelem rodu Hesenských. Jeho otcem byl Jindřich II. brabantský vévoda a matkou byla Sofie Durynská.\n\nPřibližně mezi lety 1458-1500 bylo rozděleno na Horní a Dolní Hessensko.\nZa vlády lankraběte Filipa I. nazývaného \"Šlechetný\" bylo přijato protestanství v roce 1524. Po smrti lankraběte Filipa I. v roce 1567 byla země rozdělena mezi jeho syny.\n\n\nHesensko bylo opětovně spojeno až roku 1946, kdy byla vytvořena moderní spolková země Velké Hesensko, záhy přejmenovaná na Hesensko.\n\n\n"}
{"id": "488072", "url": "https://cs.wikipedia.org/wiki?curid=488072", "title": "Paris Photo", "text": "Paris Photo\n\nParis Photo je mezinárodní fotografický veletrh konaný každoročně ve francouzské Paříži v měsíci listopadu. Jedná se o největší evropský fotografický veletrh. Kromě komerční části obsahuje také neprodejné výstavy snímků z předních soukromých i veřejných sbírek. Na festivalu jsou zastoupeny různé fotografické a umělecké časopisy a jejich distributoři.\n\nPrvní veletrh Paris Photo se konal v roce 1997 a tradičně se koná v \"Carrousel du Louvre\", kde se nacházejí velké podzemní výstavní prostory a obchodní centrum spojené s muzeem Louvre. V roce 2006 jej navštívilo 40 000 návštěvníků z veřejnosti.\n\nKaždý rok Paris Photo pozývá vybranou zemi nebo region (2005: Španělsko, 2006: Skandinávie), aby jim bylo umožněno podporovat své rodné umělce. Na festivalu je také porota, která uděluje ocenění spojené s určitým tématem (2007: „Pleasure, Distilled“) umělci, jehož práce nejlépe vystihuje téma (v roce 2007 tuto cenu sponzorovala firma BMW ve výši 12 000 eur).\n\nV minulých letech probíhal festival ve jménu těchto témat:\n\nProběhne v listopadu.\n\nProběhlo od 8. do 11. listopadu s novou sekcí věnované erotické fotografii.\n\nUskutečnilo se v listopadu.\n\n20. ročníku se zúčastnilo 183 vystavovatelů (včetně 153 galerií a 30 vydavatelů), což byl trojnásobek ve srovnání s prvním ročníkem v roce 1997. Celkem bylo zastoupeno 30 zemí (v roce 1997 bylo zastoupeno 12 zemí).\n\nRok 2015 byl poznamenán tragickými událostmi. V Paříži se festival konal ve dnech 12. až 15. listopadu v Grand Palais. Ale kvůli teroristickým útokům 13. listopadu v Paříži byla výstava uzavřena 14. a 15. listopadu, navzdory dobrému startu v předchozích dvou dnech.\n\n18. ročník v Paříži potvrdil úspěch této akce s téměř 60 000 návštěvníky a rekordními cenami za prodej vystavených děl. Téměř 200 fotografů přišlo podepsat svou poslední knihu, mimo jiné také Martin Parr, William Klein, Raymond Depardon nebo Richard Prince. Americkou edici navštívilo 16 000 návštěvníků.\n\nV pořadí 17. ročník, který se uskutečnil od 14. do 17. listopadu v Grand Palais v Paříži, se zúčastnilo 136 galerií a 28 vydavatelsví knih o fotografii.\n\nV pořadí 16. ročník zahájila ministryně kultury a komunikace Aurélie Filippetti. Podle organizátorů událost navštívilo 54 157 návštěvníků, celkem 128 galerií, 23 knihkupců a vydavatelů zastupujících 22 zemí. Instalace v Grand Palais v roce 2011 událost změnila. „Když jsem přišel před třinácti lety, veřejnost se zajímala hlavně o klasickou fotografii s moderními i starými tisky,“ řekl galerista Jérôme de Noirmont a pokračoval: „dnes jsou tady také sběratelé současného umění.“ Paris Photo spojuje oba dva tyto trhy.\n\nNa 15. ročníku vystavovalo celkem 117 galerií a 18 vydavatelů z 23 zemí světa. Leica Gallery Prague byla jediným účastníkem z České republiky a prezentovala následující české fotografy: Jaromír Funke, Jiří Hanke, Václav Jirásek, Miloslav Kubeš, Jaroslav Kučera, Jan Lauschmann, Jan Lukas, Miloň Novotný, Ivan Pinkava, Tono Stano, Josef Sudek, Daniel Šperl.\n\nTento ročník byl zaměřen na arabskou a íránskou fotografii, kurátorkou festivalu byla Catherine David. Součástí bylo 89 galerií z 23 zemí, poprvé se objevilo 7 nových zemí - Írán, Libanon, Maroko, Portugalsko, Rusko, Tunisko, Spojené arabské emiráty a téměř 500 mezinárodních fotografů.\n\nSoučástí burzy byla například publikace Františka Drtikola \"Žena ve světle\" nebo fotografie Dubaje od rodilého Čecha Martina Bečky (Martin Becka), které pořídil v roce 2008 fotoaparátem ze 60. let 19. století. K vidění je také snímek dvou bratrů z roku 1928 od Rudolfa Koppitze nebo panorama Jany Sterbak.\n\nOd zahraničních fotografů byla k vidění díla autorů jako například Rineke Dijkstra, Gustave Le Gray (\"Dromedár dělostřelců\", Egypt, cca 1866), August Sander, gumotiskový portrét Alfreda Stieglitze od Gertrude Käsebierové, díla německého avantgradisty Augusta Sandera, současná fotografka Lamia Naji a mnoho dalších...\n\nJaponsko, kurátor: Mariko Takeuchi\n\nItálie, kurátor: Walter Guadagnini\n\nByly vystaveny snímky Paříže od významných umělců jako Eugène Atget, Brassaï, André Kertész, Henri Cartier-Bresson, Robert Capa, Robert Doisneau nebo Willy Ronis.\n\n\nHlavním tématem bylo Holandsko.\n\nFotografie se prodávaly v cenách mezi dvěma a deseti tisíci euro. Za cenu více než 100.000 euro se prodávaly snímky Man Rayových originálů, podobně stály Kertészovy originály z dvacátých let 20. století. Extrémně nadhodnocen byl snímek Alfreda Eisenstaedta, kterou pořídil z divadelní lóže a za kterou její majitel požadoval 150 tisíc euro. K vidění byly fotografie Henriho Cartiera-Bressona, Dona McCullina nebo Rogera Ballena. \n\n\nPrvní veletrh Paris Photo se konal v roce 1997 a tradičně se konal v Carrousel du Louvre, kde se nacházejí velké podzemní výstavní prostory a obchodní centrum spojené s muzeem Louvre. Ročníku se zúčastnilo asi 60 vystavovatelů (včetně galerií a vydavatelů). Celkem bylo zastoupeno 12 zemí. \n\nČeská fotografie bývá na veletrhu zastoupena prostřednictvím několika zahraničních galerií, například klasiky jako byli František Drtikol, Josef Sudek, Jan Lauschmann nebo Jaroslav Rössler.\n\nV minulých ročnících byla vystavena následující díla:\n\n\n"}
{"id": "488076", "url": "https://cs.wikipedia.org/wiki?curid=488076", "title": "Chamra (Bik'at ha-Jarden)", "text": "Chamra (Bik'at ha-Jarden)\n\nChamra ( חַמְרָה, podle aramejského slova označujícího „\"víno\"“ a podle místního názvu \"Tel Chamra\", v oficiálním přepisu do angličtiny Hamra) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 55 metrů pod úrovní moře na západním okraji Jordánského údolí. Leží cca 38 kilometrů severně od centra Jericha, cca 50 kilometrů severovýchodně od historického jádra Jeruzalému a cca 63 kilometrů severovýchodně od centra Tel Avivu. Chamra je na dopravní síť Západního břehu Jordánu napojena pomocí místní silnice číslo 508, která je součástí takzvané Alonovy silnice, jež dál k severovýchodu pokračuje jako silnice číslo 578 - významné severojižní dopravní osy vedoucí podél západního okraje Jordánského údolí. Mošav stojí cca 12 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél Alonovy silnice. Západně od něj se ovšem nacházejí lidnatá palestinská sídla na východním okraji Samařska (město Bajt Dadžan) a další palestinské obce leží na východ od osady Chamra, blíž k řece Jordán (například Furuš Bajt Dadžan). Chamra leží na úpatí hřbetu hornatiny Samařska, která se na západní straně zvedá z příkopové propadliny Jordánského údolí.\n\nChamra leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice vznikla roku 1971. Už 13. září 1970 rozhodla izraelská vláda, že v této oblasti urychlí přípravu na zřízení nové osady Chamra. K jejímu založení došlo na jaře 1971.\n\nČást obyvatel se živí zemědělstvím. Na jižní a západní straně vesnici obklopují rozsáhlé plochy skleníků a budovy pro chov hospodářských zvířat. Detailní územní plán obce umožňuje výhledovou kapacitu 100 bytů, z nichž zatím postaveno 73. Obec zároveň chystá nový územní plán, který má navíc umožňovat výstavbu dalších 361 bytových jednotek (dle stavu k roku 2006 ještě nebyl schválen).\n\nPočátkem 21. století nebyla Chamra stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. 9. září 2001 byl jeden obyvatel osady zastřelen při teroristickém útoku na křižovatce Adam Junction. 6. února 2002 pak přímo do vesnice pronikl palestinský útočník přestrojený za vojáka izraelské armády. Zavraždil matku, její dceru a jednoho vojáka. K útoku se přihlásilo hnutí Fatah i Hamas.\n\nObyvatelstvo Chamra je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 124 lidí. Během roku 2014 registrovaná populace stoupla o 8,8 %.\n\n\n"}
{"id": "488080", "url": "https://cs.wikipedia.org/wiki?curid=488080", "title": "Barbara Ann", "text": "Barbara Ann\n\n„Barbara Ann“ je píseň napsaná Fredem Fassertem a zpívaná doo-wopovou vokální skupinou The Regents v roce 1961. Skladba se v žebříčku Billboard Hot 100 umístila na 13. místě.\n\nJejí nejproslulejší cover verze pochází od americké skupiny The Beach Boys, která ji v roce 1965 vydala jako singl.\n\n"}
{"id": "488082", "url": "https://cs.wikipedia.org/wiki?curid=488082", "title": "ATP World Tour Finals 2009", "text": "ATP World Tour Finals 2009\n\nTenisový turnaj ATP ATP World Tour Finals 2009 se konal ve dnech 22.–29. listopadu poprvé v britském hlavním městě Londýně. Místem turnaje byla O Arena, ve které se hrálo na tvrdém povrchu. Byl to závěrečný turnaj sezóny, jehož se účastnilo 8 nejlépe postavených tenistů a tenisových párů v žebříčku \"ATP Champions Race\". Odměny činily 4 450 000 USD.\n\nVýsledky\n\nTabulka\n\nVýsledky\n\nTabulka\n\nVýsledky\n\nTabulka\n\nVýsledky\n\nTabulka\n\n\n"}
{"id": "488088", "url": "https://cs.wikipedia.org/wiki?curid=488088", "title": "Křížatkotvaré", "text": "Křížatkotvaré\n\nKřížatkotvaré (\"Commelinales\") je řád jednoděložných rostlin. Podle současné taxonomie zahrnuje 5 převážně tropických čeledí, z nichž jsou významnější křížatkovité, krvenkovité a modráskovité.\n\nPojetí řádu se v jednotlivých taxonomických systémech velmi měnilo. Starší taxonomické systémy měly řád často úžeji vymezen a řadily se sem jiné čeledi. Např. Tachtadžjanův systém sem řadí pouze křížatkovité (\"Commelinaceae\"). Cronquistův systém sem řadí 4 čeledi, kromě vlastních \"Commelinaceae\" také \"Rapateaceae\", \"Xyridaceae\" a \"Mayacaceae\", které APG II řadí pod lipnicotvaré (\"Poales\"). V pozdějších aktualizacích systému APG (APG III, APG IV) se již pojetí řádu nezměnilo.\n\nJe to převážně tropický řád, řidčeji s přesahem až do teplejších částí mírného pásma. V Evropě zcela chybí, jen adventivní výskyt. Jedná se o většinou vytrvalé byliny, zřídka jednoleté. Jsou to normální suchozemské rostliny, ale jsou zde i rostliny bahenní až vodní, např. čeleď modráskovité (\"Pontederiaceae\"), najdeme zde jednodomé i dvoudomé rostliny. Mají často oddenky nebo hlízy. Listy jsou často v přízemní růžici, většinou střídavé, jednoduché, řapíkaté nebo přisedlé, žilnatina souběžná až zpeřená, čepele jsou někdy isobifaciální (jezdivá). Květy jsou jednotlivé nebo v květenstvích. Jsou pravidelné nebo celkem často nepravidelné, zygomorfické. Okvětí se skládá nejčastěji ze 6 okvětních lístků, je volné nebo srostlé. Tyčinek je nejčastěji 6, zřídka 1 nebo 3. Gyneceum je srostlé nejčastěji ze 3 plodolistů, semeník je svrchní. Plodem je nejčastěji tobolka, řidčeji oříšek nebo peckovice (popř. jednosemenná bobule).\n\n\n"}
{"id": "488091", "url": "https://cs.wikipedia.org/wiki?curid=488091", "title": "Karl Radek", "text": "Karl Radek\n\nKarl Bernardovič Radek (polsky \"Karl Berngardowicz Radek\", rusky \"Карл Бернардович Радек\"; 31. října 1885, Lvov, Rakousko-Uhersko, dnes Ukrajina – 19. května 1939, Verchněuralsk, SSSR) byl sovětský komunistický politik židovského původu.\n\nNarodil se jako Karol Sobelsohn v židovské rodině. Jméno \"Radek\" vzal z oblíbené postavy z knihy \"Syzyfowe prace\" od Stefana Żeromského. V roce 1904 se připojil k Sociálně demokratické straně Polska a účastnil se 1905 revoluce ve Varšavě.\n\nV roce 1907 se přesunul do Německa, připojil se k SPD a pracoval na různých stranických novinách do té doby, než byl za nejasných okolností v roce 1913 vyhnán. Po propuknutí první světové války se přesunul do Švýcarska, kde se poprvé setkal s Leninem. V roce 1917 po vypuknutí říjnové revoluce odcestoval do Petrohradu a stal se aktivním bolševickým činitelem. Byl jedním z pasažérů \"zapečetěného vlaku\", v němž cestoval i Lenin a jiní ruští politici z vyhnanství. Spolu s Bucharinem podporoval německou revoluci v letech 1918–1919.\n\nJeho vliv po Leninově smrti v roce 1924 začal upadat a nakonec ztratil své místo v ústředním výboru a v roce 1927 byl vyhnán. I T. G. Masaryk často citoval jeho slova (O bolševictví): „Leninova taktika připomínala spíše taktiku Ivana Hrozného a znamenala tisíce a tisíce životů, marně utracených“. V roce 1930 se opět vrátil a pomáhal psát do sovětských stranických novin Pravdy, ale během Moskevských procesů, které byly součástí Stalinova Velkého teroru, byl obviněn ze zrady a při druhém moskevském procesu v roce 1937 byl odsouzen k 10 letům práce v gulagu.\n\nByl zavražděn při pokusu o útěk z gulagu v roce 1939. Během vyšetřování bylo ustanoveno, že byl zabit agentem NKVD.\n\n"}
{"id": "488092", "url": "https://cs.wikipedia.org/wiki?curid=488092", "title": "Vattenfall", "text": "Vattenfall\n\nVattenfall je švédská energetická společnost a přední výrobce energie v severní Evropě. Vattenfall vlastní nebo má podíl v elektrárnách v Německu, Polsku, Nizozemsku, Velké Británii, Dánsku, Finsku a Švédsku.\n\nVattenfall je aktivní ve všech fázích dodavatelského řetězce elektrické energie. Předmětem podnikání je výroba, přenos, distribuce a prodej elektřiny. Vattenfall také vyrábí, distribuuje a prodává teplo z tepelných zdrojů (tepláren). Mateřská společnost Vattenfall AB je zcela ve vlastnictví švédského státu.\n"}
{"id": "488094", "url": "https://cs.wikipedia.org/wiki?curid=488094", "title": "Magie v Harry Potterovi", "text": "Magie v Harry Potterovi\n\nNásledující článek shrnuje některé aspekty magie používané ve světě Harryho Pottera.\n\nAmorův šíp je nejsilnější nápoj lásky. Objevil se v šestém díle jako jeden z lektvarů, které připravil profesor Křiklan na uvítanou studentům. Každému voní jinak, podle toho co ho přitahuje, Hermiona cítí čerstvě posečenou trávu, nový pergamen a peprmintovou zubní pastu. Harry zase cítil sirupové košíčky, dřevěnou vůni násady od koštěte a cosi květinového, co snad kdysi ucítil v doupěti (poté se zjistí, že se jedná o Ginny).\n\n„Tekuté štěstí“ felix felicis je lektvar, jehož příprava trvá šest měsíců. Jelikož tomu, kdo se ho napije přinese ohromné štěstí, je zakázán ve všech soutěžích, zkouškách a volbách. V šestém díle jej vyhrál Harry za nejlépe připravený odvar živoucí smrti. V knize je popsán jako lektvar s barvou roztaveného zlata, ale ve filmu je čirý.\n\nJe to lektvar, po kterém člověku dorostou chybějící kosti; chutná jako pepř. Ve druhém díle jej musel vypít Harry, aby mu dorostly kosti, které mu odstranil naprosto neschopný učitel Zlatoslav Lockhart.\n\nV anglickém originále \"Polyjuice Potion\". Je to hustý lektvar, jehož příprava trvá okolo měsíce a změní toho, kdo se ho napije, v někoho jiného po dobu jedné hodiny. V surovém stavu (tj, když se do něj nepřidá žádná část těla toho, v koho se někdo chce proměnit) má blátivě zelenou barvu. V knize se objevil čtyřikrát, poprvé ve druhém, pak ve čtvrtém, šestém a nakonec v sedmém díle. Ve druhém díle ho uvařila Hermiona, protože chtěla zjistit, jestli je Draco Malfoy skutečně Zmijozelův dědic, ve čtvrtém díle se s jeho pomocí vydával smrtijed Barty Skrk jr. za Alastora „Pošuka“ Moodyho. V šestém díle se objevil jako ukázka lektvaru, který připravil H. Křiklan na uvítanou. A v sedmém díle pomáhal hlavní trojici v hledání viteálů. Přísady: křídla ze zlatoočka, pijavice, prášek z rohu dvojrožce, truskavec, úhorník mnohodílný, kůže bojgy africké a - část z těla osoby, na kterou se chcete proměnit, např. vlas.\n\nJe to lektvar, který vypadá jako čistá voda, ale přinutí toho, kdo se ho napije mluvit pravdu, stačí tři kapky a i Voldemort prozradí svá nejskrývanější tajemství. Poprvé se objevil ve čtvrtém díle, kde jím Snape pohrozil Harrymu a nakonec byl použit na doznání Bartyho Skrka juniora. V pátém díle jej používala Dolores Umbridgeová na výslechy studentů a v sedmém díle ho použila Rita Holoubková na výslech Batyldy Bagshotové, aby mohla napsat svou knihu Život a lži Albuse Brumbála. Slovo pochází z latinského \"Veritas,\" což znamená pravda.\n\nDoušek živé smrti vyrobíte pomocí rozdrceného kořene Asfodelu a výluhu z pelyňku.\n\nZnamení zla je znamení v podobě rozšklebené smaragdové lebky, které se z úst místo jazyka plazí had. Používá jej Lord Voldemort a jeho přívrženci, tzv. smrtijedi. Formulí „Morsmorde“ ho nejčastěji „vyvěšovali“ nad obydlí, která vyplenili a jejich obyvatele zavraždili. Stalo se synonymem strachu a smrti. Lidé, kteří se vraceli domů a nad svým obydlím spatřili vznášející se znamení, už věděli, co je doma čeká. Sloužilo smrtijedům jako podpis - za tohle jsme zodpovědní MY.\n\nRovněž se titulem znamení zla označuje tetováni na předloktí smrtijedů, které mělo stejnou podobu. Voldemortovi sloužilo k jejich svolání. Kdykoli se prstem dotkl znamení nějakého smrtijeda, ostatní začalo jejich tetování pálit a ti se museli bez meškáni přemístit ke svému pánovi. Po jeho údajné smrti se tetování vytratilo, avšak s jeho opětovným nástupem sílilo také znamení - signál pro smrtijedy, že jejich pán se vrací.\n\nVe čtvrtém díle bylo toto znamení vyčarováno i z hůlky Harryho Pottera, jenž o svou hůlku přišel během zápasu famfrpálového šampionátu. Za tenhle incident byla zodpovědná osoba, která sebe sama označovala titulem nejvěrnějšího smrtijeda.\n\n"}
{"id": "488095", "url": "https://cs.wikipedia.org/wiki?curid=488095", "title": "Tvorové v Harry Potterovi", "text": "Tvorové v Harry Potterovi\n\nNásledující článek popisuje některé smyšlené tvory, kteří se vyskytují ve světě Harryho Pottera.\n\nDomácí skřítci slouží kouzelníkům, nedostávají za to žádnou mzdu (pracují stejně jako v reálném světě otroci). Pokud někdo z jeho pánů dá skřítkovi oblečení, znamená to, že je volný. Většina skřítků slouží své rodině spousty generací. Jsou velicí 60 - 90 cm, mají hubené nohy a ruce a veliké oči a hlavu.\n\nDobby původně sloužil rodině Malfoyových. V knize se poprvé objevuje ve druhém díle. Přišel Harryho varovat před nebezpečím ve Škole čar a kouzel v Bradavicích. Tím nebezpečím byla znovu otevřená Tajemná komnata. Harry chtěl i přes varování do Bradavic jet, a tak Dobby svrhnul dort na hosty jeho tety a strýce. Vznášecí kouzlo, které Dobby provedl, Ministerstvo kouzel svedlo na Harryho, a ten byl málem vyloučen ze školy. Aby zabránil Harrymu jet do školy, zablokoval Dobby přepážku na nástupišti 9/. Ve škole pak skřítek očaruje potlouk tak, aby pronásledoval Harryho. Na konci druhého dílu vloží Harry do zničeného deníku Toma Raddlea ponožku, deník předá Luciovi Malfoyovi a ten ho hodí Dobbymu. Díky tomu se z něj stane svobodný skřítek. Ve filmu Harry Potter a Tajemná komnata jej nadaboval Toby Jones.\n\nVe čtvrtém díle se Dobby s Harrym opět potká. Pracuje totiž společně s bývalou skřítkou Bartyho Skrka Winky v bradavické kuchyni. Pomůže Harrymu zvládnout druhý úkol turnaje tří kouzelnických škol, když pro něj získá žaberník. \n\nV sedmém díle ho bratr Albuse Brumbála Aberforth pošle za Harrym, Ronem a Hermionou, aby jim pomohl z vězení v domě Malfoyových. K útěku pomůže také panu Ollivanderovi, Lence Láskorádové, Deanu Thomasovi a skřetovi Griphookovi. Při útěku je ale samotný Dobby zabit nožem, který po něm hodila Belatrix Lestrangeová. Harry ho pak bez pomoci kouzel vlastníma rukama (jako důkaz lásky) pohřbí na zahradě Lasturové vily, kde žijí Bill a Fleur.\n\nKrátura (orig. Kreacher) je malý a špinavý domácí skřítek sloužící rodině Blacků. Poprvé se vyskytl v pátém díle, kde se snaží \"zachránit\" věci Blackových před vyhozením při úklidu domu, který provádí Fénixův řád, protože si v domě zřídil hlavní štáb. K tomuto účelu ho nabídl Sirius Black, Kráturův pán. Po Siriusově smrti dům připadne Harrymu. Krátura zpočátku svého nového pána nemá rád a je na něj zlý, protože se paktuje s mudly a krvezrádci. Harry ale odhalí tajemství Krátury a Reguluse Blacka, bratra Siriuse, kterého Krátura uctívá a dá mu památku na jeho pána, falešný medailon, který měl nahradit viteál. Zároveň Kráturovi řekne, že on a jeho přátelé si domácích skřítků váží. Od té doby je Krátura Harryho oddaným sluhou. Krátura se pak účastní závěrečné bitvy o Bradavice proti Voldemortovi a smrtijedům po boku ostatních domácích skřítků ve jménu svého pána Regula, ochránce domácích skřítků.\n\nWinky se poprvé vyskytuje ve čtvrtém díle, kde slouží rodině Skrkových. Na mistrovství světa ve famfrpálu hlídá svému pánovi, zaměstnanci ministerstva kouzel Bartymu Skrkovi místo v nejvyšší lóži. Když je na mistrovství vyčarováno na obloze znamení zla, v křoví je objevena Winky s Harryho ukradenou hůlkou, ze které bylo znamení vykouzleno. Barty Skrk st. Winky propustí, protože ho neuposlechla a nezůstala ve stanu. Svobodná skřítka nemohla najít práci, ale potkala svého přítele Dobbyho, také svobodného skřítka, a společně se vydali pracovat do Školy čar a kouzel v Bradavicích. Winky ale své pány měla ráda a na svobodě je hluboce nešťastná, proto svůj stesk zahání alkoholem. Na konci knihy vyjde najevo, že syn jejího pána Barty Skrk jr. nezemřel v Azkabanu, ale spojil se se svým pánem a teď se pomocí mnoholičného lektvaru vydával za učitele obrany proti černé magii Alastora Moodyho a vydal Voldemortovi Harryho. Unikl právě při mistrovství světa, a proto byla Winky propuštěna.\n\nHokey byla nejstarší a nejhubenější skřítka, jakou Harry viděl. Sloužila u staré a velmi bohaté čarodějky Hepziby Smithové. V šestém díle vstoupili Harry a Brumbál do Hokeyiny vzpomínky a díky ní zjistili, že Tom Rojvol Raddle ukradl šálek Helgy z Mrzimoru a medailonek Salazara Zmijozela. Oba ze sbírky její paní. Raddle vpravil skřítce falešnou vzpomínku, podle které měla skřítka svou paní otrávit kakaem, aby tak nebylo zjištěno, že skutečným vrahem je on. Z obou ukradených věcí se později staly viteály.\n\nMozkomor (v originále \"Dementor\") se živí šťastnými pocity a vzpomínkami, které vysává z lidí. Mozkomorové jsou jedny z nejobávanějších nestvůr kouzelnického světa. Dříve byli využíváni Lordem Voldemortem, po jeho pádu se ovšem přidali k ministerstvu kouzel, a působili jako strážní v azkabanské věznici.\n\nV minulosti se usídlili již zmiňovaném Azkabanu. Ministerstvo kouzel to několikrát propátralo, ale i když tam posílali bystrozory (aurory) byli v šoku. Nacházeli se tam tajemní a v té době moc se nevyskytující mozkomoři. \n\nDo Azkabanu byli zavírání kouzelníci a čarodějky, ať za použití neprominutelné kletby (kouzla, jehož příčinou může být člověk či jiný živočich mučen, ovládán či zabit. Například kletba Avada Kedavra atd.) \n\nnebo jiného prohřešku hodného potrestání. Mozkomorové vysávali z vězňů každou dobrou vzpomínku, pocit naděje či štěstí a nechávali je pomalu uvadat ve světě zoufalství a zármutku. Většina uvězněných zešílela nebo zahynula z čistého smutku.\n\nNejhorší zbraní mozkomora je „mozkomorův polibek“, při němž mozkomor své oběti vysaje duši a zbude jen živé, ale prázdné tělo. Ve vlaku do Bradavic zachránil Harryho Pottera před polibkem jeho nový učitel obrany proti černé magii Remus Lupin za pomoci Patronova zaklínadla. \n\nPo opětovném povstání Lorda Voldemorta mozkomoři opět přešli na jeho stranu a začali se nekontrolovaně množit a živit na běžné populaci.\n\nMozkomoři nosí rozedraný, černošedý plášť s kápí. Z pláště vystupují slizké, jakoby se rozkládající ruce. V místě, kde mají být oči a nos, je jen kůže, jediná věc na obličeji jsou velká ústa, kterými vysají své oběti duši a udělají z ní něco podobné sobě. Kápi si ale sundávají pouze provádějí-li „polibek“. Mozkomoři nechodí po zemi, ale vznášejí se nad ní. (Ve filmech dokonce létají.) Je-li na jednom místě více mozkomorů, vzduch se ochladí, objeví se mlha a začne vát studený vítr. Ve filmu jsou velcí 3,05 m.\n\nS mozkomory se dá bojovat různými způsoby. V knize Harry Potter 3 naučí Harryho Remus Lupin Patronovo zaklínadlo. Patronovo zaklínadlo vytvoří strážce, kterého mozkomor vysává místo lidí, pokud je dost silný, může mozkomora úplně odrazit. Pokud kouzelník či čarodějka vytvoří fyzického patrona má tvar nějakého zvířete. Tvar každého patrona je u každého jiný. ( patronus může změnit podobu) \n\nTestrálové jsou v knize popisováni jako neobvyklá zvířata, asi nejvíce se podobající koním, bez masa, potažení jen černou kůží, pod níž se jasně rýsuje každá kost. Na hřbetech mají obrovská černá kožnatá křídla, podobná těm netopýřím, ovšem mnohonásobně větší. Mají hlavy podobné dračím, bílé oči bez zorniček a jsou to masožravci, kteří se však v posledním díle série pasou (str. 75).\n\nMohou je spatřit jen ti, kdo viděli někoho umírat. Právě proto je jako jeden z mála vidí Harry, který byl na konci čtvrtého ročníku svědkem smrti Cedrika Diggoryho. Také je vidí Lenka Láskorádová, která zase viděla umírat svoji maminku, a Neville Longbottom, který viděl zemřít svého dědečka.\n\nTestrálové jsou zapřaženi do kočárů, které studenty od druhého ročníku po příjezdu Bradavického expresu dopravují do Školy čar a kouzel v Bradavicích. V 5. díle posloužili Harrymu, Ronovi, Hermioně, Lence, Nevillovi a Ginny. Ti na ně nasedli a s jejich pomocí doletěli do Londýna na Ministerstvo kouzel, kde se později na Odboru záhad konala bitva Smrtijedů a Fénixova řádu.\n\nŽíně testrála bývá používána jako jedna z mnoha substancí do jader kouzelnických hůlek.\n\nVrba mlátička (v originále \"Whomping Willow\") je strom, který se nachází u vchodu do jedné z tajných chodeb vedoucích z Bradavic do vesnice Prasinky. \n\nByla zde vysazena v době, kdy vlkodlak Remus Lupin chodil do školy, aby tak znemožnila studentům následovat ho při proměně do Chroptící chýše. Vrba mlátička se totiž ožene po každém, kdo se k ní příliš přiblíží, ale po stisku určitého suku na kmeni stromu se uklidní. Lupin tak mohl normálně studovat (pod dohledem Albuse Brumbála) v Bradavicích. Harry Potter a Ron Weasley se s Vrbou mlátičkou poprvé setkávají na začátku druhého dílu knihy (Harry Potter a Tajemná komnata), kdy do ní při cestě létajícím autem (Ford Anglia) narazili, což jim tento strom náležitě oplatil. Auto, které patřilo Arthurovi Weasleymu (otec Rona), tak bylo zdemolováno, což přineslo Arthurovi značné potíže v práci, neboť očarovávání mudlovských výtvorů bylo přísně zakázáno.\n\nVrba mlátička také ve třetím díle zlikvidovala Nimbus 2000 Harryho Pottera. (Harry poté dostal Kulový blesk od svého kmotra)\n\nKůrolez (v originále Bowtruckle) je tvor plnící funkci strážce stromů, kterého najdeme především v západní Anglii, v jižním Německu a v některých skandinávských lesích. Je neobyčejně těžké ho spatřit, protože je drobný (dosahuje maximální výšky osmi palců), a jako by byl tvořen kůrou a větvičkami, mezi nimiž svítí dvě malá hnědá očka. Kůrolez, který se živí kouzelnickým hmyzem, je mírumilovný a nesmírně plachý tvor. Jestliže je však strom, v němž žije, něčím ohrožen, je známo, že je schopen skočit na dřevorubce nebo prořezávače stromů, který má v úmyslu uškodit jeho domovu, a vrazit mu do očí dlouhé ostré prsty. Ubližuje i těm, kdo si chtějí vzít větvičku na hůlku, stačí je odlákat kouzelnickým hmyzem nebo nabídnout domluvu. Nabídne-li čarodějka nebo kouzelník kůrolezovi na usmířenou porci stínek, udobří si ho natolik, že si z jeho stromu stačí odříznout kus dřeva k výrobě hůlky. Objeví se také ve filmu \"Fantastická zvířata a kde je najít\".\n\nRarach (angl. \"Pixie\") je kovově modrý, až 25 cm vysoký a velice nezbedný. Přestože nemá křídla, ovládá umění levitace. Raraši se dorozumívají pisklavým švitořením, které je srozumitelné jen jiným rarachům. Rodí živá mláďata. Nejčastějším místem výskytu je anglický Cornwall, odtud název Cornwallští rarachové (angl. \"Cornish blue pixies\").\n\nVyskytují se v druhém díle, kde je studentům při hodině Obrany proti černé magii ukazuje profesor Zlatoslav Lockhart. Vypustí je z klece a raraši začnou dělat nepořádek. Neschopnému Lockhartovi raraši seberou hůlku a kouzlí s ní, Lockhart proto uteče do svého kabinetu a zanechá studenty, aby se s rarachy vypořádali sami. Většina studentů se ze třídy vytratí a Hermiona rarachy za pomoci Harryho a Rona zneškodní zaklínadlem.\n"}
{"id": "488098", "url": "https://cs.wikipedia.org/wiki?curid=488098", "title": "Svět Harryho Pottera", "text": "Svět Harryho Pottera\n\nTento článek se pokusí shrnout některé zákonitosti a odlišnosti ze světa Harryho Pottera vytvořeného Joanne Rowlingovou.\n\nMudlové (v originále \"Muggles\") je označení pro lidi, kteří nemají ani kapku kouzelnické krve.\n\nMotáci (v originále \"Squibs\") jsou lidé s kouzlícími rodiči, kteří ale nemají žádné magické schopnosti. Objevují se jen občas. Jsou častým terčem posměchu mezi kouzelníky, často je pro ně jednodušší zařadit se do mudlovského světa než do kouzelnického a v historii k tomu byli často i nuceni. Moták ale na rozdíl od mudly vidí mozkomory a pravděpodobně i testrály (za podmínky, že dotyčný viděl někoho zemřít). Příkladem motáka je například Argus Filch, bradavický školník, nebo paní Figgová. Mohou se naučit základům magie, ale je to pro ně velmi složité.\n\nKouzelníci v mudlovských rodinách se objevují častěji než motáci. Jejich původ nemá na magické schopnosti žádný vliv. Příkladem za všechny je Hermiona Grangerová a Harryho matka Lily Potterová, které byly obě nejúspěšnější studentky svého ročníku a přitom jsou všichni jejich předci mudlové.\n\nMezi kouzelníky a mudly se uzavírají smíšená manželství, z nichž vzcházejí kouzelnicky nadané děti. Většina kouzelníků chápe smíšené sňatky jako nutnost, bez níž by kouzelnický svět dávno vymřel.\n\nČást kouzelníků, především smrtijedi, stoupenci lorda Voldemorta, si ale zakládají na svém čistokrevném kouzelnickém původu. Chápe smíšené sňatky jako pošpinění kouzelnického rodu a čaroděje čistě mudlovského původu jako osoby méněcenné, kterým by se mělo odepřít jakékoliv kouzelnické studium. Proto je nadávka mudlovský šmejd (angl. mudblood) chápána mezi čaroději jako jedna z nejhorších možných urážek.\n\nZvěromág (v originále \"animagus\") je kouzelník, který se pomocí magie přeměňuje dobrovolně ve zvíře. V tom je rozdíl např. od vlkodlaka, který se přemění, ať chce nebo ne. Každý zvěromág má na sobě určité znamení, které zasvěceným prozrazuje, že je přeměněným čarodějem. Profesorka McGonagallová má kolem očí \"brýle\" vytvořené z tmavších chlupů. V době hlavního děje knihy existovalo pouze 7 nahlášených zvěromágů – z nám známých zvěromágů pouze Minerva McGonagallová, ostatní byli zvěromágy ilegálně.\n\nMezi zvěromágy patří např.:\n\nV knihách se setkáváme s pěti různými školami. První jsou Bradavice, kde studuje i Harry Potter. Bradavice se nacházejí kdesi ve Skotsku (přesnou polohu neznáme). Studenty tam vozí vlak přímo z londýnského nádraží King's Cross z nástupiště devět a tři čtvrtě. Ředitelem Bradavic byl Albus Brumbál, jehož na krátkou dobu, v průběhu pátého dílu, vystřídala Dolores Umbridgeová, ale vrátil se. Po jeho smrti ho ku příkazu lorda Voldemorta vystřídal Severus Snape. Po válce byla do postu ředitelky školy správní radou zvolena Minerva McGonagallová.\n\n\n\n\n\nVíme, že existují i další školy, ale knihy se o nich blíže nezmiňují.\n\nJ.K. Rowling odhalila na Pottermore existenci některých dalších kouzelnických škol:\n\n\nMinisterstvo kouzel funguje podobně jako mudlovské ministerstvo. Kouzelnický ministr kouzel Velké Británie spolupracuje s mudlovským ministerským předsedou, je to takový hlavní představitel kouzelnického světa. \nKouzelnický svět před mudly svou existenci tají pomocí nejrůznějších krycích manévrů a zaklínadel, snaží se na sebe neupozorňovat a do záležitostí nekouzelnické společnosti zasahuje jen minimálně. Existuje dokonce Mezinárodní zákoník o utajení kouzel, vydaný v roce 1692, kvůli mudlovským lovcům kouzelníků, jeho dodržování hlídá ministerstvo kouzel.\n\nZákon o utajení znamená například, že nikdo nesmí provádět kouzla za přítomnosti mudly, nesmí mu ukazovat žádné kouzelnické tvory apod. Pokud k něčemu takovému dojde, existuje na ministerstvu Komise pro vymýšlení mudlovsky přijatelných výmluv, která mudlům vše vysvětlí, případně jim změní paměť, aby si věci pamatovali jinak. \n\nVýjimky tvoří samozřejmě například smíšená manželství, kdy se mudla, který si vezme čarodějku dostává automaticky do světa kouzel a před ním už utajení neplatí. Další výjimkou jsou, když se mudlovským rodičům narodí potomek s kouzelnickým nadáním. Ani tito lidé ve výjimkách se ovšem nesmí o světě kouzel dál zmiňovat.\n"}
{"id": "488102", "url": "https://cs.wikipedia.org/wiki?curid=488102", "title": "Petr Vorel", "text": "Petr Vorel\n\nPetr Vorel (* 12. října 1963 Pardubice) je český historik, děkan Filozofické fakulty Univerzity Pardubice.\nPo absolvování gymnázia v Přelouči vystudoval v letech 1981–1986 Filozofickou fakultu Univerzity Karlovy v Praze (obor historie – ruský jazyk). Po studiu pracoval jako historik a numismatik Východočeského muzea v Pardubicích, od počátku nového milénia působí na Filozofické fakultě Univerzity Pardubice, kde zastával nejprve post vedoucího katedry historických věd, později proděkana pro vědu a výzkum a od roku 2007 děkana. Externě přednášel též na FF UK a po několik let stál v čele Sdružení historiků České republiky. Vedle toho vede redakci časopisu \"Theatrum historiae\" a \"Východočeského sborníku historického\" a je členem několika dalších redakčních či vědeckých rad.\n\nOdborně se zabývá převážně českými dějinami raného novověku, dějinami měst a šlechty, a zejména pak historií peněžnictví. V tomto směru působí i jako soudní znalec. Byl iniciátorem a realizátorem výstavy \"Tisíciletá tradice české měny od X. do XXI. století\" uspořádané Českým centrem v New Yorku. V roce 2000 obdržel za svou knihu \"Páni z Pernštejna\" Cenu Egona Erwina Kische.\n\n\n"}
{"id": "488107", "url": "https://cs.wikipedia.org/wiki?curid=488107", "title": "Friedrich Anton Wilhelm Miquel", "text": "Friedrich Anton Wilhelm Miquel\n\nFriedrich Anton Wilhelm Miquel (24. října 1811 Neuenhaus u Hannoveru – 23. ledna 1871 Utrecht) byl německo-nizozemský botanik. Byl profesorem na utrechtské univerzitě a od roku 1862 ředitelem Rijksherbaria v Leidenu. Je po něm pojmenován rostlinný rod \"Miquelia\" Meissn. z čeledi Icacinaceae. \n\n"}
{"id": "488108", "url": "https://cs.wikipedia.org/wiki?curid=488108", "title": "Sixtus Jindřich Bourbonsko-Parmský", "text": "Sixtus Jindřich Bourbonsko-Parmský\n\nPrinc Sixtus Jindřich Bourbonsko-Parmský španělsky: \"Don Sixto Enrique de Borbón-Parma y Borbón-Busset\" (* 22. července 1940 Pau) je představitel královského rodu Bourbon-Parma. Je mladším bratrem Karla Huga, současného titulárního vévody Parmského, a synovcem Zity Bourbonsko-Parmské, poslední české královny a rakouské císařovny. Některými z Karlistů je považován za regenta Španělska a tito jej titulují jako vévodu z Aranjuezu, Infanta španělského, a \"nositele tradice\". Sixtus Jindřich je také znám jako karlistický pretendent španělského trůnu pod jménem Enrique V..\n\nSixtus se narodil ve městě Pau v departementu Pyrénées-Atlantiques ve Francii jako druhý syn vévody Františka Xavera Bourbonsko-Parmského, tehdejšího karlistického regenta, později pretendenta španělského trůnu, a jedo manželky Madeleine de Bourbon Busset. Jméno získal na počest svého strýce Sixta, který se pokusil za první světové války zprostředkovat mírovou dohodu císaři Karlu I..\n\nOd raného věku byl oddaným příznivcem karlistického hnutí. Roku 1965 vstoupil jako \"Enrique Aranjuez\" do Španělské cizinecké legie.\n\nSixtovi příznivci prohlašují, že jeho starší bratr Karel Hugo opustil ideály své rodinné větve, a věří, že Sixtus se tak stal právoplatnou hlavou karlistického hnutí. Sixtus prohlásil svůj nárok na regentství po smrti svého otce Xavera roku 1977.\n\nSixtus se v roce 1988 ve švýcarském Écône účastnil nechvalně proslulého biskupského svěcení, při němž Marcel Lefebvre proti přímému zákazu papeže vysvětil čtyři biskupy pro Kněžské bratrstvo svatého Pia X. a byl první kdo jim veřejně gratuloval.\n\nV listopadu 2009 přijal pozvání navštívit Českou republiku, aby se jako čestný host zúčastnil generálního sněmu Koruny České (monarchistické strany Čech, Moravy a Slezska).\n\nV rcoe 2004 se stal velkopřevorem velmistr Řádu svatého Lazara ve Francii, 6. ledna 2015 byl zvolen administrátorem Řádu, 20. listopadu 2015 byl na generální kapitule v Aigues-Mortes zvolen velmistrem ve švýcarské obedienci a byl instalován v Jeruzalémě. \n\n"}
{"id": "488109", "url": "https://cs.wikipedia.org/wiki?curid=488109", "title": "Ivana Kubešová", "text": "Ivana Kubešová\n\nIvana Kubešová (rozená Kleinová, později Walterová; * 26. května 1962, Šumperk) je bývalá československá a později česká atletka, běžkyně, která se specializovala na střední tratě.\n\nS atletikou začínala v oddíle Lokomotiva Šumperk, v patnácti letech zaběhla 1500 metrů za 4:44,2, za další dva roky vylepšila svůj osobní rekord na této trati o 20 sekund. v 19 letech přestoupila do oddílu VŠ Praha. Do evropské špičky mílařek pronikla v roce 1983.\n\nNa halovém ME 1983 v Budapešti vybojovala bronz v běhu na 1500 m. V témže roce se konalo v Helsinkách první MS v atletice. Na trati 1500 m doběhla ve finále na jedenáctém místě, na dvojnásobné trati nepostoupila z rozběhu. O rok později doběhla třetí na halovém evropském šampionátu v Göteborgu (3000 m) v čase 9:15,71.\n\nV roce 1986 skončila těsně pod stupni vítězů, čtvrtá na ME v atletice ve Stuttgartu, kde startovala na patnáctistovce. Jejím největším úspěchem je stříbrná medaile z běhu na 1500 metrů, kterou získala v roce 1991 na halovém MS ve španělské Seville. Ve finále prohrála jen se sovětskou běžkyní Ljudmilou Rogačovovou, která cílem proběhla o jednu sekundu a 13 setin dříve.\n\nKe květnu 2017 je stále držitelkou českých rekordů na trati 1500 metrů v hale (4:06,22) i pod otevřeným nebem (4:01,84).\n\n\n"}
{"id": "488111", "url": "https://cs.wikipedia.org/wiki?curid=488111", "title": "Protrombinový čas", "text": "Protrombinový čas\n\nProtrombinový čas (anglic. prothrombin time, PT) je také nazýván jako tromboplastinový čas, Quickův test. Jde o laboratorní koagulační test, který monitoruje \"zevní systém\" hemokoagulace.\nMěří se čas, za který se (ve vzorku plazmy a po přídavku reagencie) vytvoří koagulum. Tento čas se dále přepočítává na protrombinový poměr (poměr času vzorku pacienta a času kontroly) a na mezinárodní normalizovaný poměr (INR).\n\nPT umožňuje zjistit změny ve srážlivosti krve např. po podání warfarinu, po poškození jater i po snížení hladiny vitaminu K. Test sleduje správnou funkci koagulačních faktorů: II, V, VII, X a fibrinogenu.\n\nNormální hodnota protrombinového testu je obvykle 12–15 s; normální rozsah INR je 0,8–1,2.\n\nPT se často vyšetřuje společně s testem aPTT (aktivovaný částečný tromboplastinový čas), který monitoruje \"vnitřní systém\" hemokoagulace.\n\nPT se nejčastěji vyšetřuje v krevní plazmě. Žilní krev se odebere do zkumavky obsahující citrát (3,8% citrát sodný, poměr citrátu a krve - 1:9), který zabrání srážení, protože váže vápník z odebrané krve. Nesrážlivá a dekalcifikovaná krev je poté promíchána, centrifugována, aby se oddělila vrstva plazmy, ze které se provede vyšetření.\nPoměr citrátu a krve by měl být vždy dodržen, aby naměřené výsledky byly přesné.\n\nVzorek se analyzuje v automatickém analyzátoru, který odebere přesné množství plazmy do plastové kyvety (ohřáté na 37 C) a přidá k ní opět přesné množství tromboplastinové reagencie (ta obsahuje tkáňový faktor a vápenaté ionty v množství, které eliminuje vliv citrátu). Od okamžiku přidání reagencie se měří čas až do vzniku koagula, které analyzátor zjistí např. opticky (podle změny rozptylu světla, které prochází kyvetou) nebo mechanicky (v kyvetě se pohybuje v magnetickém poli kovová kulička a její pohyb se v okamžiku vzniku koagula zastaví).\n\nVypočte se protrombinový poměr (protrombinový čas pacienta dělený protrombinovym časem normální plazmy).\n\nProtrombinový čas změřený u zdravého člověka se bude měnit podle toho, jakým analytickým systémem se změří.\nJe to způsobeno rozdíly mezi šaržemi tkáňového faktoru, které výrobci používají při výrobě tromboplastinové reagencie.\nProto bylo zavedeno INR, aby se mohly výsledky standardizovat.\n\nKaždý výrobce určí ke svému tkáňovému faktoru hodnotu ISI (Mezinárodní index citlivosti) a tato hodnota informuje o tom, jak je určitá šarže tkáňového faktoru srovnatelná s mezinárodně standardizovaným vzorkem.\nISI ma obvykle hodnotu mezi 1,0 a 2,0.\n\nINR se vypočte jako poměr protrombinového času pacienta a času normálního vzorku, který je umocněný na hodnotu ISI podle použitého analytického systému.\n\nHodnota INR také zohledňuje pacienty léčené kumariny (warfarin, ...). Matematická definice byla odvozena ze studie provedené v nemocnici v Betesdě.\n\nPro běžné stanovení dostačuje ratio PT, tedy poměř hodnot výsledku pacienta a kontrolního vzorku\n\nProtrombinový čas, jako čas do koagulace krevní plazmy od okamžiku přidání tkáňového faktoru a je měřítkem kvality \"zevního systému\" (a také \"společné cesty\") hemokoagulace.\n\nRychlost aktivace \"zevního systému\" je výrazně ovlivněna hladinou faktoru VII v plazmě. Faktor VII má krátký poločas a k jeho syntéze je potřeba vitamin K. Protrombinový čas může být prodloužen jako výsledek nedostatku vitamínu K, který může vyvolat warfarin, špatné vstřebávání nebo nedostatečná kolonizace střeva mikroorganismy, které tento vitamín syntetizují (např. u novorozenců). Další příčinou může být nedostatečná syntéza faktoru VII (při jaterním onemocnění) nebo jeho zvýšená spotřeba (při diseminované intravaskulární koagulaci).\n\nVysoká hodnota INR např. 5 naznačuje vysokou pravděpodobnost krvácení.\n\nNormální rozsah INR u zdravých osob je 0,8–1,2 a pro pacienty léčené warfarinem: 2,0–3,0.\n\nCílová hodnota INR může být v určitých situacích požadována vyšší, např. u pacientů s umělou srdeční chlopní.\n\nTerapeutická hodnota se liší od fyziologické a to směrem nahoru, kdy je účelem upravit krevní srážení. Tyká se to hlavně onemocnění plic, srdce a trombóz dolních končetin. Po operacích se většinou nasazuje heparin, který neovlivňuje test PT.\n\nLupus antikoagulans je cirkulující inhibitor, který dává dispozici k trombóze, a interferuje s vyšetřením PT\nTaké variace mezi různými tromboplastinovými přípravky vedly v minulosti ke snížené přesnosti výsledků INR, a studie z r.2005 ukázala, že i přes mezinárodní snahu o kalibraci (pomocí INR) existují statisticky významné rozdíly mezi různými diagnostickými soupravami\n\na je tak zpochybněna dlouhodobá udržitelnost PT/INR testu pro sledování antikoagulační terapie.\nOdhaduje se, že celosvětově se provede 800 miliónu PT/INR vyšetření za rok.\n\nKromě laboratorní metody popsané výše, se stále častěji v některých zemích provádí domácí monitoring INR. Ve Velké Británii se NPT testování\nvyužívá jak u pacientů doma, tak v některých klinikách zabývajících se antikoagulací (často součásti nemocnice), jako rychlá a spolehlivá alternativa k laboratornímu vyšetření. Po období pochyb o přesnosti NPT výsledků se zdá, že se objevuje nová generace přístrojů a reagencií poskytujících výsledky, které přesností odpovídají výsledkům laboratoře.\n\nTypicky se pro NPT vyšetření používá malé stolní zřízení; např. CoaguCheck S firmy Roche nebo HemoSense INRatio.\nPomocí automatické lancety se provede standardní vpich do prstu a kapka kapilární krve se umístí na testovací proužek, který se vloží do přístroje. Během několika sekund je na displeji zobrazeno výsledné INR. Podobné testovací metody již např. používají diabetici léčení inzulinem ke sledování hladiny glukózy v krvi - postup je jednoduchý a dá se snadno naučit.\n\nMístní předpisy určují, jestli pacient nebo jen koagulační specialista (sestra, praktický lékař, nemocniční lékař) může interpretovat výsledky a stanovit dávku léků. V Německu si pacienti mohou dávku léků upravovat sami, zatímco v USA nebo ve Velké Británii to může provádět jen zdravotník. Např. pacienti, kteří využívají služby jako je Philips INR@Home , telefonují své INR výsledky každý týden a tato informace se přenáší k jejich lékaři, který je vždy upozorněn na výsledky mimo meze, které vyžadují okamžitou intervenci nebo úpravu léčby.\n\nVýznamnou výhodou domácího testování je důkaz, že společně s lékařskou podporou a nastavením dávky léku samotným pacientem (tam, kde je to pro pacienty povoleno) vede toto testování ke zlepšení antikoagulační léčby. Meta analýza, která hodnotila 14 pokusů, ukázala, že domácí testování vedlo ke snížení výskytu komplikací (krvácení a trombóza) i k udržení INR v terapeutickém rozmezí.\n\nMezi další výhody domácího testování patří jeho rychlost, spolehlivost, je méně bolestivé a umožňuje pacientům měřit si INR, kdykoli to potřebují. Nevýhodou je nutnost nanést kapku krve přesně na určité místo testovacího proužku (to může být problém u některých pacientů) a také je třeba uvážit cenu proužku. Ve Velké Británii jsou testovací proužky k dispozici na předpis - staří lidé a nezaměstnaní za ně nemusí platit a ostatní platí jen standardní poplatek za předpis, který představuje asi 20% ceny proužků.\n\nV USA je domácí testování hrazeno organizací Medicare u pacientů s implantovanou srdeční chlopní, zatímco soukromé pojišťovny jej mohou hradit i v jiných případech. Medicare nyní pokrývá domácí testování u pacientů s chronickou fibrilací srdečních síní. Je vyžadován lékařský předpis.\n\nExistují důkazy, že domácí testování může být méně přesné u určitých pacientů, např. pokud mají onemocnění lupus antikoagulans.\n\nMezinárodní direktivy stanovující podmínky pro domácí monitorování antikoagulační léčby vydala v roce 2005 organizace International Self-Monitoring Association for Oral Anticoagulation. \nVe studii se uvádí: “bylo dosaženo shody, že domácí monitorování a řízení léčby samotným pacientem jsou efektivní metody pro sledování orální antikoagulační léčby a její výsledky jsou stejné dobré a případně i lepší než výsledky dosažené na klinikách. Pacienti ale musí být vhodně vybíráni a školeni. V současnosti dostupná zařízení pro domácí monitorování a řízení léčby dávají INR výsledky srovnatelné s výsledky získanými v laboratořích.\n\nProtrombinový čas objevil Dr.Armand Quick a kol. v roce 1935 a druhou metodu publikoval Dr Paul Owren (také nazývaná \"p a p\" nebo metoda stanovení \"protrombinu a prokonvertinu\"). Metoda usnadnila identifikaci antikoagulancií dikumarolu a warfarinu, a byla následně použita jako měřítko aktivity warfarinu při jeho terpeutickém použití.\n\nVyjadřování výsledků jako INR bylo zavedeno na začátku 80.let, když se ukázalo, že mezi různými testy pro stanovení protrombinového času existují velké rozdíly - způsobeno především problémy s čistotou tromboplastinového (tkáňový faktor) koncentrátu.. INR pak bylo celosvětově uznáno, zvláště poté, co jej schválila Světová zdravotnická organizace.\n\nDříve se výsledky Quickova testu uváděly v procentech, které vyjadřovaly srážlivost krve jakožto ekvivalent ředění plazmy zdravého jedince. Pokud měl Quickův test hodnotu např. 60%, znamenalo to přibližně, že pacient má 60% koagulačních faktorů vůči zdravému. K převodu času PT na procenta se používala kalibrační tabulka, která se připravovala pomocí různě ředěných roztoků plazmy zdravého jedince. Čím nižší je procentní vyjádření Quickova testu, tím větší je odpovídající hodnota INR.\n"}
{"id": "488121", "url": "https://cs.wikipedia.org/wiki?curid=488121", "title": "Pošumavská golfová liga", "text": "Pošumavská golfová liga\n\nPošumavská golfová liga je neformální nekomerční série golfových turnajů. Série byla založena v roce 2007 a je největší amatérskou soutěží jednotlivců v západních Čechách. V roce 2009 se odehrálo 26 turnajů na 11 hřištích.\n\nCílem PGL je pravidelné setkávání golfových přátel na hřištích nejen v Plzeňském kraji. Jde jak o soutěžení ve sportovním duchu, tak o společenskou stránku golfu. Turnaj může pořádat po domluvě kterýkoliv člen, libovolný je i formát hry.\n\n2010\n2009\n2008\n2007\n\n\n\n"}
{"id": "488125", "url": "https://cs.wikipedia.org/wiki?curid=488125", "title": "Propustek", "text": "Propustek\n\nPropustek je stavba tunelového typu o průměru menším než 2 metry, která slouží k vedení vody pod úrovní koruny cesty či pod náspem. Propustky většinou převádějí dešťovou vodu z příkopu výkopového svahu zemního tělesa, mohou být ale využívány i k převádění menších vodotečí, či pro migraci drobných živočichů pod železniční tratí, silnicí či jinou stavbou.\nNěkdy mohou být propustkem i průchody pro pěší, které plní funkci podchodu.\nDle typu konstrukce se propustky dělí na \"deskové\", \"rámové\", \"kruhové\", \"tlamové\" či \"klenbové\". Rámové a klenbové konstrukce se využívají při stavbě propustků s větší světlostí. Propustky je také možno dělit dle materiálu použitého k jeho stavbě a to například na \"betonové\", \"kamenné\", \"ocelové\", \"dřevěné\" či \"plastové\".\n\nStavby propustků jsou většinou typizované a to jako kolmé nebo šikmé s úhlem vůči ose komunikace až 45°. Aby byl zajištěn plynulý tok vody, spád se pohybuje v závislosti na použitém materiálu od 0,5 do 6%.\nPropustky bývají s kolmými či šikmými čely. V minulosti se nejčastěji používaly typizované propustky s kolmými čely, v dnešní době je však trend i kvůli bezpečnosti dělat šikmá čela, kdy se plastová či ocelová trouba zařízne podle sklonu svahu a plocha kolem trouby a část koryta se odláždí.\n\nPrůměr trouby propustku bývá od 300 do 2000 mm, je-li průměr více než 2 m, jedná se již o most. U propustku do délky 6 m smí být použit průměr trouby do 400 mm, mezi další obvyklé rozměry patří 600, 800, 1000, 1200 a 1600 mm. Průměr propustku se označuje zkratkou DN (jmenovitý průměr - např. DN 600). Propustky mohou dosahovat délky i kolem 100 m.\n\n\n"}
{"id": "488126", "url": "https://cs.wikipedia.org/wiki?curid=488126", "title": "Michael Breen", "text": "Michael Breen\n\nMichael Breen (* 31. července 1952, Aylesbury, Buckinghamshire, Velká Británie) je spisovatel a novinář, který se zaměřuje na Severní a Jižní Koreu. Je dobře známý svou znalostí korejské společnosti a kultury, kterou lze najít v jeho populárně naučných textech o Koreji (Severní a Jižní) a v jeho pravidelných novinových sloupcích.\n\nAbsolvoval Universitu of Edinburgh a v Jižní Koreji začal působit v roce 1982. Svými články reportoval o dění v Severní a Jižní Koreji pro několik novin včetně The Guardian a The Washington Times. V roce 1994 konzultantem se specializací na Severní Koreu. Do oblasti public relations vstoupil v roce 1999 jako generální ředitel společnosti Merit Communications, tehdy největší PR agentury v Jižní Koreji později Merit/Burson-Marsteller, kde zůstal až do roku 2004. Poté založil PR agenturu Insight Communications Consultants, kde je jednatelem. V roce 2001 mu byl udělen titul čestného občana Soulu. Od roku 2007 je také editorem pravidelného sloupku \"English-language daily in South Korea\" v deníku The Korea Times.\n\n"}
{"id": "488127", "url": "https://cs.wikipedia.org/wiki?curid=488127", "title": "Insane Clown Posse", "text": "Insane Clown Posse\n\nInsane Clown Posse je americká kapela pocházející z Detroitu v Michiganu. Kapela je složena ze dvou rapperů - Josepha Bruce a Josepha Utslera, jež si říkají Violent J a Shaggy 2 Dope a producenta Mika E. Clarka. Insane Clown Posse je Hip hopová, resp. horrorcorová kapela kombinující více stylů.\n\nSkupina se původně nazývala Inner City Posse, a již tehdy byla známa svým specifickým stylem hudby. Její interpreti sklidili úspěch a posléze založili nezávislý label Psychopathic Records, kde začali hrát se svým současným jménem. Nyní spolupracují se známými rockovými i rapovými hvězdami a za svoji tvorbu dostali dvě platinové a pět zlatých desek. Mimo jiné se kapela také věnuje natáčení filmů nebo své profesionální wrestlingové federaci - Juggalo Championship Wrestling. V USA také probíhá již od roku 2000 velký čtyřdenní festival Gathering of the Juggalos, pořádaný Psychopathic Records a ICP.\n\n\n"}
{"id": "488129", "url": "https://cs.wikipedia.org/wiki?curid=488129", "title": "LRM vz. 99 ANTOS", "text": "LRM vz. 99 ANTOS\n\nLRM vz. 99 ANTOS je lehký minomet ráže 60 mm české zbrojovky VOP CZ, s.p. Výhodou tohoto minometu je jeho nízká hmotnost a malé rozměry, proto je především určen pro výsadkové a speciální jednotky, dále také pro osádky obrněných transportérů a bojových vozidel pěchoty jako doplňková vezená výzbroj. Většina částí je vyrobena z pevnostním AL-slitin a plastů. Minomet může být vybaven mechanickým anebo kapalinovým zaměřovačem.\n\n\n"}
{"id": "488130", "url": "https://cs.wikipedia.org/wiki?curid=488130", "title": "Jarmila Nygrýnová", "text": "Jarmila Nygrýnová\n\nJarmila Nygrýnová, provdaná Strejčková (15. února 1953, Plzeň – 5. ledna 1999, tamtéž) byla československá atletka, dvojnásobná halová mistryně Evropy ve skoku do dálky.\n\nV roce 1970 se stala v Paříži juniorskou mistryní Evropy. Své největší úspěchy zaznamenala na halových mistrovstvích Evropy, kde získala dvě zlaté, tři stříbrné a jednu bronzovou medaili. Na halovém ME 1974 v Göteborgu a na halovém ME 1975 v polských Katovicích obsadila shodně čtvrté místo. V roce 1978 na evropském šampionátu v Praze na stadionu Evžena Rošického vybojovala výkonem 669 cm bronzovou medaili.\n\nTřikrát reprezentovala na letních olympijských hrách. V roce 1972 na olympiádě v Mnichově skončila ve finále dvanáctá (624 cm). V Montrealu 1976 a v Moskvě 1980 vybojovala shodně šestá místa. Blíže k zisku medaile byla na letních hrách v roce 1976, kde její nejdelší pokus měřil 654 cm. Bronz tehdy získala za 660 cm Lidia Alfejevová a zlato za 672 cm východoněmecká atletka Angela Voigtová. V Moskvě skočila 683 cm, což by v Montrealu znamenalo olympijské zlato. V Moskvě však získaly medaile dálkařky, které překonaly sedmimetrovou hranici.\n\nZlatou medaili získala na světové letní univerziádě v Římě v roce 1975. O dva roky později vybojovala na univerziádě v Sofii stříbro.\n\nJejí úspěšnou sportovní kariéru doprovází podezření z dopingu, sportovní vzpěrač Jan Helebrant je o jejím dopingu přesvědčen, Michal Polák z Antidopingového výboru ČR ji uvádí jako příklad sportovce, který za užívání anabolik zaplatil životem. Jarmila Strejčková zemřela v roce 1999 na rakovinu.\n\n\n\n"}
{"id": "488132", "url": "https://cs.wikipedia.org/wiki?curid=488132", "title": "Josef Václav Scheybal", "text": "Josef Václav Scheybal\n\nJosef Václav Scheybal (31. prosince 1928 v Kristiánově u Frýdlantu – 28. září 2001 v Jablonci nad Nisou) byl český malíř, grafik, ilustrátor, historik umění a etnograf.\n\nStředoškolské vzdělání získal na turnovském gymnáziu, poté se seznámil s dílem českých malířů a etnografů Jana Prouska a Adolfa Kašpara, kteří spolu s jeho otcem přispěli k rozhodnutí prohloubit své vzdělání. V letech 1947-1952 studoval dějiny umění (prof. A. Matějček, J. Květ, J. Pečírka) a etnografii (Karel Chotek, Vilém Pražák, D. Stránská) na Filozofické fakultě Univerzity Karlovy v Praze a ukončil obhajobou rigorózní práce (PhDr.)\n\nPřed rokem 1965 byl činný především jako výtvarník. Stal se členem Svazu československých výtvarných umělců. První publikace tvořil s malířským přispěním Karla Vika. Později publikoval se svoji ženou Janou.\n\nPůsobil ve Státním fotoměřičském ústavu v Praze (1952) a v oddělení národopisu SPÚ v Praze. V letech 1953-1998 byl externím spolupracovníkem Ústavu etnografie a folkloristiky ČSAV. Od roku 1965 zaměstnán jako odborný pracovník v Severočeské muzeu v Liberci, v letech 1969-1979 jako vedoucí oddělení, 1980-1988 samostatný vědecký pracovník. V letech 1972-1988 působil jako konzervátor státní památkové péče v okrese Liberec.\n\nV šedesátých letech 20. století v Jablonci nad Nisou koupil budovu bývalé fary v Kostelní ulici. Po smrti Scheybalových připadl objekt státu, který ho v roce 2010 převedl bezúplatně na město. To zde po dvouleté rekonstrukci otevřelo víceúčelové kulturní centrum \"Dům Jany a Josefa V. Scheybalových\". Za komunismu měl problémy s publikováním své práce. Zbytek pozůstalosti byl v roce 2009 odkázán Muzeu Českého ráje. Stejného roku mu byla \"in memoriam\" udělena cena za propagaci Libereckého kraje krajským hejtmanem.\nVe svém díle se zabýval především mapováním lidové architektury severních Čech – jeho národopisná kresba se stala známým pojmem – a její ochranou, například pomáhal při rekonstrukci Kopicova statku. \n"}
{"id": "488139", "url": "https://cs.wikipedia.org/wiki?curid=488139", "title": "Malíkov nad Nežárkou", "text": "Malíkov nad Nežárkou\n\nMalíkov nad Nežárkou (do roku 1947 Německý Malíkov, ) je bývalá samostatná obec, od roku 1960 část obce Horní Pěna. V roce 2011 zde trvale žilo 89 obyvatel.\n\nPrvní písemná zmínka o vesnici pochází z roku 1654.\n\nPůvodně byl Německý Malíkov samostatnou obcí.\n\nV roce 1852 vypukl v Německém Malíkově velký požár, kterému padly za oběť tři statky (Františka Kaisera, Jana Moha a Jakuba Šimra). O 25 let později byl za žhářství odsouzen zakladatel požáru, bývalý čeledín Václav Glaser, který přiznal, že se chtěl spálením stodoly s úrodou pomstít lakotnému Kaiserovi, u něhož byl zaměstnán, protože od něj nedostával ani pořádně najíst, a přitom podcenil důsledky dlouhodobého sucha a větru, čímž pádem se oheň rozšířil mnohem více, než plánoval. Soud byl poměrně zvláštní, stál víceméně pouze na Glaserově doznání učiněném pod tíhou svědomí, vzhledem k projevené lítosti jej také potrestal pouze 6 lety těžkého žaláře, tj. pod dolní hranicí trestní sazby, která činila 10 let.\n\nPodle sčítání lidu z roku 1930 žilo v Německém Malíkově 15 Čechů a 292 Němců. V roce 1960, kdy v něm žilo něco málo přes 200 obyvatel, byl společně s obcí Dolní Pěna připojen k obci Horní Pěna a na rozdíl od Dolní Pěny se už nikdy neodtrhl. Počet jeho obyvatel poté klesal, v roce 2001 jich bylo 71.\n"}
{"id": "488141", "url": "https://cs.wikipedia.org/wiki?curid=488141", "title": "Adad-Apla-Iddina", "text": "Adad-Apla-Iddina\n\nAdad-Apla-Iddina (dosl. \"\"[Bůh] Adad dal dědice\"\") byl babylonský král v období asi mezi roky 1071 - 1049 př. n. l. Babylonský trůn uchvátil silou a podle dostupných zdrojů byl aramejského původu.\n\nPod jeho vedením Aramejci postupně dobyli města Dur-Kurigalzu, Der, Uruk, Nippur, Sippar a po svržení babylonského krále Marduk-Šapik-Zerimatiho se Adad-Apla-Iddina ujal vlády nad celou Babylonií. Důkazem jeho prestiže je i to, že jeho dcera se později provdala za asyrského krále Aššur-bél-kala.\n\nAdad-Apla-Iddina vládl 22 let.\n"}
{"id": "488142", "url": "https://cs.wikipedia.org/wiki?curid=488142", "title": "Joseph Maria Koudelka", "text": "Joseph Maria Koudelka\n\nJoseph Maria Koudelka (7. prosince 1852 Chlistov – 24. června 1921) byl americký katolický duchovní českého původu, titulární biskup z Germanikopole (1907-1913) a pomocný biskup diecéze Cleveland (1907-1911) a arcidiecéze Milwaukee (1911-1913) a 2. biskup diecéze Superior (1913-1921).\n\nJoseph Maria Koudelka pocházel z Čech, do Spojených států emigroval v 16 letech. Prošel Seminářem sv. Františka v Milwaukee a 8. října 1875 byl vysvěcen na kněze. Byl rektorem kostela sv. Michaela v Clevelandu, vydával česky psaný týdeník \"Hlas\" a podílel se na tvorbě česky psaných učebnic a učebních textů pro katolické školy specializující se na české a slovanské emigranty.\n\nPapež Pius X. jej 29. listopadu 1907 jmenoval titulárním biskupem z Germanikopole a pomocným biskupem diecéze Cleveland. Vysvěcen byl 25. února příštího roku, hlavním světitelem byl Ignatius Frederick Horstmann, biskup Clevelandu, spolusvětiteli pak James Joseph Hartley, biskup Columbusu, a Joseph John Fox, biskup z Green Bay.\n\nJako pomocnému biskupovi mu byla vyhrazena péče o slovanské obyvatele diecéze Cleveland, čímž se stal prvním pomocným biskupem se zvláštní jurisdikcí v historii Spojených států. V roce 1911 jej Pius X. jmenoval pomocným biskupem arcidiecéze Milwaukee a v roce 1913 v pořadí 2. diecézním biskupem diecéze Superior. V tomto úřadu setrval až do smrti.\n\n\n"}
{"id": "488143", "url": "https://cs.wikipedia.org/wiki?curid=488143", "title": "Neobjevená země", "text": "Neobjevená země\n\nNeobjevená země je název knihy, jejíž autorkou je J. M. Dillard. V České republice byla vydána poprvé v roce 2000. Jedná se o přepis filmu \"\" z roku 1991 na motivy z prostředí Star Treku. Originální název knihy vydané v USA roku 1992 v angličtině je \"The Undiscovered Country\".\n\nObsah knihy i filmu jsou podobné.\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci - vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nV Klingonské říši dojde k explozi měsíce Praxis, který má pro celé impérium klíčový význam. Následně hrozí zničení ekosystému domovské planety Klingon, Qo'noSu a nevyhnutelné zhroucení říše. Část představitelů Klingonu se rozhodne ukončit smrtící šarvátky s Federací a začít mírová jednání.\n\nJako projev dobré vůle se snaží pomoci Spojená federace planet, která vyšle loď \"Enterprise\" na vyjednání o ukončení nepřátelství mezi oběma národy. Při setkání obou lodí však dojde k nehodě. Jiná, zamaskovaná klingonská loď vystřelila fotonové torpédo, a zařídila to tak, aby se zdálo, že pálila \"Enterprise\". Jejich cílem bylo zhatit tak první kolo rozhovorů mezi Klingony a Federací. Je přitom zabit kancléř Gorkon z Klingonu, který tým vyjednávačů vedl.\n\nKapitán James T. Kirk, který lodi velí, cítí odpovědnost a vyhlásí kapitulaci, následně je spolu s doktorem McCoyem zajat. Mezitím je velením lodi pověřen Spock, který se snaží objasnit příčiny palby a \"de facto\" tak vykonání válečného aktu Klingonům. Zjišťuje se, že nepálila \"Enterprise\" ale další maskovaná klingonská loď, letící za lodí Federace, která chtěla válku vyvolat.\n\nKirk a McCoy jsou mezitím kligonským soudem odsouzeni k doživotnímu vězení v trestanecké kolonii na planetoidu Rura Penthe, známém jako hřbitov cizinců. Panují zde otřesné poměry. Spockovi se však podaří kapitána po čase vysvobodit a odhalit, že teroristé mají v plánu zaútočit na prezidenta Spojené federace planet na dalším jednání o míru mezi Klingonskou říší a Spojenou federací planet. Teroristé pochází z vedoucích představitelů jak Země, tak Klingonu.\n\nV závěru příběhu se Kirk a jeho přátelé střetnou s klingonskou válečnou lodí, po jejím zničení se dostanou na poslední chvíli na zasedání vedoucích představitelů Federace a Klingonu, všechny teroristy zneškodní a pak Kirk dává pokyn k svému poslednímu letu před nástupem do penze.\nDo češtiny knihu přeložila Lucie Ryšavá a vydalo ji nakladatelství Netopejr (Karel Petřík). Její očíslování, velikost publikace i grafická úprava jsou podobné, jako měly předchozí díly této filmové série: Hrozba z vesmíru, Khanův hněv, Pátrání po Spockovi a Nejzazší hranice. Drobná knížka má 230 stran a je opatřena barevnou obálkou s portrétem poručíka Valeris. Náklad byl 1800 kusů.\n\n"}
{"id": "488145", "url": "https://cs.wikipedia.org/wiki?curid=488145", "title": "Vladimír Janovic", "text": "Vladimír Janovic\n\nVladimír Janovic, původním jménem Vladimír Pičman (* 8. června 1935 v Praze), je český spisovatel-básník, překladatel, redaktor a pedagog, původním vzděláním matematik.\n\nPo maturitě na benešovském gymnáziu vystudoval matematiku na Přírodovědecké fakultě Masarykovy univerzity v Brně, kde absolvoval v roce 1958. Poté krátce působil jako učitel na střední i vysoké škole. V letech 1961 až 1962 pracoval jako redaktor brněnského rozhlasu. Od roku 1962 byl střídavě redaktorem různých literárních periodik a nakladatelství nebo žil jako umělec ve svobodném povolání. Od roku 1990 pracoval jako středoškolský učitel angličtiny a italštiny. Od roku 1965 žije trvale v Praze.\n\nPřekládá z italštiny.\n\n\n\n\n"}
{"id": "488148", "url": "https://cs.wikipedia.org/wiki?curid=488148", "title": "Bakeš", "text": "Bakeš\n\nPříjmení Bakeš/Bakešová nosí více různých osobností:\n\n"}
{"id": "488153", "url": "https://cs.wikipedia.org/wiki?curid=488153", "title": "Dietl", "text": "Dietl\n\nPříjmení Dietl nebo Dietlová nosí více různých osobností:\n"}
{"id": "488159", "url": "https://cs.wikipedia.org/wiki?curid=488159", "title": "Manuální objektiv", "text": "Manuální objektiv\n\nManuální objektiv (hovorově manuální sklo) je fotografický objektiv, na kterém je nutné ručně zaostřit a nastavit clonu; u objektivů s proměnnou ohniskovou vzdáleností (zoom) se rovněž ručně nastavuje tato vzdálenost. Tyto objektivy se dnes pro běžné fotografické přístroje již prakticky nevyrábí, ale v hojném počtu se dodnes používají a připojují se k moderním zrcadlovkám pomocí speciální redukce.\n\nMezi nejpoužívanější u nás v současnosti patří objektivy se závitem M42 (Carl Zeiss Jena, Pentacon, Asahi Pentax) a s bajonetem Pentacon six (P6).\n\n\nManuální objektivy, zvláště s pevným ohniskem, jsou doposud hojně užívány hlavně ze dvou důvodů. Pro jejich cenu a pro jejich kvalitu. \n\n\n"}
{"id": "488165", "url": "https://cs.wikipedia.org/wiki?curid=488165", "title": "Římskokatolická farnost Slušovice", "text": "Římskokatolická farnost Slušovice\n\nŘímskokatolická farnost Slušovice je jednou ze 13 farností vizovického děkanátu v olomoucké arcidiecézi. Území farnosti tvoří město Slušovice a čtyři přifařené obce: Hrobice, Březová, Veselá, Neubuz.\n\nVe farnosti se nachází farní kostel Narození svatého Jana Křtitele ve Slušovicích.\nFarářem je od července 2019 R. D. Mgr. Josef Kuchař.\nVe farnosti se pravidelně koná tříkrálová sbírka. Při bohoslužbách vystupuje schola a chrámový pěvecký sbor.\n\nV listopadu 2018 ve farnosti uděloval svátost biřmování biskup Josef Nuzík. \n\n"}
{"id": "488170", "url": "https://cs.wikipedia.org/wiki?curid=488170", "title": "SS Athenic (1902)", "text": "SS Athenic (1902)\n\nSS \"Athenic\" byl parník společnosti White Star Line vybudovaný v loděnicích Harland & Wolff v Belfastu. Sloužil jako nákladní loď s chladicím zařízením, takže mohl převážet i zmražené maso, ale měl i prostory pro cestující. Na svou první plavbu z Londýna přes Kapské město do Wellingtonu vyplul 13. února 1902. Na této trase sloužil až do roku 1917. Od roku 1920 sloužil na trase Londýn (později Liverpool) - Panama - Wellington a 3. května 1920 zachránil posádku z lodi společnosti Munson line \"Munamar\", která ztroskotala poblíž San Salvadoru. Na svou poslední plavbu Liverpool - Wellington vyplul 18. října 1927. V květnu 1928 byl prodán Brunn & von der Lippe, upraven na velrybářskou loď. Byl předán do vlastnictví Hvalfangerselskapet Pelagos A/S a přejmenován na \"Pelagos\". V roce 1941 byl dostižen a zajat Němci a přestavěn na tanker, který by doplňoval palivo jejich ponorkám. V roce 1942 byl napaden a potopen ponorkou U-\"69\". V roce 1945 ho Norové vyzvedli, opravili a přestavěli na osobní loď. Sloužil až do roku 1962, kdy byl v Hamburku sešrotován.\n"}
{"id": "488176", "url": "https://cs.wikipedia.org/wiki?curid=488176", "title": "Katedra historie Pedagogické fakulty Masarykovy univerzity", "text": "Katedra historie Pedagogické fakulty Masarykovy univerzity\n\nKatedra historie Pedagogické fakulty Masarykovy univerzity je samostatnou katedrou, organizační a rozpočtovou jednotkou Pedagogické fakulty Masarykovy univerzity v Brně. Vznikla v roce 1946, přešla několikarou změnou názvu. Jejím současným vedoucím je Jiří Mihola.\n\nKatedra vydává \"Sborník prací pedagogické fakulty Masarykovy univerzity, řada společenských věd\". Sídlem katedry je budova Pedagogické fakulty na Poříčí 9.\n\nPracoviště vzniklo jako celá fakulta v roce 1946 a původně neslo název \"historický seminář\". Jeho úkolem bylo připravovat budoucí učitele tehdejších měšťanských škol. Původně mělo dvě oddělení – \"prehistorické\" (ředitel František Kalousek) a \"historické\" (ředitel Zdeněk Hájek, který byl zároveň administrativním ředitelem celého semináře). V roce 1950 proběhla reorganizace fakultních seminářů na katedry. Tehdy se historický seminář stal součástí \"katedry dějepisu, zeměpisu a občanské nauky\". Vedoucím této katedry se stal František Kalousek. Od roku 1949 až do zrušení pedagogické fakulty v roce 1953 prováděl historický seminář samostatné archeologické výzkumy ve Znojmě-Hradišti. Vedl jej František Kalousek.\n\nV roce 1953 byla celá pedagogická fakulta přeměněna tehdejším komunistickým režimem na \"Vyšší pedagogickou školu\", což bylo spojeno s novou reorganizací – vznikla zde \"katedra dějepisu a ústavy ČSR\". Jelikož František Kalousek přešel na filozofickou fakultu, vedoucím katedry se stal Zdeněk Hájek. O šest let později, v roce 1959, proběhla další reorganizace (přeměna školy na \"Pedagogický institut\"). Byla obnovena \"katedra dějepisu, zeměpisu a občanské nauky\". Vedením této katedry byl pověřen František Frendlovský.\n\nRoku 1964 byla obnovena \"Pedagogická fakulta\" jako součást brněnské univerzity a o rok dříve vznikla samostatná \"katedra dějepisu\". Jejím vedoucím byl Jaroslav Sýkora. Od roku 1982 vstoupila v platnost integrace oborů v rámci brněnské univerzity a studium dějepisu bylo proto přesunuto zejména na filozofickou fakultu. S tím byla spojena částečná likvidace katedry dějepisu na pedagogické fakultě a mnoho pracovníků muselo odejít na jiná pracoviště. Ostatní se podíleli na vytvoření \"katedry didaktiky dějepisu a regionálních dějin\". Její vedení převzal po Sýkorovi od roku 1984 František Čapka. Další reorganizací se katedra didaktiky dějepisu a regionálních dějin stala pouze jedním z oddělení nové, větší \"katedry regionální geografie, regionální historie a didaktiky dějepisu\". Tuto novou velkou katedru vedl Stanislav Horník.\n\nTeprve listopad 1989 vytvořil podmínky pro obnovení samostatné \"katedry historie\". Ta tak byla znovu ustavena v roce 1990 a jejím vedoucím se stal Otto Zwettler. Po něm převzal vedení v letech 1996–2000 Bohuslav Klíma ml. V současné době vede katedru Jiří Mihola.\n\nSpolu s Bohuslavem Klímou se na katedru historie vrátil od roku 1993 také archeologický výzkum ve Znojmě-Hradišti. Katedra historie je jedinou katedrou historie v ČR, která je vlastníkem dekretu ministerstva kultury, opravňující k samostatným archeologickým výzkumům (na univerzitách tento dekret jinak vlastní výhradně katedry archeologie).\n\n\n"}
{"id": "488177", "url": "https://cs.wikipedia.org/wiki?curid=488177", "title": "SS Corinthic (1902)", "text": "SS Corinthic (1902)\n\nSS \"Corinthic\" byl parník společnosti White Star Line vybudovaný v loděnicích Harland & Wolff v Belfastu. Sloužil jako nákladní loď s chladicím zařízením, takže mohl převážet i zmražené maso, ale měl i prostory pro cestující. Na svou první plavbu z Londýna přes Kapské město do Wellingtonu vyplul 20. listopadu 1902. Od roku 1920 sloužil na trase Londýn (později Liverpool) - Panama - Wellington a v roce 1923 zachránil posádku newfoundlandského škuneru \"Marguerite Ryan\". V roce 1926 závodil s novozélandskou lodí \"Remuera\" a po celou dobu byly obě lodě na dohled od sebe. Na svou poslední plavbu na této lince vyplul 14. srpna 1931 a v prosinci toho samého roku byl prodán do šrotu.\n"}
{"id": "488187", "url": "https://cs.wikipedia.org/wiki?curid=488187", "title": "SS Ionic (1902)", "text": "SS Ionic (1902)\n\nSS \"Ionic\" byl parník vybudovaný v roce 1902 v loděnicích Harland & Wolff v Belfastu pro společnost White Star Line. Byl druhý parník této společnosti nesoucí jméno \"Ionic\" a sloužil na linkách na Nový Zéland.\n\n\"Ionic\" byl navržen pro transport zmraženého masa i cestujících z Velké Británie na Nový Zéland. Na svou první plavbu z Londýna přes Kapské město do Wellingtonu vyplul 16. ledna 1903. Byl vybaven elektrickým osvětlením, měl nádhernou promenádní palubu a zlatý pruh podél trupu, typický znak lodí White Star Line. Po vypuknutí 1. světové války v roce 1914 byl zabaven a převážel průzkumné jednotky na Nový Zéland. V roce 1915 ho jen těsně minulo ve Středozemním moři nepřátelské torpédo, které minulo loď o méně než 15 m. 31. ledna se vrátil zpět do běžné služby. V roce 1927 přijel na pomoc posádce francouzské lodi \"Daisy\", která ztroskotala u New Foundlandu. V roce 1924 byl upraven jen na osobní loď a v roce 1934 prodán Shaw, Savill & Albion Line. \"Ionic\" se stal královským poštovním parníkem (RMS). Nakonec byl roku 1936 v Osace sešrotován. Jeho zvon a stará fotografie jsou vystaveny v Aucklandském válečném muzeu.\n"}
{"id": "488190", "url": "https://cs.wikipedia.org/wiki?curid=488190", "title": "DOF adaptér", "text": "DOF adaptér\n\nDOF adaptér (z angličtiny depth of field – \"hloubka ostrosti\") se využívá ke zmenšení hloubky ostrosti u videokamer nebo malých kompaktních fotoaparátů, jejichž snímací čip není dostatečně velký na to, aby toho tyto přístroje dosáhly samy. Někdy se označuje také jako 35mm adaptér.\n\nDOF adaptér se (v nejzákladnějším provedení) skládá z matnice zasazené v tubusu, který je přišroubovaný ke kameře. Z druhé strany se na tubus připevní objektiv. Tímto druhým objektivem se provádí ostření (popř. i zoom). Optický systém kamery zůstává po celou dobu zaostřen na matnici.\n\nS DOF adaptérem se můžeme setkat jak v profesionálním provedení (v ceně i přes 100 000 Kč), tak v amatérském (může být zakoupen za několik tisíc Kč nebo vyrobit sami doma). Existují i alternativy, kde matnice rotuje nebo vibruje (důvod viz prach na matnici). \n\nMatnice určitou část světla absorbuje a proto je nutné používat objektiv co nejsvětelnější. Zpravidla tak nelze použít objektiv typu zoom, protože takové mívají menší světelnost než objektivy s pevným ohniskem.\n\nRohy obrazu jsou tmavší. Lze kompenzovat achromatickou čočkou.\n\nPromítání obrazu na matnici způsobuje otočení obrazu o 180°. Pokud kamera nemá funkci otočení obrazu (jako že většina ji nemá), pak se musí použít externí LCD, který se otočí a připevní na kameru.\n\nJelikož optika kamery musí zaostřit přímo na matnici, jsou vidět nečistoty, které se na ní nachází. Matnice proto musí být dokonale čistá (čehož je velmi těžké dosáhnout). Řešení je vibrující nebo rotující matnice, kde se nečistoty vlivem pohybu rozmažou.\n\n\n"}
{"id": "488191", "url": "https://cs.wikipedia.org/wiki?curid=488191", "title": "Pepř růžový", "text": "Pepř růžový\n\nPepř růžový jsou sušené červené plody pepřovce obecného (\"Schinus molle\" L.) neboli pirulu. Používají se jako koření a v tradiční medicíně. Pepřovec obecný je strom z čeledi ledvinovníkovité, vysoký až 15 m. Pochází z Peruánských And odkud se rozšířil do suchých subtropů po celém světě. \n\nPlody, které mají palčivou chuť se používají stejně jako pepř ke koření pokrmů. Aromatické části rostliny, zejména listy jsou užívány v tradiční medicíně jako antibakteriální a antiseptický prostředek. V současné době se prokázaly i účinky antidepresivní, v lidovém léčitelství se používají například jako prostředek při bolesti zubů. V dřívějších dobách se používaly i jako dochucovadlo do tradičního alkoholického nápoje chihca. \n\nPři přípravě jídel se též setkáváme s barevným pepřem což je směs pepře černého, bílého, zeleného a růžového. Bobule pepře růžového, nebo i jiné části rostliny mohou být jedovaté pro některé živočichy, například drůbež nebo prasata a existují dokonce případy zvracení a průjmů u dětí, které jej požily.\n"}
{"id": "488201", "url": "https://cs.wikipedia.org/wiki?curid=488201", "title": "Třída Corinthic", "text": "Třída Corinthic\n\nTřída Corinthic je označení pro tři parníky vybudované na počátku 20. století v loděnicích Harland & Wolff v Belfastu pro společnost White Star Line.\n\nVšechny parníky byly navrženy tak, aby mohly převážet náklad a cestující zároveň. Sloužily na lince Velká Británie - Nový Zéland. Během 1. světové války byly White Star Line zabaveny a převážely průzkumné jednotky na Nový Zéland. V roce 1928 byl \"Athenic\" prodán do Norska a přestavěn na velrybářskou loď. \"Corinthic\" byl v roce 1931 sešrotován. Ve 2. světové válce byl \"Athenic\" torpédován ponorkou U-\"69\". Potopil se, ale později byl vyzvednut a vrácen svému vlastníkovi. Nakonec byl roku 1962 sešrotován. V roce 1934 byl \"Ionic\" prodán Shaw, Savill & Albion Line a o dva roky později sešrotován.\n"}
{"id": "488205", "url": "https://cs.wikipedia.org/wiki?curid=488205", "title": "Alexej Iljič Čirikov", "text": "Alexej Iljič Čirikov\n\nAlexej Iljič Čirikov () (24. prosince 1703, selo Lužnoje, Tulská gubernie – 4. června 1748, Moskva) byl ruský mořeplavec a objevitel.\n\nV letech 1725-1730 byl členem první kamčatské výpravy Vituse Beringa. Roku 1728 jako velitel lodi \"Sv. Gabriel\" podnikl plavbu od ústí řeky Kamčatky průlivem, později zvaným Beringův, do Severního ledového oceánu. V letech 1733-1743 byl jedním z velitelů druhé kamčatské výpravy. Jako velitel lodě \"Sv. Pavel\" doplul k americkým břehům na Aljašce, objevil a popsal řadu ostrovů, především Aleuty. Zemřel v Moskvě na tuberkulózu.\n\nJménem Čririkova je nazváno několik geografických útvarů: mys na ostrovech Kjúšú, Attu, v Anadyrském zálivu, Taujském zálivu, podmořský vrch v Pacifiku, Čirikovův ostrov a mys na Bakerově ostrově.\n\n"}
{"id": "488210", "url": "https://cs.wikipedia.org/wiki?curid=488210", "title": "Legend of the Galactic Heroes", "text": "Legend of the Galactic Heroes\n\nLegend of the Galactic Heroes ( 銀河英雄伝説, \"Ginga eijú densecu\", v doslovném překladu \"Legenda o galaktických hrdinech\", často zkracováno fanoušky na LOGH neboli LOTGH), je série vědecko-fantastických románů od japonského spisovatele Jošikiho Tanaky. Podle těchto románů byla vytvořena jak manga, tak především série OVA o 110 hlavních dílech, dvou vedlejších sériích o celkem 52 dílech, dvou filmech o hodinové délce a jednom filmu o délce 90 minut. Byla také vytvořena strategická počítačová hra ve stylu Homeworldu. Ani romány, ani manga, anime či hra nebyly oficiálně přeloženy do angličtiny a vydány v zahraničí. Je to doposud nejdelší vydaná OVA série.\n\nPříběh se odehrává v 35. století, kdy již 150 let proti sobě stojí autokratická Galaktická říše (společensky připomínající Prusko 19. století) a demokratická Aliance svobodných planet. Mezi nimi stojí neutrální obchodní planeta Phezzan, která sice formálně patří k říši, nicméně prakticky je nezávislá a těží z konfliktu obou stran.\n\nNa obou soupeřících stranách se na výsluní dostávají dva vojenští géniové. V říši nastupuje na scénu militantní vojevůdce Reinhard von Müsel, poháněn touhou osvobodit svou sestru, která byla donucena stát se konkubínou císaře. Postupem času chce nejen zničit dynastii Goldenbaumů, ale také porazit Alianci a sjednotit obydlený vesmír pod svojí vládou.\n\nNaproti tomu v Alianci je další génius obdobné úrovně, Yang Wen-li. Jelikož původně se chtěl stát historikem, do armády vstoupil pouze kvůli penězům na studia. Díky svým schopnostem je rychle povýšen na pozici admirála a stává se hlavním protivníkem Reinharda, ač oba se vzájemně respektují.\n\nMimo hlavních hrdinů je děj plný velkým množstvím různých, pro příběh často významných postav politiků, vojáků i obyčejných civilistů. Do děje zasahuje i intrikářský vůdce Phezzanu, Adrian Rubinsky s fanatickým kultem Terraistů v pozadí.\n\n"}
{"id": "488212", "url": "https://cs.wikipedia.org/wiki?curid=488212", "title": "The Crazy World of Arthur Brown", "text": "The Crazy World of Arthur Brown\n\nThe Crazy World of Arthur Brown byla anglická psychedelic rocková skupina, založená zpěvákem Arthurem Brownem v roce 1967.\n\nJejich píseň „Fire“ (vydaná v roce 1968 jako singl a na prvním albu skupiny) uspěla jak ve Velké Británii tak i v USA, byl to však jejich jediný hit.\n\nSkupina se rozpadla na americkém turné v roce 1969. Crane a Palmer založili skupinu Atomic Rooster, Nicholas odešel ke skupině Khan (stejně jako Nicholas Greenwood), Theaker ke skupině Love a Rustic Hinge s Arthurem Brownem do Kingdom Come.\n\nArthur Brown skupinu obnovil v roce 2000 s jinými hudebníky.\n\n\n\n"}
{"id": "488220", "url": "https://cs.wikipedia.org/wiki?curid=488220", "title": "Eva Murková", "text": "Eva Murková\n\nEva Murková (* 29. května 1962, Bojnice) je bývalá československá a později slovenská atletka, která se věnovala skoku do dálky.\n\nV roce 1983 se stala v Budapešti halovou mistryní Evropy (677 cm). Na dalších dvou šampionátech, v Göteborgu 1984 a v Pireusu 1985 vybojovala stříbrné medaile. Na prvním ročníku mistrovství světa v Helsinkách 1983 skončila ve finále na sedmém místě (680 cm).\n\n\n"}
{"id": "488234", "url": "https://cs.wikipedia.org/wiki?curid=488234", "title": "WikiReader", "text": "WikiReader\n\nWikiReader je jednoúčelové přenosné zařízení blízké PDA, které uživateli poskytuje textový obsah Wikipedie bez internetového připojení. Vlastní textový obsah je totiž v zařízení uložen na vyměnitelné microSD kartě. Na konci roku 2014 byla oficiální stránka projektu z neznámých důvodů zrušena a projekt ukončen; nové zařízení již není možné objednávat. \n\n\n"}
{"id": "488237", "url": "https://cs.wikipedia.org/wiki?curid=488237", "title": "Harderbahn", "text": "Harderbahn\n\nHarderbahn (HB) je pozemní lanovka spojující Interlaken s vrcholem Harder Kulm v kantonu Bern, ve Švýcarsku. Původně samostatná dopravní společnost je v současné době členem Jungfraubahnen Holding AG.\n\nLanovka má pouze turistický význam a jejím účelem je doprava turistů k vrcholu Halder Kulm, kde je vyhlídka a restaurace.\nTrať lanovky je vedena tak, aby co nejméně zasahovala do krajiny, profil tratě opisuje kvadrantu, což je pro pozemní lanovky méně obvyklé.\n\nLanovka byla v provozu bez větších potíží až do 9. srpna 2007, kdy došlo k sesuvu půdy. Byla poškozena trať lanovky a kabina v dolní stanici. Po opravě trati byl obnoven provoz 22. září 2007, ale pouze s jednou kabinou pro cestující, poškozená kabina sloužila pouze jako protizávaží. Od 13. března 2008 jezdí lanovka v plném provozu s novými kabinami.\n\nregion\n\ndoprava v regionu\n\n"}
{"id": "488238", "url": "https://cs.wikipedia.org/wiki?curid=488238", "title": "Pevnost São Tiago", "text": "Pevnost São Tiago\n\nPevnost São Tiago () se nachází na východním konci nábřeží historické části portugalského města Funchal, nacházejícího se na Madeiře.\n\nStavba byla zahájena roku 1611 v době vlády španělských Habsburků nad Portugalskem. Původní plány vypracoval vojenský architekt Mateus Fernandes (III), již v průběhu stavby roku 1612 byl jmenován velitel pevnosti. Základní stavba byla dokončena roku 1614. Roku 1617 byla instalována baterie patnácti děl. Kolem roku 1637 byly prováděny dodatečné stavební úpravy.\n\nRoku 1803 se na Madeiře vylodilo 3500 britských vojáků, část z nich byla ubytována také v pevnosti São Tiago. Britové opustili Madeiru roku 1806.\n\nPři povodních roku 1803 byla v pevnosti ubytována část obyvatel připravených o přístřeší. Roku 1901 navštívil Funchal a rovněž pevnost portugalský král Karel I. s manželkou. Při té příležitosti proběhly stavební úpravy pevnosti a byl do ní přesunut dělostřelecký oddíl z později zrušené pevnůstky na ostrově ve funchalském zálivu (Forte do Ilhéu).\n\nOd roku 1974 sídlila v pevnosti São Tiago vojenská policie. V současnosti je pevnost označována za národní památník regionálního významu a od roku 1992 je v ní umístěno Muzeum současného portugalského umění.\n"}
{"id": "488242", "url": "https://cs.wikipedia.org/wiki?curid=488242", "title": "Martin Petrovič Spanberg", "text": "Martin Petrovič Spanberg\n\nMartin Petrovič Spanberg (zemřel 1761) byl ruský mořeplavec a objevitel dánského původu.\n\nV letech 1725 - 1730 se účastnil první kamčatské výpravy Vituse Beringa na lodi \"Sv. Gabriel\". Při druhé kamčatské výpravě v letech 1733 - 1743 vedl oddíl prozkoumávající Kurilské ostrovy. Po Beringově smrti převzal vedení expedice.\n"}
{"id": "488251", "url": "https://cs.wikipedia.org/wiki?curid=488251", "title": "Ochozský potok", "text": "Ochozský potok\n\nNázev Ochozský potok má více vodních toků:\n\n"}
{"id": "488257", "url": "https://cs.wikipedia.org/wiki?curid=488257", "title": "In De Gloria", "text": "In De Gloria\n\nIn De Gloria je vlámský zábavný pořad vysílaný na belgické televizní stanici \"Canvas\" v letech 2000–2002. Tvůrcem pořadu byl Jan Eelen. Pořad sestával ze skečů, které byly prezentovány ve formě fiktivních televizních reportáží a pořadů tak, že vypadaly jako téměř skutečné. Pořad byl parodií na reality show a talkshow, které se zaměřují na řešení společenských a sociálních problémů hostů.\n\n\nV tomto skeči je zobrazen seriózní diskusní pořad, ve kterém dostává uvaděč záchvat smíchu chvíli poté, jakmile začne diskutovat s hostem pořadu, který má problémy s hlasivkami po tonsilektomii. Smějící se uvaděč jménem Erik Hartman je zde ztvárněn vlámským hercem a komikem Tomem Van Dyckem. Hosté jsou ztvárněni Lucasem Van Den Eyndem (Valère) a Anou Miller (Marijke). Celý skeč je zobrazen jako vzpomínka Erica Hartmana, který nyní působí jako DJ v rádiu, jak se ohlíží zpět za tímto incidentem, který ukončil jeho televizní kariéru.\n\nZkrácená verze skeče Boemerang se stala populární na YouTube. Skeč je často považován za skutečný, a v USA byl i tak prezentován ve show Jay Lena a ve zpravodajské relaci stanice \"Star Channel\".\n\n"}
{"id": "488259", "url": "https://cs.wikipedia.org/wiki?curid=488259", "title": "David Richards", "text": "David Richards\n\nDavid Richards CBE (* 3. června 1952) je zakladatel a prezident Prodrive, bývalý šéf týmu B.A.R. a Benetton ve formuli 1 a taktéž spoluvlastník a šéf správní rady Aston Martin.\n\nRichards přišel v 15 letech poprvé do kontaktu s Rally jako divák. V 16 letech se účastnil jako kopilot Rally a ve svém prvním roce vyhrál \"British National Road Rallying Championship\". Po vzdělání v oboru účetnictví přijal v roce 1976 nabídku British Leyland stát se v Rallye kopilotem. V roce 1979 přešel k Ford a vyhrál spolu s Ari Vatanenem v roce 1981 Mistrovství světa v Rallye.\n\nKoncem roku 1981 ukončil Richards svou aktivní kariéru, založil poradenskou firmu \"David Richards Autosport\" a pracoval především pro Rothmans, March a Porsche. V roce 1984 nastoupil se svým prvním vlastním závodním týmem do \"Middle Eastern Rally Championship\", ve které nasadil Porsche 911 a byl sponzorován Rothmansem.\n\nV roce 1985 Richards reorganizoval svůj tým, přejmenoval jej na \"Prodrive\" a vstoupil do Mistrovství světa v Rallye. Nejprve používal Metro 6R4, po ukončení skupiny B vozů přešel na BMW M3. Bernard Béguin v Korsické rally v ročníku 1987 přivezl první vítězství pro tým Prodrive-BMW do Mistrovství světa v Rallye. Prodrive byl taky úspěšný v British Touring Car Championship, kde Frank Sytner vyhrál v roce 1988 mistrovství s M3.\n\nV roce 1989 převzal Prodrive stavbu Rallye projektu Subaru. Nový tým byl opět sponzorován Rothmansem. Colin McRae vyhrál v roce 1991 a 1992 a Richard Burns v roce 1993 \"British Open Rally Championship\". McRae se stal v roce 1995 mistrem světa v Rallye a Subaru vyhrálo v letech 1995 až 1997 třikrát pohár konstruktérů.\n\nOd roku 2005 staví Prodrive závodní verzi Aston Martin DB9, den DBR9, für die FIA GT Meisterschaft.\n\nV roce 1997 převzal Richards vedle svého prezidentsví Prodrivu jako nástupce propuštěného Flavia Briatoreho post šéfa týmu formule 1 Benetton. Koncem roku 1998 opustil tým pro neshody s rodinou Benettoných. V roce 1999 prodal 49 % Prodrivu investiční firmě Apax Partners a získal prodejní práva k šampionátu Rallye od Bernieho Ecclestona. Koncem roku 2001, poté co opustil tým Craig Pollock, se Richards stal šéfem týmu B.A.R. a měl rozhodující podíl na budování týmu, přesto byl na konci roku 2004 na žádost Hondy nahrazen Nickem Fryem. Richards se koncentroval na to, aby s Prodrivem nasadil sportovní vůz DBR9. Od sezóny 2008 plánoval Richards vstup do formule 1 s Prodrive F1, kvůli sporům ohledně práv však svou přihlášku v listopadu stáhl.\n\n\n"}
{"id": "488260", "url": "https://cs.wikipedia.org/wiki?curid=488260", "title": "MESIT", "text": "MESIT\n\nMESIT holding, a. s. je české holdingové seskupení obchodních společností se sídlem v Uherském Hradišti, které navazuje na činnost československého národního podniku MESIT (zkratka pro \"Měřící a signalizační technika\") s tradicí výroby letecké přístrojové a komunikační techniky sahající do roku 1952.\n\nZa účelem přemístění výroby leteckých přístrojů a elektroniky v poválečném Československu mimo Prahu vybrali roku 1949 zástupci závodu PAL Modřany Uherské Hradiště jako vhodné místo pro vybudování nového závodu, který byl pod názvem \"Aeropal, n. p. Modřany, závod Uherské Hradiště\" otevřen v květnu 1952 s 280 zaměstnanci.\n\nV roce 1969 se podnik osamostatnil a pod názvem \"MESIT, n. p., Uherské Hradiště\" se soustředil především na vývoj a výrobu leteckých přístrojů pro letoun L-39 a L-410 vyráběný v nedalekém podniku Let Kunovice.\n\nV pátek 23. listopadu 1984 došlo v areálu podniku MESIT ke zřícení části výrobní haly z roku 1952 zapříčiněnému rozpadem konstrukce z hlinitanového betonu, které způsobilo smrt 18 osob a zranění čtyřech desítek dalších.\n\nPo roce 1989 byl podnik zprivatizován a roku 1993 vznikla akciová společnost MESIT holding a. s., pevně majetkově svázaná s řadou samostatných obchodních společností, které začaly vznikat od roku 1993.\n\nK 1. 1. 2016 došlo k přejmenování všech společností patřících do koncernu MESIT, k tomuto datu zaměstnávala tato skupina 840 zaměstnanců.\n\n\nKoncernové uskupení MESIT zahrnuje následující dceřiné společnosti:\n\nMimo tyto společnosti působí v areálu podniku na Sokolovské ulici v Uherském Hradišti ještě dalších asi 20 společností, z nichž největší je MESIT & RÖDERS v.o.s. a AVX Czech Republic s.r.o.\n\n"}
{"id": "488262", "url": "https://cs.wikipedia.org/wiki?curid=488262", "title": "Darjus Kasparajtis", "text": "Darjus Kasparajtis\n\nDarjus Vladovič Kasparajtis (rusky: Дарюс Владович Каспарайтис) (16. října 1972, Elektrėnai, Litevská SSR) je bývalý ruský hokejista litevského původu, který hrál na postu obránce a v současnosti působí jako hlavní trenér litevské reprezentace a asistent trenéra v ruském klubu SKA Petrohrad.\n\nV nejvyšší soutěži začal hrát v sezóně 1988/89 za klub HC Dynamo Moskva v tehdejší sovětské hokejové lize. V roce 1992 ho v úvodním draftu NHL vybralo mužstvo New York Islanders již v prvním kole jako pátého v celkovém pořadí. Už v následující sezóně se dostal v dresu Islanders na led a odehrál za toto mužstvo téměř pět sezón. V sezóně 1996/97 přestoupil k týmu Pittsburgh Penguins, kde setrval téměř šest sezón. Během sezóny 2001/02 přestoupil do Colorada Avalanche, za tento klub však odehrál pouze jedenáct zápasů. Následující sezónu již oblékal dres New York Rangers a tomuto klubu je věrný dodnes. Během stávky v NHL v sezóně 2004/05 hrál za klub Ak Bars Kazaň v Ruské hokejové superlize. Na sezónu 2005/06 měl s newyorským klubem uzavřenou smlouvu na 3,344 milionu dolarů a hrál s číslem 6. Po sezoně 2009/10 ukončil hráčskou kariéru.\n\nOd sezony 2013/14 se k hokeji vrátil, ovšem nepříliš aktivně. V litevské lize, kde nastupuje za celek Hockey Punks, od té doby odehrál 7 zápasů, ve kterých získal 22 bodů.\n\nDarjus Kasparajtis se 3× zúčastnil zimních olympijských her. V roce 1992 získal s týmem hrajícím pod hlavičkou SNS zlatou medaili. V roce 1998 stříbro a v roce 2002 bronz.\n\nDne 10. listopadu 2017 si v zápase s Estonskem odbyl premiéru za reprezentaci Litvy, kterou vedl jako kapitán.\n\n"}
{"id": "488264", "url": "https://cs.wikipedia.org/wiki?curid=488264", "title": "Kazaňský chanát", "text": "Kazaňský chanát\n\nKazaňský chanát (arabsky: قازان خانليغى; rusky: \"Казанское ханство\", \"Kazanskoe chanstvo\"; tatarsky: \"Казан ханлыгы\", \"Qazan xanlığı\") byl tatarský stát existující na území dřívějšího Volžského Bulharska, tedy současné Čuvašsko, Marijsko, Mordvinsko, Tatarstán a část Udmurtska a Baškortostánu. Hlavním městem byla Kazaň. Vznikl po rozpadu Zlaté hordy v roce 1438 a zanikl roku 1552, kdy byl dobyt ruským carem Ivanem IV. Již předtím však byl dlouhá léta politicky závislý na velikém knížectví moskevském, které využívalo labilní politické situace v chanátu a častého střídání chánů.\n\nPo rozpadu \"Onogurie\" (Velké Bulharsko), v 8. století, se pod vedením staršího Kubratovho syna Kutraga jedna skupina Hunobulharů přesunula po toku řeky Volhy na sever až na její soutok s Kamou, na území dnešního Tatarstánu a Baškortostánu. Zde společně s dalšími turkickými a ugrofinskými skupinami na přelomu 9. a 10. století vytvořila první feudální útvar v severovýchodní Evropě: Bulharskou volžsko-kamskou říši s hlavním městem Bulgar. Na začátku 13. století však tento kvetoucí stát byl dobyt a zničen vojsky chána Bátúa a stal se součástí \"Kypčackého chanátu - Ulusu Džuči\" (Zlaté hordy). Chán Berke (1209–1266), který přijal islám, osamostatnil \"Kypčacký chanát\" a založil jeho hlavní město Saraj Berke poblíž dnešního Volgogradu. Je známo tažení bratra Berkeho – Bátúa (1208 – 1255) přes Moravu do jižní Evropy v letech 1241 – 1242. Kazaňský chanát se vyčlenil z \"Ulusu Džuči\" roku 1438, zakladatelem dynastie kazaňských chánů byl Ulug Muhammed (vládl 1438 – 1445). Tento chanát však nakonec vyvrátil Ivan IV. roku 1552, což znamenalo také vyhánění tatarského obyvatelstva a jeho obracení na pravoslavnou víru. V Moskvě byl na počest tohoto vítězství postaven chrám Vasila Blaženého (1555 – 1560), jehož komplex osmi kostelů symbolizuje osm dní obléhání Kazaně. V současné době je Tatarstán republikou v Ruské federaci s prezidentem jakožto hlavou státu. K přehlížení anebo spíše nedocenění kulturního přínosu Volžských Hunobulharů a Tatarů napomohlo jistě i to, že od dob Bulharské volžsko-kamské říše byli obyvatelé tohoto území muslimové.\n\n"}
{"id": "488265", "url": "https://cs.wikipedia.org/wiki?curid=488265", "title": "Eva Richtrová", "text": "Eva Richtrová\n\nEva Richtrová (* 11. června 1948 Ostrava) je česká politička, v letech 2008 až 2014 senátorka za obvod č. 69 – Frýdek-Místek, v letech 2002 až 2010 starostka/primátorka města Frýdku-Místku, bývalá členka ČSSD.\n\nV letech 1966 až 1971 vystudovala tváření kovů na Hutnické fakultě Vysoké školy báňské v Ostravě. Po promoci nastoupila do Výzkumného ústavu hutnictví železa, odkud v roce 1976 odešla učit na SPŠ ve Frýdku-Místku, kde pracovala do roku 1998. Na Přírodovědecké fakultě Univerzity Palackého v Olomouci získala postgraduální pedagogické vzdělání.\n\nJe rozvedená, má syna Čeňka a dcery Hanu a Kateřinu.\n\nOd roku 1997 byla členkou ČSSD. Od roku 1990 působí v komunální politice ve Frýdku-Místku, od roku 1994 je členkou Rady města. V letech 1998 až 2002 zastávala funkci místostarostky. V roce 2002 se stala starostkou respektive od roku 2006 primátorkou města Frýdek-Místek.\n\nV roce 2008 úspěšně kandidovala do Senátu za obvod č. 69 – Frýdek-Místek, když v prvním kole obdržela 41,86 % hlasů oproti tehdejšímu senátorovi z ODS Františku Kopeckému, který získal 22,35 % hlasů. Ve druhém kole primátorka svůj náskok ještě zvýšila a zvítězila se ziskem 68,22 % všech platných hlasů. V horní komoře pracovala ve Výboru pro územní rozvoj, veřejnou správu a životní prostředí.\n\nV komunálních volbách v roce 2014 obhájila mandát zastupitelky města Frýdku-Místku, když vedla tamní kandidátku ČSSD. V lednu 2015 vystoupila z frýdecko-místeckého klubu zastupitelů ČSSD. Vadilo jí spojení její strany se sdružením \"Naše město F-M\". Podle ní by tak město vedli veksláci. Na konci roku 2015 vědomě nezaplatila členský příspěvek, a tak jí členství v ČSSD bylo automaticky ukončeno. Od roku 2013 čelí obžalobě v dvou závažných trestních kauzách spojených s jejím výkonem primátorky na magistrátu ve Frýdku – Místku.\n\n"}
{"id": "488270", "url": "https://cs.wikipedia.org/wiki?curid=488270", "title": "Nick Fry", "text": "Nick Fry\n\nNick Fry (* 29. června 1956 v Epsom, Anglie) je britský funkcionář v motorsportu a do konce roku 2008 byl generálním ředitelem závodního týmu Hondy ve formuli 1, který se z důvodů vysokých nákladů z formule 1 stáhl.\n\nPo svém studiu na University of Wales šel Fry v roce 1977 k Fordu, kde byl v různých pozicích činný až do roku 2000. V roce 2001 přešel jako obchodní ředitel k Prodrive, firmě zabývající se stavbou aut pro motorsport, která se zúčastňovala Rallye ve spolupráci se Subaru. \n\nV roce 2002 dostal Fry dodatečnou zodpovědnost v týmu formule 1 B.A.R., který byl řízen majitelem Prodrivu Davidem Richardsem. V roce 2005, po odchodu Richardse, se stal generálním ředitelem a šéfem stáje. Tuto pozici si podržel i po převzetí týmu Hondou. Před sezónou 2008 se začal dělit o zodpovědnost s Rossem Brawnem, který převzal funkci šéfa týmu. Od roku 2009 je obchodním ředitelem a spolumajitelem nového týmu formule 1 Brawn GP(dnes Mercedesu GP).\n\nV červenci 2009 si vzal svou přítelkyni Kate.\n\n"}
{"id": "488274", "url": "https://cs.wikipedia.org/wiki?curid=488274", "title": "Baraniarky", "text": "Baraniarky\n\nBaraniarky je hora v Malé Fatře nedaleko Pekelníku. Dosahuje výše 1270 m n. m. Vrchol hory je na rozdíl od jeho svahů bez lesního porostu, je z něj široký výhled do blízkého i dalekého okolí.\n"}
{"id": "488280", "url": "https://cs.wikipedia.org/wiki?curid=488280", "title": "Vranov (hrad)", "text": "Vranov (hrad)\n\nVranov (jinak též Skála, Skály, Malá Skála či Pantheon) je zřícenina skalního hradu na pravé straně řeky Jizery, tyčící se nad severočeskou obcí Malá Skála, okres Jablonec nad Nisou. Z pozdně středověkého skalního hradu, jenž byl s délkou kolem čtyřset metrů plošně největší fortifikací svého druhu v českých zemích, se dodnes dochovaly jen nepatrné zbytky – překryté navíc romantickou přestavbou z počátku 19. století, díky níž se stal z místa svérázný skalní památník různých historických osobností. Pro své krásné výhledy ze strmých srázů, jakož i velmi členitý terén (plný schodišť, skalních místnůstek, sklepení, různých branek, teras apod.), je Vranov oblíbeným cílem turistů v oblasti PPk Maloskalska.\n\nArcheologický výzkum dokládá existenci hradu pouze v 15. století, nicméně se nedá vyloučit, že na některých skalních blocích stály budovy už dříve. Ostatně obec Vranové je poprvé zmiňována roku 1382, kdy patřila pod dominikánský klášter v Turnově. Hrad byl vystavěn pravděpodobně na počátku 20. let 15. století, z let 1422 a 1425 o něm pochází první jisté zmínky. Tehdy jej vlastnili Heníček ze Skály a jeho otec Heník Štěpanický z Valdštejna a na Vranově. Ostatně Valdštejnům patřil po celé 15. století. Za Heníčkova syna v letech 1453–1487 se stal baštou husitství v oblasti a zažíval svůj největší rozkvět. Roku 1538 však panství koupil Jan z Vartemberka, jenž o hrad ztratil zájem. V průběhu 16. století hrad zpustl.\n\nK určitému znovuoživení místa došlo v době romantismu v 19. století. Roku 1802 se novým majitelem panství Malá Skála stal textilní podnikatel (nákladník) Franz Zacharias Römisch, jenž jej odkoupil od Desfoursů. Ten zde nechat vybudovat Pantheon – soustavu pomníčků, zdobných uren, pamětních desek a nik s bystami, aby tak oslavil různé osobnosti jak z českých, tak světových (evropských) kulturních a politických dějin; kromě toho také pro sebe postavil na troskách býv. hradní kaple letohrádek (dnes v něm sídlí kavárna a občerstvení). Ovšem ani tato romantická přestavba se nedochovala v plném rozsahu. \n\n"}
{"id": "488289", "url": "https://cs.wikipedia.org/wiki?curid=488289", "title": "SS Victorian (1903)", "text": "SS Victorian (1903)\n\nSS \"Victorian\" byl parník společnosti Leylad & Co. vybudovaný v loděnicích Harland & Wolff v Belfastu. Jeho tonáž činila 8 825 BRT. Sloužil jako nákladní loď. V roce 1903 byl předán společně se svou sesterskou lodí \"Armenianem\" pod vedení White Star Line, pod níž sloužily na trase Liverpool - New York. V roce 1914 byl přejmenován na \"Russian\". V roce 1916, během 1. světové války, byl u Malty torpédován a nakonec se potopil.\n"}
{"id": "488292", "url": "https://cs.wikipedia.org/wiki?curid=488292", "title": "Úsobrno (fortifikace)", "text": "Úsobrno (fortifikace)\n\nÚsobrno (též \"Durana\") je okrouhlá valová fortifikace na kopci Durana východně od obce Úsobrno. Kopec se nazývá podle Durancie, manželky olomouckého knížete Oty III. Dětleba.\n\nOpevněný dvorec ležel na tzv. hvozdecké stezce vedoucí z Čech do Svitávky, kde se napojila na trstenickou stezku. Zakládací listina kláštera Hradisko z roku 1078 (dochovaná v mladším opise) podřídila úsobrnský dvorec s vesnicí novému klášteru. Dvorec ležel poblíž zemské hranice a k roku 1145 je tu připomínána celnice. Právě tady (či poblíž) došlo počátkem onoho roku k přepadu olomouckého biskupa Jindřicha Zdíka a jeho doprovodu. Útočníky byli přemyslovci Vratislav Brněnský, Konrád II. Znojemský a Děpolt I. s družinami. Útočníci dvorec vydrancovali a zapálili, ale Jindřichovi se podařilo utéct a přes Litomyšl a Prahu pokračovat do Říma.\n\nPodle části badatelů se jedná o centrum Úsobrnské provincie, která je uváděna v písemných pramenech do roku 1258. Dílčí archeologické nálezy však datují existenci opevněného sídla až ve 13. a 14. století. Zaniklo patrně v 2. polovině 13. století, neboť sídlem úřadu se stalo Jevíčko. Z pozdějších let jakékoliv zmínky o hradu či tvrzi chybí, i když podle archeologických výzkumů tu existovalo opevnění ještě ve 14. a 15. století.\n\nPodle pověsti žila na tvrzi kněžna, která lákala na své sídlo poutníky a ihned po příchodu je vraždila. Podle jiné verze to prováděla v noci a žádná z návštěv se nedožila rána: odtud název Durana.\n\nTvrz měla kruhovitý tvar o průměru 50 až 60 metrů, zachován zůstal 4 až 6 metrů široký příkop.\n\nNa severozápadním úbočí kopce leží přírodní rezervace Durana. Rostou zde bukové porosty a několik mohutných jedlí.\n\nKolem přírodní rezervace vede žlutá turistická značka Šebetov – Pohora – Úsobrno – Šubířov – Dzbel, ze které vede na vrchol, kde dříve stávala fortifikace, půlkilemetrová odbočka.\n\n"}
{"id": "488296", "url": "https://cs.wikipedia.org/wiki?curid=488296", "title": "Pražský haus", "text": "Pražský haus\n\nPražský „haus“ je historicky první československý singl v tanečním stylu house music. Nahrála jej skupina Hipodrom Jindřicha Parmy a začátkem roku 1989 tento singl vydalo gramofonové vydavatelství Supraphon (11 0244-7311 SP vinyl 45\").\n\nV prodejní hitparádě Supraphonu se dostal na 2. místo a v „disko“ žebříčku v červnu 1989 obsadil již 1. místo (disko žebříček byl tehdy sestavován hlasováním DJů o oblíbenosti československých skladeb na tuzemských diskotékách).\nPražský haus na přelomu 80. a 90.let 20. století nejen svojí aktuálností i zvukem úspěšně konkuroval anglo-americko-německé produkci, která tehdy na českých a slovenských diskotékách jasně dominovala, ale výrazně se prosadil ve vysílání rozhlasových stanic.\n\nK úspěšnosti „Pražského hausu“ přispěl vokálním partem i zpěvák Petr Kotvald.\n\n"}
{"id": "488297", "url": "https://cs.wikipedia.org/wiki?curid=488297", "title": "Clam-Gallasové", "text": "Clam-Gallasové\n\nClam-Gallasové je jméno někdejšího českého hraběcího rodu, jedné z linií původně rakouského šlechtického rodu \"Perger-Clamů\" z Korutan, která v roce 1757 převzala jméno vyhaslého, italského rodu \"Gallasů\" a zdělila jejich převážně česká panství. Linie Clam-Gallasů vymřela roku 1930, zatímco linie Clam-Martiniců pokračuje.\n\nRod hrabat z Clamu svůj původ odvozují od starobylého rodu původně z Korutan, který vzkvétal pod jménem Pörgerové (Pergerové), urození páni z Höchenpergu, až do první poloviny 14. století, poté však odtud byl, při vnitřním štěpení Korutan vypuzen. Rod se poté usadil v Rakousích nad Enží.\n\nPraotcem rodů Clam-Martiniců a Clam-Gallasů je pak svobodný pán Štěpán Perger, syn Konráda Pergera († 16. listopadu 1521), který je jako první z tohoto rodu zmiňován písemně.\n\nJedna část rodu přijala roku 1757 jméno vymřelého rodu hrabat Gallasů z italského Tridentska. Jejím zakladatelem byl hrabě Kristián Filip Clam-Gallas (1748–1805), synovec posledního člena rodu Gallasů hraběte Filipa Josefa\".\" Byl podobně jako jeho syn, nejvyšší maršálek Království českého a předseda Společnosti vlasteneckých přátel umění, Kristián Krištof (1771–1838) mecenášem hudby a orchestrů v Čechách a také Ludwiga van Beethovena, který věnoval hraběnce Josefíně Clam-Gallasové dvě skladby. Mezi významné členy rodu náležel generál jízdy Eduard Clam-Gallas (1805–1891), který roku 1850 vyženil část majetku Ditrichštejnů. Rodina vymřela v mužské linii Franzem Clam-Gallasem (1854–1930).\nMajetkové těžiště rodu leželo v Jizerských horách, kde Clam-Gallasům patřil zámek Frýdlant, hrad Grabštejn, zámek Lemberk a okolí Liberce a některá drobná či rozptýlená panství jako Obříství, Velké Klecany a Žďár nad Sázavou. V letech 1762–1765 nechal hrabě Kristián Clam-Gallas přestavět zámek Dětenice v pozdně barokním slohu.\n\nKromě množství panství vlastnili Clam-Gallasové také architektonicky významné městské paláce v Praze a ve Vídni.\n\nMajetek posledního hraběte v Československu byl zabaven v roce 1945 jeho dcerám, které byly nuceny uprchnout do Rakouska.\n\nJejich znak vznikl spojením gallasovské orlice a zlatého břevna s clamovskou kočkou na stříbrně a černě děleném poli. Uprostřed leží panna držící parohy.\n\n\n\n\n"}
{"id": "488298", "url": "https://cs.wikipedia.org/wiki?curid=488298", "title": "Louis de Bernières", "text": "Louis de Bernières\n\nLouis de Bernières (* 8. prosince 1954 Londýn) je britský prozaik, který se proslavil zejména románem \"Mandolína kapitána Corelliho\". V roce 1993 se umístil v seznamu 20 nejlepších mladých britských autorů sestaveném literárním časopisem Granta. O rok později byl vydán jeho čtvrtý román \"Mandolína kapitána Corelliho\", který vyhrál Cenu spisovatelů Commonwealthu za nejlepší knihu a dostal se do užší nominace na knihu roku 1994 týdeníku Sunday Express. Román byl přeložen do více než 11 jazyků včetně češtiny a stal se z něj mezinárodní bestseller.\n\n16. července 2008 byl Louisi de Bernièresovi udělen čestný doktorát na univerzitě De Montfort University v Leicesteru, kde dříve studoval (tehdy pod názvem Leicester Polytechnic).\n\nLouis H P de Bernière-Smart se narodil poblíž londýnského předměstí Woolwich a vyrůstal v hrabství Surrey, přičemž první část příjmení získal pro francouzském předkovi hlásícím se k hugenotům. Navštěvoval školu Bradfield College a v 18 letech vstoupil do armády, kterou však po čtyřech měsících služby ve městě Sandhurst opustil. Studoval na Victoria University of Manchester a na institutu vzdělávání University of London. Než se z něj stal spisovatel na plný úvazek, vystřídal řadu různých povolání – pracoval mimo jiné jako mechanik, moto kurýr či učitel angličtiny v Kolumbii. V současné době žije spolu se svou družkou a dvěma dětmi ve městě Bungay v hrabství Suffolk.\n\n\n"}
{"id": "488301", "url": "https://cs.wikipedia.org/wiki?curid=488301", "title": "Tamponky", "text": "Tamponky\n\nTamponky je jednoduchá pomůcka vyrobená ze sterilního materiálu, které se užívají v lékařství na osušení rány od krve nebo na zdesinfikování rány před vedením lineárního řezu do kůže. Tyto obvazové fáčky se sevřou do peanu, a pak se s nimi vykoná proces, který je v dané chvíli potřeba.\n\nExistujují i tamponky určené pro odličování pleti od make-upu.\n"}
{"id": "488304", "url": "https://cs.wikipedia.org/wiki?curid=488304", "title": "Herakleiovská dynastie", "text": "Herakleiovská dynastie\n\nHerakleiovci byli jednou z byzantských panovnických dynastií vládnoucí s přestávkami mezi lety 610 až 711. Jejím zakladatelem byl Herakleios, syn stejnojmenného kartaginského exarchy, který svého potomka vyslal v čele loďstva obsadit hlavní město byzantské říše Konstantinopol a svrhnout dosavadního císaře Foku. Po úspěchu této výpravy se Herakleios stal novým císařem. Přestože se mu podařilo získat zpět východní provincie ztracené při perské invazi, nedokázal již zabránit arabské expanzi, jež se odehrála jen několik let po vítězství nad Persií. Byzanc během následujících let definitivně ztratila Sýrii, Palestinu, Egypt a posléze také severní Afriku. V západní části říše zároveň většinu území balkánského poloostrova obsadili Slované následovaní méně početnými turkickými Bulhary, jejichž stát rozprostírající se v oblasti kolem Dunaje uznal byzantský císař Konstantin IV. na základě smlouvy z roku 681. Posledním členem dynastie se stal Justinián II., jenž byl roku 695 svržen a namísto něj po nějakou dobu vládli vojenští uzurpátoři. Přestože se Justiniánovi podařilo opět získat trůn, proti jeho despotické vládě opět vypuklo povstání a císař byl spolu se svým synem roku 711 popraven, čímž vláda dynastie natrvalo skončila.\n\n\nCísařové konvenčně označováni jako Konstantin III. a Heraklonas zřejmě oba měli dvě jména, Herakleios a Konstantin. Je ale možné, že jejich pořadí bylo odlišné, a Konstantin III. měl v oficiální podobě jména i adjektivum \"neos\" (\"nový\", vztahovalo-li se na jméno Konstantin, nebo snad \"mladší\", bylo-li svázáno se jménem Herakleios), takže nemuselo jít o osoby zcela stejnojmenné. Prameny volí na neoficiální rovině pro označení prvního z těchto císařů jméno Konstantin, druhého pak nazývají Herakleios nebo (hovorově) Heraklonas. Akceptujeme-li v případě druhého jako technické označení Herakleios, jde o druhého císaře tohoto jména, a Herakleios (610-641) může být označován jako Herakleios I.\n\nKonstans II. (v řečtině byzantských pramenů \"Kōnstas\") se jmenoval vlastně Konstantin. Moderní autoři proto někdy tohoto panovníka uvádějí jako Konstantin III.; jeho otce je v tom případě nutné označovat jako Konstantin II.\n\nJako Konstans I. se chápe římský císař Constans (337-350), ačkoli ten má jméno jiného původu (Constans je latinské adjektivum, Konstas řecké deminutivum vlastního jména Konstantin).\n\nV pozdější byzantské historiografii byl císař Konstantin IV. označován přídomkem Pogonatos (\"vousatý, bradáč\"). V moderní době se ovšem ukázalo, že jde o důsledek zájmeny Konstantina IV. s jeho otcem Konstantinem (tj. Konstantem II.), u kterého je toto příjmení podle vyobrazení na mincích namístě. Tradicí kodifikovaný omyl ovšem leckde přetrvává.\n\n\n"}
{"id": "488306", "url": "https://cs.wikipedia.org/wiki?curid=488306", "title": "Marek Ženíšek", "text": "Marek Ženíšek\n\nMarek Ženíšek (* 26. listopadu 1978 Plzeň) je český politik a politolog, v letech 2009 až 2019 místopředseda TOP 09 (v letech 2015 až 2017 první místopředseda strany), v letech 2013 až 2017 poslanec Poslanecké sněmovny PČR, bývalý náměstek ministra spravedlnosti ČR a bývalý 1. náměstek ministra zdravotnictví ČR.\n\nAbsolvoval Fakultu humanitních studií Západočeské univerzity v Plzni (dnes Filozofická fakulta) a Fakultu sociálních věd Univerzity Karlovy v Praze. V roce 2006 obdržel doktorský titul z oboru politologie na Západočeské univerzitě v Plzni.\n\nJe autorem či spoluautorem několika knih a odborných textů dotýkajících se tématu politických a volebních systémů, je vědeckým tajemníkem České společnosti pro politické vědy. Od roku 2003 přednáší na katedře politologie a mezinárodních vztahů fakulty filosofické Západočeské univerzity v Plzni a od roku 2008 i na Metropolitní univerzitě Praha. Předtím strávil rok na rodičovské dovolené.\n\nMarek Ženíšek je ženatý a má syna. K jeho zájmům ve volném čase patří četba, sport a cestování.\n\nV období 2005–2009 byl členem Křesťanské a demokratické unie – Československé strany lidové. V červnu 2009 se stal členem Přípravného výboru TOP 09. Na Celostátním ustavujícím sněmu strany, konaném 27. a 28. listopadu 2009, byl zvolen místopředsedou TOP 09. Na 2. celostátním sněmu TOP 09, který se konal ve dnech 22.-23. října 2011 v Hradci Králové, funkci místopředsedy TOP 09 obhájil. Jako místopředseda strany měl ve své gesci zahraniční vztahy TOP 09. Na 3. celostátním sněmu TOP 09 v Praze byl 8. prosince 2013 opět zvolen místopředsedou strany. O dva roky později byl v listopadu 2015 na 4. celostátním sněmu TOP 09 v Praze zvolen 1. místopředsedou strany. Od delegátů obdržel 124 hlasů ze 173 možných (tj. 72 %). Ve funkci vystřídal Miroslava Kalouska, který se stal předsedou strany.\n\nV roce 2007 začal působit na ministerstvu spravedlnosti, od roku 2008 jako náměstek ministra, resp. ministryně. Byl také členem Rady vlády pro národnostní menšiny. Počátkem roku 2012 byl jmenován prvním náměstkem ministra zdravotnictví Leoše Hegera. Zabýval se především tematikou ekonomického řízení jak samotného ministerstva zdravotnictví, tak jejích přímo řízených organizací. Stál u zrodu a vytvořil institucionální prostor pro dlouhodobý projekt Reforma psychiatrie v ČR. V souvislosti s nástupem vlády Jiřího Rusnoka k 1. srpnu 2013 rezignoval na funkci prvního náměstka ministra zdravotnictví, protože si dle svých slov neuměl představit, že by na ministerstvu dále pokračoval, jelikož byl i místopředsedou TOP 09.\n\nPo komunálních volbách v roce 2006 se stal zastupitelem v jednom z městských obvodů města Plzeň (mandát vykonával do roku 2010). V krajských volbách na podzim roku 2012 byl zvolen členem zastupitelstva Plzeňského kraje. Nicméně v součinnosti s pozicí náměstka ministra zdravotnictví se rozhodl na funkci zastupitele rezignovat.\n\nVe volbách do Poslanecké sněmovny PČR v roce 2013 kandidoval v Plzeňském kraji jako lídr TOP 09 a byl zvolen. Také ve volbách do Poslanecké sněmovny PČR v roce 2017 byl lídrem TOP 09 v Plzeňském kraji, ale mandát se mu obhájit nepodařilo.\n\nNa konci listopadu 2017 byl zvolen řadovým místopředsedou TOP 09, na pozici prvního místopředsedy strany jej nahradila Markéta Pekarová Adamová. Ve volbách do Evropského parlamentu v květnu 2019 kandidoval jako člen TOP 09 na 6. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen. V listopadu 2019 se pokoušel obhájit pozici místopředsedy TOP 09, ale neuspěl.\n\nŽeníšek kritizoval rozhodnutí amerického prezidenta Donalda Trumpa uznat Jeruzalém za hlavní město Izraele a přesunout do Jeruzaléma americkou ambasádu. \n\n\n\n\nSpoluautor několika politologických knih: \"Smíšené volební systémy\", \"Politický systém Jižní Afriky\" a další.\n\n"}
{"id": "488308", "url": "https://cs.wikipedia.org/wiki?curid=488308", "title": "Skalky", "text": "Skalky\n\nHora Skalky je nejvyšší bod Drahanské vrchoviny, který leží na katastrálním území obce Buková v okrese Prostějov. Jeho nadmořská výška činí 735 metrů.\n\nNa hoře se nachází radiolokační stanice Skalky, jejíž meteorologický radar zaznamenává stav srážek nad Moravou a Slezskem.\n\n\n"}
{"id": "488324", "url": "https://cs.wikipedia.org/wiki?curid=488324", "title": "SS Armenian (1903)", "text": "SS Armenian (1903)\n\nSS \"Armenian\" byl parník vybudovaný roku 1895 v loděnicích Harland & Wolff v Belfastu pro společnost Leyland & Co. Tento 156 m dlouhý, 18 m široký parník s tonáží 8 825 BRT poháněný čtyřexpanzními parními motory s výkonem 718 koní sloužil jako nákladní loď. 20. března 1903 byl předán pod vedení White Star Line, pod níž sloužil na trase Liverpool - New York. Během Búrských válek sloužil spolu se svou sesterskou lodí, \"Victorianem\", jako transportní loď. V roce 1910 byl vrácen zpět Leyland & Co. Na svou poslední plavbu vyplul 3. března 1914. Potom byl odstaven. 28. června byl potopen ponorkou U-\"24\" u Cornwallu beze ztráty na životech.\n"}
{"id": "488327", "url": "https://cs.wikipedia.org/wiki?curid=488327", "title": "Hodný, zlý a ošklivý", "text": "Hodný, zlý a ošklivý\n\nHodný, zlý a ošklivý (v italském originále Il buono, il brutto, il cattivo) je italský epický spaghetti western z roku 1966. Režíroval ho Sergio Leone, do hlavních rolí byli obsazeni Clint Eastwood, Lee Van Cleef a Eli Wallach. Příběh vymysleli Luciano Vincenzoni a Leone. Za kamerou stál Tonino Delli Colli, který má zásluhu za rozšíření širokoúhlých filmů. Hudbu k filmu složil Ennio Morricone.\n\nFilm je závěrečným dílem \"dolarové trilogie\", která se odehrává na pozadí občanské války a jejíž ústřední zápletkou je honba za konfederačním zlatem. Předchozí filmy jsou \"Pro hrst dolarů\" (A Fistful of Dollars, 1964) a \"Pro pár dolarů navíc\" (For a Few Dollars More, 1965).\n\nPremiéra se odehrála 15. prosince 1966 v Itálii a v USA 23. prosince 1967. Leoneho film byl kritizován za zobrazování násilí, což režisér vysvětloval takto: \"Zabíjení v mých filmech je přehnané... Západ byl plný násilných, nekomplikovaných lidí a toto je síla a jednoduchost, kterou zkouším znovu oživit ve svých filmech.\"\n\nDěj se točí okolo tří pistolníků, z nichž každý zná část tajemství, které odkrývá cestu k ukrytému pokladu. Zabiják Sentenza (Zlý) se na cestu vydává jako první - od farmáře, kterého pak společně s celou rodinou zabije, se dozvídá jméno jižanského vojáka Jakcsona, který zpronevěřil 200 tisíc dolarů ve zlatě a ukryl je na neznámém místě. Jackson však zemře dřív, než ho Sentenza najde. Před smrtí ale prozradí části tajemství banditovi Tucovi (Ošklivý) a jeho parťákovi Joeovi řečenému Blonďák (Hodný). Ti dva jsou nuceni spolupracovat se Sentenzou a po strastiplné cestě se dostávají na hřbitov, kde je poklad ukrytý. Jediný Joe ale ví, ve kterém hrobě se zlato skrývá.\n\nPůvodní italský název \"Il buono, il brutto, il cattivo\" by se správně do češtiny dal přeložit jako \"Hodný, ošklivý, zlý\". V zažitém českém názvu jsou poslední dva členy zaměněny, neboť překlad byl pořízen přes angličtinu; k záměně došlo v americké verzi zřejmě z libozvučných, rytmických důvodů (The Good, the Bad and the Ugly). Paradoxně však též došlo k zaměnění popisného charakteru dvou hlavních postav filmu.\n\nLeonova snaha oživit opotřebovaný žánr westernových filmů je široce uznávaná dodnes: film \"Hodný, zlý a ošklivý\" je popsán European cinemou jako nejlepší reprezentant žánru westernových filmů a režisér Quentin Tarantino nazval film \"nejlépe zrežírovaným filmem všech dob\". Film je rovněž oceňován z toho důvodu, že se asi ve své polovině změní ve smutné protiválečné drama doprovázené velmi působivou hudbou.\n"}
{"id": "488336", "url": "https://cs.wikipedia.org/wiki?curid=488336", "title": "Roberto Vittori", "text": "Roberto Vittori\n\nRoberto Vittori (* 15. října 1964 ve Viterbu, Itálie) byl původně pilot italské armády, od srpna 1998 je astronautem oddílu ESA. V letech 2002 a 2005 se zúčastnil krátkodobých kosmických letů v ruských Sojuzech na Mezinárodní vesmírnou stanici (ISS). Od roku 2009 se připravoval na další krátkodobou návštěvu ISS, tentokrát v americkém raketoplánu. Mise STS-134 proběhla v roce 2011, Vittori působil v posádce raketoplánu Endeavour jako letový specialista. \n\nRoberto Vittori pochází z Viterba, po absolvování střední školy studoval v letech 1983–1985 fyziku na univerzitě v Pise, následující čtyři roky strávil na vojenské letecké akademii, v Pozzuoli. Roku 1990 absolvoval stáž u amerického letectva v Texasu. Poté sloužil u italského letectva, létal na Tornadech GR1. Byl vyslán ke studiu na škole zkušebních letců námořního letectva USA v Patuxent River, úspěšně ji absolvoval v listopadu 1995. Po návratu se účastnil prací na programu Eurofighter 2000. Během služby nalétal na 2000 hodin ve 40 typech letadel.\n\nV červenci 1998 byl ve 3. náboru Italské kosmické agentury (ASI) vybrán do oddílu astronautů ESA, v srpnu 1998 zahájil s dalšími členy oddílu ESA výcvik na funkci letového specialisty v Johnsonově vesmírném středisku v Houstonu. Výcvik letového specialisty dokončil v srpnu 2000. V březnu 2001 se kvalifikoval jako operátor manipulátoru raketoplánu, v červenci téhož roku v Kanadě získal i kvalifikaci operátora manipulátoru na ISS.\n\nV srpnu 2001 byl zařazen do posádky 3. návštěvní expedice na Mezinárodní vesmírnou stanici (ISS) a zahájil přípravu ve Středisku přípravy kosmonautů v Hvězdném městečku.\nDo vesmíru vzlétl z Bajkonuru 25. dubna 2002 v Sojuzu TM-34 společně s Jurijem Gidzenkem a jihoafrickým milionářem Markem Shuttleworthem. Během týdenního pobytu na ISS se věnoval experimentům programu Marco Polo. Po splnění programu trojice návštěvníků přistála 5. května 2002 se Sojuzem TM-33 po 9 dnech, 21 hodinách a 25 minutách letu. \nOd srpna 2004 se v Hvězdném městečku připravoval na další misi, nazvanou Eneide. Startoval v Sojuzu TMA-6 jako jediný člen 8. návštěvní expedice na ISS společně s posádkou Expedice 11 (Sergej Krikaljov a John Phillips), přistál s vracejícími se členy Expedice 10 v Sojuzu TMA-5. Ve vesmíru prožil 9 dní, 22 hodin a 21 minut ve dnech 15. – 25. dubna 2005.\n\nOd roku 2008 se uvažovalo o jeho účasti v některém ze zbývajících letů Space Shuttlů. Až 11. srpna 2009 NASA oznámila sestavu posádky letu STS-134 do níž byl Vittori zařazen. Start raketoplánu Endeavour proběhl 16. května 2011, Roberto Vittori odstartoval jako letový specialista na svou třetí misi do vesmíru. Raketoplán dopravil k ISS spektrometr AMS-02 () a nehermetizovanou plošinu ELC-3. Let trval 15 dní, 17 hodin a 38 minut, Endeavour se ze své historicky poslední mise vrátil na Kennedyho vesmírné středisko 1. června 2011.\n\nRoberto Vittori je ženatý, má tři syny.\n"}
{"id": "488352", "url": "https://cs.wikipedia.org/wiki?curid=488352", "title": "Bělochoroš", "text": "Bělochoroš\n\nBělochoroše (\"Postia \") jsou rod převážně nejedlých dřevokazných hub z čeledi troudnatcovitých.\n\n"}
{"id": "488355", "url": "https://cs.wikipedia.org/wiki?curid=488355", "title": "Drahoslav Gric", "text": "Drahoslav Gric\n\nDrahoslav Gric (* 15. května 1985 v Šošůvce, okr. Blansko) je český varhaník.\n\nJe absolventem ZUŠ v Blansku, brněnské konzervatoře (prof. Zdeněk Nováček, 2006) a řady interpretačních kurzů. Vystudoval Hudební fakultu AMU v Praze u doc. Jaroslava Tůmy (2006–11). V roce 2007 obdržel 2. cenu na Mezinárodní interpretační soutěži v Brně a v roce 2008 zvítězil na mezinárodní varhanní soutěži Augusta Gottfrieda Rittera v německém Magdeburku. Hrával zprvu jako pomocný a pak v letech 2002–2005 jako hlavní varhaník při kostele Panny Marie Bolestné ve Sloupě. V Praze působil v modřanské farnosti, v současnosti (2015) u Svatého Vojtěcha ve Vojtěšské ulici (ve stejném kostele jako Christoph Wilibald Gluck a Antonín Dvořák).\n\nPedagogicky působí na ZUŠ v Čelákovicích. \n\nJe vyhledávaným interpretem soudobé varhanní literatury. \n\nJeho manželkou je varhanice Táňa Gricová.\n\n\nPravidelně spolupracuje s předními českými orchestry (Symfonický orchestr hl. města Prahy FOK, Filharmonie Brno aj.)\n"}
{"id": "488358", "url": "https://cs.wikipedia.org/wiki?curid=488358", "title": "Svatý Hubert (Drahouš)", "text": "Svatý Hubert (Drahouš)\n\nSvatý Hubert je částí obce Drahouš ležící v okrese Rakovník. V roce 2011 zde trvale žili čtyři obyvatelé.\n\nPrvní písemná zmínka o vesnici pochází z roku 1787.\n\n\n\n"}
{"id": "488359", "url": "https://cs.wikipedia.org/wiki?curid=488359", "title": "Tlestky", "text": "Tlestky\n\nVesnice Tlestky je část obce Drahouš ležící v okrese Rakovník. V roce 2011 zde trvale žilo 28 obyvatel.\n\nNázev vesnice je odvozen ze jména Tlesk ve významu ves Tleskovy rodiny, nebo slova tleskat. V historických pramenech se vykytuje ve tvarech: de Tlesk (1419), z Tlestku (1530), Tlesky (1542), Dlesko (1785), Tlesko nebo Dlesko a Tleskau (1845) a Tlestky nebo německy Tlesko.\n\nPrvní písemná zmínka o vesnici pochází z roku 1419, kdy patřila Henslinovi z Tlesek. Další zprávy jsou až ze šestnáctého století. V roce 1530 zde sídlil Jan z Tlesek a roku 1542 Jan Pšovlcký z Mukoděl.\n\n\n"}
{"id": "488361", "url": "https://cs.wikipedia.org/wiki?curid=488361", "title": "Bukov (Hořovičky)", "text": "Bukov (Hořovičky)\n\nBukov je vesnice, část obce Hořovičky v okrese Rakovník. Leží 2 km jihozápadně od Hořoviček. V roce 2011 zde trvale žilo třicet obyvatel.\n\nPrvní písemná zmínka o vesnici pochází z roku 1386.\n\n"}
{"id": "488363", "url": "https://cs.wikipedia.org/wiki?curid=488363", "title": "Hokov", "text": "Hokov\n\nHokov je vesnice, část obce Hořovičky v okrese Rakovník. Leží 2 km východně od Hořoviček. V roce 2011 zde trvale žilo 108 obyvatel.\n\nPrvní písemná zmínka o vesnici pochází z roku 1386.\n\n\n"}
{"id": "488364", "url": "https://cs.wikipedia.org/wiki?curid=488364", "title": "Vrbice (Hořovičky)", "text": "Vrbice (Hořovičky)\n\nVrbice je vesnice, část obce Hořovičky v okrese Rakovník. Leží 1,5 km severně od Hořoviček. V roce 2011 zde trvale žilo 58 obyvatel.\n\nPrvní písemná zmínka o vesnici pochází z roku 1275.\n\n\n"}
{"id": "488365", "url": "https://cs.wikipedia.org/wiki?curid=488365", "title": "Novosedly (Hřebečníky)", "text": "Novosedly (Hřebečníky)\n\nVesnice Novosedly je částí obce Hřebečníky ležící v okrese Rakovník. V roce 2011 zde trvale žilo 33 obyvatel.\n\nPrvní písemná zmínka o vesnici pochází z roku 1318.\n\n"}
{"id": "488366", "url": "https://cs.wikipedia.org/wiki?curid=488366", "title": "Šlovice (Hřebečníky)", "text": "Šlovice (Hřebečníky)\n\nVesnice Šlovice je částí obce Hřebečníky v okrese Rakovník. V roce 2011 zde trvale žilo čtrnáct obyvatel.\n\nPrvní písemná zmínka o vesnici pochází z roku 1115.\n\n\n"}
{"id": "488367", "url": "https://cs.wikipedia.org/wiki?curid=488367", "title": "Týřovice (Hřebečníky)", "text": "Týřovice (Hřebečníky)\n\nVesnice Týřovice je část obce Hřebečníky, ležící v okrese Rakovník. Nalézá se 9 kilometrů jihozápadně od Křivoklátu, na levém břehu Berounky proti zřícenině hradu Týřov. V roce 2011 zde trvale žilo 38 obyvatel. Jde o jednu z důležitých lokalit Barrandienu s významnými paleontologickými nálezy z období starších prvohor (stejně jako nedaleké Skryje).\n\nPrvní písemná zmínka o vesnici pochází z roku 1460.\n\n\n"}
{"id": "488368", "url": "https://cs.wikipedia.org/wiki?curid=488368", "title": "Újezdec (Hřebečníky)", "text": "Újezdec (Hřebečníky)\n\nVesnice Újezdec je částí obce Hřebečníky ležící v okrese Rakovník. V roce 2011 zde trvale žilo 31 obyvatel.\n\nPrvní písemná zmínka o vesnici pochází z roku 1360.\n\n\n"}
{"id": "488371", "url": "https://cs.wikipedia.org/wiki?curid=488371", "title": "Lokomotiva 122", "text": "Lokomotiva 122\n\nLokomotiva řady 122 je elektrická lokomotiva pro stejnosměrnou napájecí soustava určená pro nákladní dopravu. Vyrobila ji plzeňská firma Škoda v roce 1967 pod továrním označením Škoda 57E a patří k československým elektrickým lokomotivám tzv. I. generace. V souvislosti s dále rostoucím objemem přeprav byla o několik let později ještě vyrobena série mírně upravené řady 123.\n\nZpočátku tyto lokomotivy sloužily i v osobní dopravě, s postupnými dodávkami elektrických jednotek a lokomotiv na vyšší rychlosti ale byly z těchto výkonů staženy a soustředěny výhradně do dopravy nákladní. Od roku 2007 jsou proto všechny existující lokomotivy v majetku nákladního dopravce ČD Cargo. Většina lokomotiv vydržela v provozu téměř půlstoletí; první větší vyřazování přišlo až v roce 2015 díky nákupu lokomotiv řady 163 a později také Siemens Vectron. V současnosti jde o jednu z nejstarších řad elektrických lokomotiv ČD Cargo a v nejbližších letech by mělo dojít k její postupné redukci.\n\nPo roce 1960 postupovala elektrifikace železnic v Československu velmi rychlým tempem a dosud vyráběné typy lokomotiv (představované především řadami E 469.1, E 669.1 a E 669.2) přestávaly pro rostoucí objem nákladní dopravy postačovat. Od Federálního ministerstva dopravy proto přišel požadavek na sérii nových čtyřnápravových lokomotiv, typově vycházejících z předchozích řad. Technicky tyto lokomotivy vyšly především z řady E 469.1, některé konstrukční celky ale byly přepracovány a zdokonaleny na základě připomínek z provozu stávajících strojů. Celá série byla vyrobena bez prototypu během roku 1967 a ihned zařazena do provozu – všechny lokomotivy byly přiděleny do lokomotivního depa Ústí nad Labem s určením přednostně pro těžkou nákladní dopravu na hlavních tratích do Mostu, Nymburka a Děčína. \n\nU řady 122 je použita ocelová skříň se dvěma koncovými stanovišti strojvedoucího, do nichž je vstup z venku na rozdíl od starších řad z obou stran. Jsou použita nová čela s odlišnými světly i dálkovým reflektorem (s drobnými změnami převzatá z řady 182) a na boku ozdobný plát, jenž byl v původním nátěru zdůrazněn bílou barvou. V průběhu let byl na některých lokomotivách odstraněn, případně nahrazen pouze nalakovaným pruhem. Mezi stanovišti se nachází strojovna se čtyřmi bočními, částečně otevíratelnými okny na každé straně. Zde jsou uložena všechna elektrická zařízení včetně hlavního kontroléru. Regulace výkonu je tradiční odporová, principiálně převzatá z řady 121 s několika drobnými změnami v elektrických obvodech. Pohon zajišťují čtyři trakční motory, pro každé dvojkolí jeden o výkonu 510 kW. Brzdová výstroj sestává z přímočinné a samočinné tlakové brzdy (řízené brzdičem DAKO BS-2) a zajišťovací ruční brzdy; elektrodynamickou brzdou lokomotiva není vybavena.\n\nZ výroby byly lokomotivy také vybaveny zásuvkami pro možnost dvojčlenného řízení; v praxi se však využívalo pouze v prvních letech provozu a pouze výjimečně, z části strojů proto bylo časem demontováno. Pro zlepšení komfortu obsluhy byly jednotlivé stroje postupně modernizovány pomocí dosazení statických dobíječů, modernějších těsnících hmot a dalších prvků za účelem snížení hlučnosti. V souladu s novými standardy také všechny lokomotivy získaly radiostanice GSM-R a některé stroje i světla z LED. Na lokomotivě 122.031 je od roku 2005 zkušebně nainstalována také klimatizace.\n\nVzápětí po dodání byly nové lokomotivy nasazeny do nákladní dopravy na všech elektrifikovaných tratích v severních a středních Čechách. V začátcích provozu sloužily také v osobní dopravě, vozily osobní vlaky z Děčína do Lysé nad Labem nebo i na trati z Ústí do Mostu. Zajímavostí bylo též jejich nasazení na rekreačních rychlících, které jezdily z NDR k letoviskům u Černého moře. Na těchto vlacích jezdily z Děčína až do Kutné Hory. Příležitostně dopravovaly i vojenské transporty, spartakiádní vlaky a další spoje. Většina jejich nasazení ale probíhala a probíhá v nákladní dopravě. Stěžejním výkonem je po mnoho let především vozba uhelných vlaků z Třebušic (nádraží Washington) a Ledvic, méně také ze Sokolovské pánve (s přepřahem v Chomutově). S touto energetickou surovinou zajíždějí k elektrárnám Opatovice, Chvaletice (železniční stanice Řečany nad Labem) a Mělník (železniční stanice Hněvice); do Hradce Králové přivážejí soupravy pro elektrárnu Poříčí, jenž do cíle pokračují s motorovými lokomotivami.\n\nV roce 1971 byla vyrobena jednorázová série téměř identické řady E 469.3, lišící se pouze v detailech. Všechny lokomotivy však byly zařazeny do depa Praha Masarykovo nádraží s určením pro osobní i nákladní dopravu v okolí hlavního města. Obě řady se v jednom depu setkaly až v roce 1996, kdy byla z Prahy přesunuta celá řada nově označená jako 123 na sever Čech a oba typy jsou tak nasazovány na identických výkonech.\n\nBěhem 90. let počet uhelných vlaků poklesl v souvislostí s plynofikací domácností a tepláren, přesto však tyto výkony zůstaly pro řadu 122 mezi nejdůležitějšími. Tradiční službou těchto lokomotiv je také doprava směsných nákladních vlaků spojujících velké železniční uzly, s nimi křižují např. trasy Most – Česká Třebová, Děčín – Nymburk apod. V posledních letech se také čím dál více objevují na jiných vlacích, včetně kontejnerových nákladních expresů a ucelených vlaků s automobily. Vozební ramena se ve srovnání s dřívějškem značně protáhla, i díky snaze vést část vlaků v co nejdelším úseku bez přepřahu se tak kromě okolí Prahy, severních a východních Čech objevují až na Moravě a ve Slezsku (naopak ostravské lokomotivy řady 130 běžně zajíždí až do Ústí nad Labem či Mostu). Nejvzdálenějšími lokalitami, kde je možné tyto stroje dnes potkat, jsou stanice Kadaň-Prunéřov a Třinec.\n\nBěhem mnoha let provozu bylo několik lokomotiv zničeno při těžkých nehodách, v osmdesátých letech díky tomu poklesl počet strojů o čtyři. Po roce 2000 byly také některé lokomotivy odstaveny a sešrotovány pro nadbytečnost, vzhledem k absenci jiných lokomotiv ale větší část strojů přes své stáří zůstala v provozu. V roce 2007 byla z unitárních Českých drah vyčleněna nákladní divize ČD Cargo a celá řada 122 připadla právě jí. Nový provozovatel část lokomotiv přistavil i do větších oprav a při této příležitosti byly lokomotivy natřeny modrým firemním nátěrem. Větší část (přibližně 40 strojů) přežívala v provozu až do konce roku 2015, kdy byly odstaveny především exempláře v nejhorším technickém stavu. Dvě lokomotivy byly také vyřazeny po nehodě – dne 28. 3. 2015 se u Žalhostic čelně střetly stroje 122.019 a 023 a kvůli velkému poškození už posloužily pouze jako zdroje náhradních dílů. Dříve neotřesitelnou pozici „dvojek“ ve vnitrostátní nákladní dopravě poté oslabil pronájem a následný nákup lokomotiv řady 163 od mateřských Českých drah, které tuto řadu z části výkonů vytlačily. Během krátké doby byl počet provozních strojů zredukován a vzhledem k dodávkám dalších nových strojů (např. Siemens Vectron) je počítáno s postupným vyřazováním. I přes vysokou provozní spolehlivost a odolnost je zřejmá technická zastaralost a celková přestárlost této řady (část strojů již překonala hranici 5 milionů ujetých kilometrů), která vede ke snaze její výkony utlumit a pokud možno převést na mladší typy lokomotiv. Na vlacích např. na trati Děčín – Nymburk jsou tak v případě možnosti náhrady střídány řadami 363, 363.5 či 372. \n\n\n"}
{"id": "488372", "url": "https://cs.wikipedia.org/wiki?curid=488372", "title": "Nový Dvůr (Chrášťany)", "text": "Nový Dvůr (Chrášťany)\n\nNový Dvůr je vesnice, část obce Chrášťany v okrese Rakovník. Leží 2 km severně od Chrášťan. V roce 2011 zde trvale žilo 44 obyvatel.\n\nPrvní písemná zmínka o vesnici pochází z roku 1785.\n\n"}
{"id": "488374", "url": "https://cs.wikipedia.org/wiki?curid=488374", "title": "Bedlno", "text": "Bedlno\n\nVesnice Bedlno je částí obce Jesenice ležící v okrese Rakovník. V roce 2011 zde trvale žilo osmnáct obyvatel.\n\nPrvní písemná zmínka o vesnici pochází z roku 1275.\n\n"}
{"id": "488375", "url": "https://cs.wikipedia.org/wiki?curid=488375", "title": "Chotěšov (Jesenice)", "text": "Chotěšov (Jesenice)\n\nChotěšov je místní částí města Jesenice v okrese Rakovník. V roce 2011 zde trvale žilo 41 obyvatel ve 26 domech. V roce 2015 zde bylo evidováno 30 adres. Katastrální území obce má rozlohu 3,12 km².\n\nPrvní písemná zmínka pochází z roku 1399.\n\n"}
{"id": "488376", "url": "https://cs.wikipedia.org/wiki?curid=488376", "title": "Kosobody", "text": "Kosobody\n\nVesnice Kosobody () je částí města Jesenice v okrese Rakovník. V roce 2011 zde trvale žilo patnáct obyvatel.\n\nPrvní písemná zmínka o vesnici pochází z roku 1399.\n\n\n"}
{"id": "488377", "url": "https://cs.wikipedia.org/wiki?curid=488377", "title": "Soseň", "text": "Soseň\n\nVesnice Soseň je částí města Jesenice v okrese Rakovník ve Středočeském kraji. V roce 2011 zde trvale žilo třináct obyvatel.\n\nPrvní písemná zmínka o vesnici pochází z roku 1273. Podle jiných zdrojů však již v roce 1193 patřila patřila ke klášteru v Teplé u Mariánských Lázní, v jehož majetku zůstala až do roku 1273. Ve 14. a 15. století ji vlastnili páni z Mukodel, podle nichž se vsi říkalo i Mukodely. Ve druhé polovině 15. století část Sosně se statkem náležejícím k petrohradskému panství koupil Burian z Gutštejna. Druhou část s tvrzí, o níž však není známo, kdo a kdy ji v Sosni postavil, drželi Kolovratští z Krakovce. Její renesanční přestavba na zámek se pravděpodobně uskutečnila za Viléma Svitáka.\n\nNa začátku 20. století se obec skládala z vlastní Sosně a samoty Ovčárna, měla 42 domů a 233 obyvatel. Byl zde hasičský spolek.\n\nJižně od vesnice se nachází přírodní památka Soseňský lom a významný krajinný prvek Boží kámen u Sosně. Jihozápadně od vsi leží přírodní památka Plaviště a do jižní části katastrální území zasahuje malá část přírodní památky Prameny Javornice.\n\n"}
{"id": "488378", "url": "https://cs.wikipedia.org/wiki?curid=488378", "title": "Podbořánky", "text": "Podbořánky\n\nVesnice Podbořánky () je částí města Jesenice v okrese Rakovník, kraj Středočeský. Nachází se přibližně 5 km jjz. od Jesenice a 21 km zjz. od Rakovníka, přičemž katastrální území \"Podbořánky\" územně vůbec nesouvisí s ostatkem katastru města Jesenice, ale je odděleno obcemi Krty, Drahouš a Žďár. V katastru Podbořánek se nachází nejzápadnější bod okresu Rakovník a celého Středočeského kraje (); toto místo leží zhruba 4 km jjz. od Podbořánek, v lese západně od silnice Žihle–Potvorov. V roce 2011 zde trvale žilo 145 obyvatel.\n\n\n"}
{"id": "488385", "url": "https://cs.wikipedia.org/wiki?curid=488385", "title": "Benigní hyperplazie prostaty", "text": "Benigní hyperplazie prostaty\n\nBenigní hyperplazie prostaty (BHP, adenomatóza, adenomyomatóza prostaty, angl.. \"Benign Prostatic Hyperplasia\", lat. \"Hyperplasia prostatae\") je nezhoubné zvětšení předstojné žlázy (vnitřní pohlavní orgán muže). Postihuje všechny muže, kteří se dožijí s funkčními varlaty (sekrece androgenů, především testosteronu) dostatečně vysokého věku.\n\nProstata je pohlavní orgán, uložený mezi močovým měchýřem (naléhá na trigonum) a svalovým dnem pánve, zepředu je pak ohraničená stydkou sponou (tzv. Retziuv prostor), zezadu rektosigmatem (přes konečník je dobře hmatná). Toto uložení je zásadní pro pochopení symptomatologie a změn, které svým růstem vyvolává. Prostatou procházejí tři vývody. Excentricky směrem vpřed je umístěna močová trubice a párově zadní částí ducta seminalis - společné vývody chámovodu a semenných váčků ústící na vyvýšené části - Veru montanum. Prostata sama obsahuje žlázy, které vytvářejí cca 15 až 30 % ejakulátu - spermatu. Asi z 60 % do něj přispívají semenné váčky; teprve zbytek je spermatický. Žlázy prostaty ústí v počtu několika desítek společných vývodů do močové trubice.\n\nNormální hmotnost prostaty u dospělého muže je 15 až 20 g (Veselský, 2005), při zvětšení může prostata v extrému dosáhnout hmotnosti i přes 1 000 g (Veselský et al, 2006). Velikost prostaty však nekoreluje s obtížemi a velká prostata může být zcela asymptomatická a naopak. Zvětšená prostata v důsledku benigní hyperplazie (BPH - benign prostatic hyperplasia) se projevuje především poruchami močení - hovoříme o symptomech dolních močových cest na podkladě benigní hyperplazie prostaty (LUTS/BHP, LUTS - Lower Urinary Tract Symptoms).\n\nProstata růstem při BPH utlačuje dno (spodinu) močového měchýře, v němž v důsledku toho narůstá počet adrenogenních receptorů alfa (alfa 1A). Jejich podrážděním dochází k reflexnímu spasmu hladké svaloviny hrdla močového měchýře, prostaty a části močové trubice. Hovoříme o dynamické složce BHP. Tím jak prostata roste v celém objemu, roste také do středu a utlačuje excentricky probíhající močovou trubici a mechanicky ji svírá - anatomická obstrukce. LUTS tak vzniká kombinací obou složek, jenž jsou u konkrétních nemocných vyjádřeny různě.\n\nVydutí spodiny měchýře způsobuje zhoršení jeho vyprazdňování, což vede podle zbytkového objemu moči jednak ke zhoršení podmínek vedoucích k zánětu měchýře a dále ke zmenšení jeho jímacího objemu, což zase v praxi vytváří nutnost časté mikce. Část mužů problém řeší snížením příjmu tekutin, což má ale nechtěné důsledky. Kromě vlivu na celý organismus v jiných oblastech, to také znamená koncentrovanější moč ve zbytkovém objemu, což má jednak za následek větší dráždivost měchýře, jednak pak také zvýšení rizika zánětu. Přesto významná část poruch močení u mužů nesouvisí se zvětšenou prostatou v důsledku BHP.\n\nProstata se dělí na laloky - dva postranní a střední, jde však o jednolitý orgán. BHP vzniká ve stromatu prostaty, které zvětšování odtlačuje žlázový epitel do periferie za vzniku pouzdra (tzv. chirurgické pouzdro, lat. capsula chirurgica). Z chirurgického pouzdra vzniká adenokarcinom prostaty. Růst stromatu je především pro vlivem estrogenů a androgenů, žlázový epitel pod vlivem androgenů. Prostata je dělená také na zóny podle McNeala (etiologicky je významná tzv. tranzitorní zóna, kde se pravděpodobně iniciuje vznik myodenomatózních nodulů).\n\nPřesný mechanismus vedoucí k rozvoji BPH znám není. Statisticky ale zjevně souvisí s tzv. západním stylem života. Zda s nedostatkem pohybu, nadbytkem některých látek ve stavě, nebo sexuálním životem se dosud jednoznačně neví. Zdá se také, že existuje určitá souvislost mezi mikrokalcifikacemi prostaty a BPH, protože ta je prokazována u 50 - 75 % mužů nad 50 let.\n\nPříznaky pak jsou jímací (měchýř neudrží dostatečnou náplň), jehož důsledkem je častá mikce, noční mikce a dráždivý. V důsledku dráždění vzniká imperativní mikce a tenesmy. A dále pak vyprazdňovací (dlouhá mikce, zpožděný start, postmikční reziduum, slabý proud mikce).\n\nRostoucí prostata ohrožuje muže růstem postmikčního rezidua (v měchýři po vymočení zůstává více než 300 ml moči), infekce, konkrementů, výchlipek, refluxu moče do ledvin až poškozením funkce ledvin.\n\nV současné době se v první fázi používá léčení léky (farmakoterapie), nejčastěji skupinou blokátorů alfa-adrenergního receptoru. Užívají se i léčiva z bylin (Serenoa repens, Pygeum africanum, Urtica dioica atd.). Při nedostatečném účinku léčiv se přistupuje k operativnímu řešení.\n\nOperační metody mají za cíl zmenšení masy prostaty, nebo jejího úplného odstranění. V zásadě se užívají tři operativní přístupy: Transuretrální resekce (TURP ) přes močovou trubici odstraněním masy zevnitř. Používá se laser nebo kauterizační smyčka.\n\nV případě tzv. otevřené operace se používají dva přístupy: - transvesikální přes močový měchýř, nebo retropubická prostatektomie přístupem za zadní stěnou močového měchýře. Jsou vyhrazeny pro úplné odnětí žlázy, obvykle větších velikostí, nebo rizikové nemocné.\n\n"}
{"id": "488387", "url": "https://cs.wikipedia.org/wiki?curid=488387", "title": "Byzantská říše v době Herakleiovců", "text": "Byzantská říše v době Herakleiovců\n\nObdobí vlády Herakleiovců trvalo od roku 610 do roku 711. Začalo nástupem Herakleia, zakladatele dynastie Herakleiovců, do čela byzantské říše, když svrhl dosavadního císaře Foku. Záhy po získání moci se vnitropolitická krize říše, počínající již za Fokovy vlády, dále prohloubila, čehož využili perští Sásánovci a do roku 619 ovládli většinu byzantských východních provincií (Sýrii, Palestinu a Egypt). Již o tři roky později ale započala byzantská protiofenzíva. Zatímco císař podnikal tažení na východě, odhodlali se Peršané spolu s Avary k útoku na Konstantinopol, který ale roku 626 ztroskotal. Porážka u hlavního byzantského města znamenala silné oslabení avarského kmenového svazu a dolehla též na říši Sásánovců, kde začala vrcholit vnitřní krize, jež vyústila v zavraždění krále Husreva II. Jeho syn Kavád Šéroé pak uzavřel s Byzancí mírovou smlouvu, díky níž císař získal zpět všechna ztracená území. Ne však nadlouho, protože o několik let později na Byzanc zaútočili Arabové, kteří se několik let předtím sjednotili pod zástavou nového monotesitického náboženství islámu, a během krátké doby tyto provincie dobyli pro sebe. Hranice mezi byzantskou říší a nově vzniklým arabským státem zvaným chalífát se ustálila na pomezí Malé Asie, skrz něž v následujících letech muslimové podnikali časté nájezdy na byzantské území. Loupeživé přepady opakující se téměř každý rok byly jedním z důvodů, proč se byzantská správa v rámci nově vzniklých administrativních jednotek reformovala a militarizovala, což umožnilo efektivnější obranu. Tyto provincie vešly ve známost pod jménem \"themata\".\n\nV letech po Herakleiově smrti pokračovaly jak boje s Araby na východě, tak srážky se Slovany na balkánských územích. Přestože další císaři pořádali i na tato území vojenské výpravy, po dlouhou dobu bylo obtížné slovanské kmeny zpacifikovat. Velké nebezpečí nastalo pro Byzanc za vlády císaře Konstantina IV., během níž Arabové mezi lety 674–678 obléhali samotnou Konstantinopol. Odražení tohoto útoku zvýšilo prestiž Byzance a následný mír umožnil císaři věnovat se více západním oblastem říše. Zde vyvstal říši nový soupeř v podobě první bulharské říše, již musel Konstantin na základě mírové smlouvy roku 681 formálně uznat a jež měla v dalších letech po dlouhou dobu působit jako protiváha byzantského vlivu na Balkáně. Posledním císařem z dynastie Herakleiovců byl Justinián II., proti němuž vypuklo roku 695 úspěšné povstání. Svrhnutý císař byl zohaven a odeslán do exilu v Chersonésu na Krymu, odkud po několika letech uprchl a znovu se dostal na trůn, čehož využil ke krvavé pomstě na svých odpůrcích. To proti němu vyvolalo novou vlnu nevole, jež se naplno projevila během nového spiknutí roku 711 – císař i jeho syn byli popraveni a herakleiovská dynastie vymřela.\n\nPo svržení císaře Maurikia a jeho popravě se na byzantský trůn dostal uzurpátor Fokas, který po svém nástupu začal organizovat teror namířený nejen proti původním Maurikiovým přívržencům a senátorské aristokracii, ale i židům a vyznavačům křesťanské hereze, monofyzitům. Jeho počínání vyvolalo odpor ve východních provinciích, kde byl monofyzitismus velmi rozšířen, a spělo k rozpoutání nového vnitropolitického konfliktu. Nestabilní situace ve zdejších byzantských provinciích využil perský král Husrav II. a rozpoutal proti Byzanci válku pod záminkou pomsty popraveného Fokova předchůdce. Postup Peršanů byl ještě usnadněn vzpourou vysokého vojenského hodnostáře Narsa, takže během několika let získali Arménii a také části Sýrie a Mezopotámie, perské jednotky dále pronikly až k Chalkedonu a do Palestiny. Zároveň na balkánská území říše vtrhli Slované spolu s Avary. Restaurování hranice říše na Dunaji císařem Maurikiem tak mělo jen krátké trvání, navíc se Slované na dobytých územích začali usidlovat a vinou jejich vpádů, drancování a odvlékání obyvatelstva se spolu se zánikem měst zhroutil i zdejší správní systém.\n\nJedinou oblastí, kde v té době vnitropolitický rozkol a hospodářský úpadek nepostupoval tak razantně, byla zvláštní byzantská provincie v severní Africe, zvaná kartaginský exarchát, v jejímž čele v té době stál Maurikiův přítel Herakleios. Ten vypravil svého stejnojmenného syna v čele loďstva do hlavního města Konstantinopole. Zásah proti Fokovi byl úspěšný – obyvatelé metropole sami otevřeli příchozivšímu vojsku městské brány. Fokas byl svržen a popraven a mladší Herakleios byl v říjnu 610 korunován novým císařem.\n\nBrzy po svém nastoupení na trůn se rozhodl Herakleios vytáhnout proti Persii. Přes jeho snahu zamezit dalšímu perskému postupu byli Byzantinci po prvních úspěších odraženi a jejich protiútok skončil neúspěchem. Roku 613 padla do rukou perských nepřátel syrská metropole Antiochie a o rok později již perská vojska mohla vstoupit do Arménie, odkud se byzantská armáda musela stáhnout. Pohromou se stalo i dobytí Jeruzaléma téhož roku. Peršané zdejší obyvatelstvo povraždili a odvezli odtud kříž, na kterém měl být ukřižován sám Kristus a jenž byl pro křesťany posvátnou relikvií. Prohrám na východní frontě však nebyl konec – perské vojsko postupovalo dál a po dobytí Alexandrie kolem roku 618 nebo 619 se zmocnilo Egypta. Podobně se vyvíjela i situace v boji s Avary a Slovany. Ti nadále postupovali balkánským poloostrovem a obsazovali další a další oblasti. Zdejší byzantské území se v následujících letech smrsklo na pás pobřežních měst, z nichž slovanskému obležení úspěšně odolávala zejména Soluň, v pořadí druhé nejvýznamnější město říše po Konstantinopoli. Roku 617 přitáhli Avarové až před Konstantinopol, aby se zde při mírových jednáních pokusili císaře zajmout. Jejich plán ale nevyšel a Herakleios je díky četným darům přesvědčil, aby se vrátili zpět na své území.\n\nZatímco avarské nájezdy se císař pokusil načas vyřešit placením tributu, vytáhla nyní nově reorganizovaná byzantská armáda proti Persii. Po vítězné srážce v Arménii se perská vojska stáhla z Malé Asie, ovšem ne nadlouho. Zatímco Herakleios v čele své armády podnikal další tažení na východě, přitáhli Peršané po dohodě s Avary a jejich slovanskými spojenci ke Konstantinopoli a pokusili se jí roku 626 dobýt. Silné městské hradby a byzantské loďstvo tomuto náporu odolaly a útočníkům tak nezbylo, než se stáhnout. Po neúspěchu u Konstantinopole vypukly v avarském kmenovém svazu neshody a časté nepokoje, jichž využili Slované žijící v avarském područí k získání samostatnosti. Avaři tak na dlouhou dobu vzhledem k vlastním problémům museli od dalších nájezdů na Balkán upustit. Byzantská moc se zde ale také neobnovila, protože většina tehdejšího balkánského území se již ocitla v moci slovanských kmenů.\n\nMezitím pokračoval Herakleios ve svém východním tažení. V době obléhání hlavního byzantského města již císař plánoval se svou armádou postup do povodí řeky Tigris, což se mu ve spojenectví s kočovnými Chazary podařilo. V prosinci 627 dosáhla v bitvě u Ninive byzantská vojska rozhodujícího vítězství. O několik měsíců později vyvrcholila v Persii vnitropolitická krize, král Husrav II. byl zavražděn a jeho nástupce Kavád II. Šéroé uzavřel s Byzancí mír, jímž se vzdal všech dosud získaných území a zároveň podstoupil byzantské říši i nová území v Arménii. Sedm let po svém odchodu z Konstantinopole se císař triumfálně navrátil do hlavního města a roku 630 byl opět v Jeruzalémě vztyčen Kristův kříž.\n\nSpolu se získáním ztracených východních provincií znovu vyvstala skutečnost, že větší část obyvatelstva vyznává heretickou verzi křesťanství, zvanou monofyzitismus. Císař stejně jako konstantinopolský patriarcha Sergios si byli vědomi toho, že pro uklidnění situace ve východních oblastech a upevnění zdejší byzantské nadvlády je zapotřebí dosáhnout mezi pravověrnými křesťany i monofyzity smírného řešení. Výsledkem jejich snah bylo učení zvané monoenergetismus, jenž měl být spojovacím článkem mezi oběma doktrínami. Přestože se za toto učení postavil alexandrijský patriarcha Kyros i papež Honorius, mezi ortodoxním i monofyzitským obyvatelstvem narazilo na tvrdý odpor. Stejně dopadl další pokus naklonit si východní provincie učením zvaným monotheletismus, jenž byl dříve v těchto místech taktéž rozšířen. Výsledkem těchto snah tak bylo pouze pokračující nepřátelství obyvatel zejména v Sýrii, Egyptě a Palestině vůči Byzanci i původní ortodoxní církvi.\n\nJakkoliv byzantská říše dokázala získat nazpět své původní provincie, odmítavý přístup zdejšího obyvatelstva vůči byzantské moci nadále zabraňoval upevnění pozice na znovu dobytých územích. To se mělo projevit o několik let později při útoku Arabů, kteří se během předchozích let sjednotili na základě nového náboženství zvěstovaného prorokem Mohamedem – islámu. Po Mohamedově smrti se začali volit noví vůdcové muslimské obce zvaní chalífové. Za jejich vlády došlo k razantní územní expanzi, jíž padla za oběť nejen dlouhými válkami oslabená perská říše, ale i značné části byzantského panství na východě. Přestože první nájezdy se odehrávaly již za chalífy Abú Bakra, první rozsáhlejší útoky proti Byzanci byly zorganizovány až chalífou Umarem. Po velkém arabském vítězství v bitvě u Jarmúku roku 636 se byzantská vojska stáhla ze Sýrie. Dva roky nato dobyli Arabové Jeruzalém a Antiochii a postupovali dále do Mezopotámie. Mezitím se během let 637–642 téměř úplně zhroutila perská říše a Arabové záhy nato vpadli i do Arménie. K ochraně maloasijského území dal Herakleios vyklidit Kilíkii, jež se měla v budoucích letech stát nárazníkovým pásmem mezi chalífátem a Byzancí. Rychlý arabský postup umožnilo nejen vyčerpání státu po vleklých válkách s Persií, ale i nespokojenost obyvatelstva východních provincií s byzantskou vládou, která byla krom dogmatických sporů živena i velkým daňovým zatížením, neschopností státní správy a korupcí byzantského úřednictva. Nábožensky tolerantní a hospodářsky méně náročná muslimská nadvláda se tak zdála být lepší perspektivou.\n\nŘíše byla dále oslabena po smrti císaře Herakleia roku 641. Jeho dva synové Konstantin III. a Heraklonas, kteří po něm převzali vládu, nedokázali spolupracovat, takže se v Konstantinopoli proti sobě vytvořily dvě nepřátelské skupiny. Po brzké Konstantinově smrti získala většinu rozhodovacích pravomocí Heraklonova matka Martina. Postavení císařovny a jejího syna bylo dále podkopáno ve chvíli, kdy patriarcha Pyrrhos, pověřený byzantskou vládou jednat s Araby, při mírových jednáních nepříteli odstoupil prakticky celé byzantské území v Egyptě. Nespokojenost s Martininou vládou se během roku 641 vyhrotila v podobě státního převratu, během něhož byla matka se synem svrženi a zohaveni a na jejich místo nastoupil Konstantinův syn Konstans II.\n\nRozsáhlé ztráty území radikálně změnily vnitřní vývoj celého impéria. Převažujícím národem se v tomto období již stali Řekové a řečtina definitivně vytlačila latinu z pozice oficiálního jazyka říše. Byzanc se tak během 7. století s konečnou platností stala řeckým státem. Další změny se dotkly i dosavadního administrativního uspořádání státu. Nebezpečí častých arabských nájezdů, jež se s kratšími přestávkami opakovaly po celý zbytek století, si vyžádalo spojení civilních i vojenských pravomocí do jednoho úřadu, který zastávali velitelé vojenských oddílů zvaní stratégové. Název těchto novým způsobem spravovaných provincií se v následujících staletích vžil pod termínem themata.\n\nProtože arabští nepřátelé nepostupovali vždy tou samou oblastí, vojáci se tedy v mnoha případech bojů neúčastnili a postupně se usazovali v oblastech, do nichž byli posláni. Tím získávali vztah k půdě a během následujících let se z nich stali vojíni-zemědělci (zvaní \"stratiotai\") mající v případě nepřátelského útoku povinnost nastoupit k vojsku a podílet se na obraně daného thematu. V druhé polovině 7. století se těchto nových správních jednotek v oblasti Malé Asie, jež byla ohrožena nejvíce, konstituovalo několik. Prvními z nich byla themata Anatolikon a Armeniakon, dále Opsikion v oblasti poblíž Konstantinopole, Kibyraioton na jižním pobřeží Malé Asie a další. Spolu s tím vznikla po obléhání Konstantinopole arabskou flotilou námořní jednotka \"karabisianoi\", v jejímž čele stál taktéž stratég a jež měla za úkol vést obranu před arabskými pirátskými nájezdy. V byzantském prostředí se ale udržely i profesionální žoldnéřské jednotky zvané tagmata, jež se zdržovaly poblíž hlavního města a krom ochrany císaře se i účastnily vojenských taženích proti nepříteli.\n\nPo nástupu Konstanta II. na trůn nadále pokračovaly vleklé boje s Araby. Byzantská vláda na to odpovídala zdokonalováním obranných opatření v nově se rodících thematech, přesto však opakované nájezdy nejen na souši, ale i na moři, činily ústřední moci i maloasijskému obyvatelstvu značné problémy – původní velkostatky mizely a dříve kvetoucí města se zmenšovala na zlomky své původní rozlohy, nově se opevňovávala a v některých případech se jeho obyvatelstvo přesouvalo na vyvýšená místa v okolí, jež se dala lépe bránit. Městský život jako takový v Byzanci upadal.\n\nKromě Malé Asie pokračovala arabská expanze i jinde. Roku 647 padlo africké město Tripolis a muslimům se tak otevřela cesta do kartaginského exarchátu, ovšem při útoku na tuto byzantskou provincii byli Arabové odraženi. Zároveň nově postavená arabská flotila dobyla roku 654 Kypr, Kós, vypálila Krétu a o rok později dosáhla velkého vítězství nad byzantským loďstvem poblíž pobřeží Lýkie. Dočasný oddech poskytla Byzanci vnitropolitická krize v chalífátu, kde proti tehdejšímu vůdci muslimské obce Alímu vystoupil roku 656 syrský místodržící Mu'ávija. Císař toho využil a mezi lety 657–658 podnikl výpravu proti balkánským Slovanům žijících v okolí Soluně, jež si podrobil a část z nich přesídlil do Malé Asie. Konstans se tím snažil zmírnit jejich tlak na Balkáně a zároveň je využít v boji proti Arabům.\nByzantská vláda ovšem zasahovala i do poměrů v západních oblastech říše, kde Byzanci po vpádu Langobardů v 6. století zůstala Sicílie, oblasti na jihu Apeninského poloostrova, pruh území spojující Řím s Ravennou, sídla zvláštní provincie, jež se nazývala ravennský exarchát, a dále území v severní Africe se sídlem v Kartágu. Právě v těchto oblastech se zvedl odpor proti Herakleiem ustanovenému monotheletismu, který nadále platil za oficiální učení byzantské říše. Předními odpůrci tohoto hnutí byli papež Martin I. a tehdy věhlasný teolog Maximos Homologetes, jenž docílil na lateránské synodě konané roku 649 odsouzení monotheletismu. Nestabilní situace v Itálii navíc využil ravennský exarcha Olympios ke vzpouře proti vládě v Konstantinopoli, toto nebezpečí bylo ale krátce poté zažehnáno, protože Olympios roku 652 zemřel. Konstans posléze Martina i Maxima poslal do vyhnanství, kde oba záhy nato zemřeli.\n\nCísařovo despotické chování nezůstalo bez odezvy – proti jeho vládě trvale rostl odpor, jenž vyvrcholil poté, co císař popravil svého bratra Theodora ve snaze udržet vládu pouze pro sebe a své syny. Konstans proto z bezpečnostních důvodů přesídlil do Taranta v Itálii, kde úspěšně vedl válku s Langobardy. Kvůli nedostatkům finančních zdrojů ji ale nedokázal dovést do vítězného konce a odebral se proto do Říma a následně do sicilských Syrakus. Ani zde nedokázal získat kvůli své despotické povaze oblibu, roku 668 byl zavražděn a po jeho smrti zde propuklo povstání proti ústřední vládě vedené Arménem Mezeziem, usilujícím o získání císařského trůnu. Tento pokus o uzurpaci moci nevyšel – již následujícího roku bylo povstání potlačeno vojsky ravennského exarchátu. Novým vládcem se mezitím stal císařův syn Konstantin IV.\n\nPo smrti Alího roku 661 a postupném upevnění své moci začal nově nastolený chalífa Mu'ávija I. s novou expanzí. Od roku 663 Arabové každoročně vpadávali do Malé Asie, přičemž tyto útoky byly doprovázeny i nájezdy arabské flotily. Roku 674, čtyři roky poté, co se Arabové zmocnili ostrova Kyzikos ležícího nepříliš daleko od Konstantinopole, zahájilo arabské loďstvo blokádu města. Zároveň Malou Asií protáhla pozemní armáda, která zabránila přístupu do Konstantinopole i po souši. Silné konstantinopolské hradby a byzantské loďstvo vybavené novou zbraní zvanou řecký oheň dokázaly po pět let úspěšně arabskému náporu čelit a Byzantincům se úspěšně dařilo působit svým nepřátelům značné ztráty. Následně v muslimském vojsku propukly nemoci, jež spolu s nedostatkem potravin donutily roku 678 chalífu ke stažení své armády. Zbytek jeho loďstva byl zničen bouří a byzantskými plavidly, takže Mu'ávijovi nezbylo než podepsat mír, na základě něhož vyklidil většinu získaných ostrovů. Dále se zavázal k placení ročního poplatku a vytvoření demilitarizované zóny při hranicích chalífátu a Byzance v Malé Asii. Díky vítězství u Konstantinopole vzrostla prestiž říše jakožto ochránce Evropy před islámskou expanzí a mírová smlouva umožnila císaři Konstantinovi udržet na určitou dobu na východní hranici mír. V této době však vyvstal Byzanci nový protivník na Balkáně, kde se konstituoval nový státní útvar – první bulharská říše.\n\nV době zaneprázdnění Byzance v bojích s Araby se opět slovanské kmeny v okolí Soluně, jež se nikdy plně nepodřídily cizí nadvládě, a proto proti nim byly často vysílány vojenské výpravy, opět postavily proti Byzanci a v letech 675–681 několikrát zaútočily na Soluň. Nebezpečnější protivník představoval nový stát turkických Bulharů, kteří ve spojení se sedmi slovanskými kmeny vytvořili v okolí Moesie zárodky budoucího státního útvaru, bulharské říše, jenž měl v budoucnu zásadním způsobem ovlivňovat politický i etnický vývoj na Balkáně. Byzantinci odpočátku zachovávali vůči Prabulharům odlišný postoj než vůči Slovanům. Zatímco slovanské etnikum plánovala Byzanc postupně podřídit svému vlivu, prabulharský národ představoval nového vnějšího nepřítele, kterého bylo nutno vypudit ze svého území. V tomto ohledu Konstantin IV. neuspěl. Po několika neúspěšných výpravách se rozhodl uzavřít s bulharským chánem Asparuchem roku 681 mír, čímž nový balkánský stát de facto uznal. Bulharské nebezpečí zasáhlo i do územní organizace říše, když bylo v Thrákii vybudováno další thema zaměřené právě na obranu proti případným bulharským útokům.\n\nPravděpodobně si chtěl tímto krokem zajistit bezpečí říše v době, kdy se rozhodovalo o konečném vyřešení dosavadních dogmatických sporů ohledně monoenergetismu a monotheletismu. Vzhledem k tomu, že Byzanc v té době neměla dost sil na dobytí ztracených východních provincií se zdály původní náboženské formulace zavedené ve snaze dosáhnout dohody s monofyzity již zbytečné a pouze vytvářely ohnisko napětí mezi byzantskou vládou a západními provinciemi. Třetí konstantinopolský koncil zasedající v letech 680–681 prohlásil obě učení za heretická a papeže Honoria I. spolu s patriarchou Sergiem za kacíře. Ani tato snaha o smíření se se západní částí obyvatelstva příliš vnitropolitickou situaci nezlepšila, protože Konstantin podobně jako jeho otec proslul despotickými způsoby, které se projevily například ve chvíli, kdy nechal své bratry zmrzačit a tím je zbavil nároků na spoluvládu. Princip spoluvlády od této chvíle sice nadále zůstával součástí vládního systému, nicméně od nynějška držel veškerou moc v rukou pouze vládnoucí císař, \"autokrator\" (samovládce).\n\nCísař Konstantin IV. zemřel ve 33 letech a zanechal po sobě svého mladého syna Justiniána, jenž se po jeho smrti stal novým císařem. Nový panovník se energicky pustil do expanzivní politiky, během let 686–687 vytáhl proti Arabům a vpadl do Arménie, Gruzie a Sýrie. Chalífa Abdulmalik poté přistoupil na mír, díky němuž byly navýšeny poplatky placené Araby Byzanci a z Kypru se stala demilitarizovaná oblast spravovaná společně oběma říšemi. Na řadu nyní přišli Slované – byzantská vojska vytáhla proti jejich sídlištím v okolí Soluně a mnoho Slovanů bylo přesídleno do západní části Malé Asie, kde osídlili oblasti vydrancované dříve Araby. Zároveň došlo ve středním Řecku ke zřízení thematu Hellas, jež mělo umožnit další šíření byzantského vlivu v této oblasti.\n\nPo vítězství nad Slovany došlo k nové srážce s Araby, jejíž příčinou byla Justiánova snaha přesunout část kyperského obyvatelstva do vydrancované oblasti v okolí Kyzilku. Zatímco se obnovily mezi oběma říšemi boje, svolal císař do Konstantinopole novou církevní synodu, jež se měla zabývat dodržováním křesťanských zásad i záležitostmi ohledně ritu či církevní správy. Na koncil ovšem nebyl pozván papež, což značně zkomplikovalo vztahy s Římem.\n\nPo celou svou vládu Justinián II. prosazoval svá rozhodnutí drastickými metodami, jejichž důsledkem byl rostoucí odpor proti jeho režimu. Když se špatná situace v říši vlivem stoupajícího daňového břemene a násilných přesunů obyvatelstva vyhrotila, vypuklo roku 695 proti Justiniánovi povstání, do jehož čela se postavil nový stratég thematu Hellas Leontios. Justinián byl sesazen, spiklenci mu uřízli nos, aby jej tak zbavili možnosti navrátit se na trůn, a poslali jej do vyhnanství v Chersonésu na Krymu.\n\nNový císař Leontios si nedokázal udržet vládu na dlouhou dobu. Roku 697 Arabové dobyli Kartágo, čímž ukončili byzantskou vládu v severní Africe, a pokračovali dále na západ, kde jim o několik desítek let později padl do rukou takřka celý Pyrenejský poloostrov. Záhy po pádu severoafrické provincie došlo k Leontiovu svržení. Novým císařem se stal velitel loďstva Apsimar, jenž po svém nástupu na trůn přijal jméno Tiberios. Ale ani Tiberios nedokázal dosáhnout během své vlády významnějších úspěchů.\n\nMezitím se Justiánovi podařilo uprchnout ze svého vězení na Krymu k Chazarům a odtud se dostal do bulharské říše. Zdejší vládce Tervel, jenž nastoupil po Asparuchově smrti roku 701, poskytl svrženému císaři vojenský kontingent, s jehož pomocí se Justián lstí dostal do Konstantinopole, Tiberia svrhl a znovu se roku 705 ujal vlády. Justinián Tervela odměnil odstoupením oblasti zvané Zagore na pobřeží Černého moře a titulem \"kaisar\" (\"caesar\"), jenž byl původně určen pouze pro členy vládnoucí dynastie. Poté zahájil proti svým odpůrcům krvavý teror, jenž opět vedl k povstání, během něhož byl Justinián spolu se svým synem roku 711 popraven, čímž herakleiovská dynastie vymřela. Následovalo období častého střídání císařů, jež bylo ukončeno až roku 717 Leonem III., zakladatelem syrské dynastie.\n\n\n\n"}
{"id": "488392", "url": "https://cs.wikipedia.org/wiki?curid=488392", "title": "Mišo Juzmeski", "text": "Mišo Juzmeski\n\nMišo Juzmeski (mk: Мишо Јузмески) (* 7. dubna 1966, Ochrid) je severomakedonský spisovatel, publicista a fotograf. \n\nJeho povídky a jiné spisy publikovány v časopisech a novinách v Severní Makedonii a v zahraničí (Bulharsko, Česká republika). Vydal několik knih a dalších publikací. Jeho první kniha, román \"Přejezd v mlze\" byl přeložen do angličtiny, zatímco některé další díla byla přeložena do bulharštiny a české .\n\nSvými fotografiemi se zapojil do různých skupin a výstav. Některé fotografie byly publikovány jako ilustrace v publikacích.\n\nPůsobil jako průvodce, tlumočník (makedonština je jeho rodný jazyk, ale také mluví bulharsky, nizozemsky, anglicky, francouzsky, německy, italsky, srbsky a španělsky), rozhlasový hlasatel a redaktor novin. Mnoho let pracoval na projektech pro rozvoj kultury a cestovního ruchu ve venkovských oblastech.\n\n"}
{"id": "488393", "url": "https://cs.wikipedia.org/wiki?curid=488393", "title": "Hesensko-Kasselsko", "text": "Hesensko-Kasselsko\n\nHesensko-Kasselsko (německy: \"Hessen-Kassel\") byl německý stát, který existoval od roku 1567 do roku 1866. Vznikl roku 1567 rozdělením Hesenského lankrabství mezi syny lankraběte Filipa I., tzv. Dolní Hesensko neboli Hesensko-Kasselsko získal nejstarší syn Vilém IV. V roce 1803 bylo Napoleonem povýšeno na říšské kurfiřtství. Tzv. Hesenské kurfiřtství (\"Kurfürstentum Hessen\") se již roku 1806 stalo součástí napoleonovského Vestfálského království. Obnoveno bylo až po Napoleonově porážce v roce 1813. Definitivně zaniklo v roce 1866, kdy bylo po rakouské prohře v prusko-rakouské válce (jako spojenec Rakouska) připojeno k Prusku. Metropolí bylo město Kassel a podle něj nesla také země svůj název.\n\nHesensko-Kasselsko vzniklo v roce 1567, kdy bylo po smrti hesenského lankraběte Filipa I. rozděleno Hesenské lankrabství mezi jeho 4 syny a nejstarší Vilém získal severní část jako lankrabství Hesensko-Kasselsko (nebo Hesensko-Casselsko). Tím se také rod rozdělil do jednotlivých linií.\n\nLankrabství Hesensko-Kasselsko se rozšířilo v roce 1604, kdy lankrabě Mořic zdědil Hesensko-marburské lankrabství od svého bezdětného strýce Ludvíka IV. (1537-1604).\n\nV roce 1720 se stal švédským králem Fridrich I. (1676-1751), třetí syn hesensko-kasselského lankraběte Karla (1654–1730) a jeho manželky Marie Amálie Kuronské (1653—1711).\nFridrich se 10 let od své korunovace stal v roce 1730 i hesensko-kasselským lankrabětem; lankrabství Hese-Kassel tak bylo v letech 1730-1751 v personální unii se Švédskem. Jak králem, tak lankrabětem zůstal Fridrich až do své smrti v roce 1751, ve skutečnosti však vládl v Kasselu králův mladší bratr Vilém VIII., který lankrabství i zdědil. Ve Švédsku však po smrti bezdětného Fridricha nastoupil na královský trůn Adolf Fridrich z rodu Holstein-Gottorp.\n\nV průběhu 17. století, byla lankrabství vnitřně rozdělené pro dynastické účely, na území bez alodiálních práv:\n\n\nDíky reorganizaci německých států a německé mediatizaci roku 1803, bylo lankrabství Hesensko-Kasselsko povýšeno na říšské kurfiřtství resp. Hesenské kurfiřtství a lankrabě Vilém IX. byl povýšen na kurfiřta. Od té doby až do zániku je Hesensko-Kasselsko známé jako \"Kurhessen\", i když bylo stále obvykle označováno jako Hesensko-Kasselsko. Jižněji ležící Hesensko-Darmstadtsko povýšil Napoleon v roce 1806 na velkovévodství. Hesenské kurfiřtství bylo v roce 1806 připojeno k Napoleonovu Vestfálskému království, kvůli podpoře kurfiřta Viléma Prusku. Po porážce Napoleona bylo v roce 1813 obnoveno, ale v důsledku zániku Svaté říše římské v roce 1806 již nebylo kurfiřtstvím, ale označení si v názvu ponechalo z prestižních důvodů. V roce 1815 se stalo nezávislým členem Německého spolku.\n\nV prusko-rakouské válce bylo Hesensko-Kasselsko (stejně jako Hesensko-Darmstadtsko) spojencem Rakouska, po jeho porážce v roce 1866 bylo anektováno (připojeno) k Pruskému království (na rozdíl od jižnějšího Hesenska-Darmstadtska které muselo Prusku podstoupit některá okrajová území). V rámci Pruska se stalo součástí provincie Hesensko-Nasavsko, která se skládala z bývalého Nasavského vévodství, Hesenska-Kasselska a svobodného města Frankfurt nad Mohanem.\n\n\nPo druhé světové válce bylo Hesensko jako spolková země obnoveno v historicky největším rozsahu 19. září 1945 jako země Velké Hesensko (německy \"Großhessen\"), sloučením většiny území bývalého Lidového státu Hesenska (bez území jeho provincie Rýnské Hesensko), většinou území bývalé pruské provincie Hesenska-Nasavska (asi polovina bývalého Nasavského vévodství, bývalé svobodné říšské město Frankfurt nad Mohanem, část lankrabství Hesensko-Homburska, \"Kurfiřtství Hesenského (Hesensko-Kaselsko)\" bez jeho bývalých okresů Panství Šmalkaldského a Hrabství Schaumburgu) a většinou území bývalého Svobodného státu Waldeku.\n\n"}
{"id": "488396", "url": "https://cs.wikipedia.org/wiki?curid=488396", "title": "Stavka", "text": "Stavka\n\nStavka (rusky \"Ставка\") je ruský název vrchního velení ozbrojených sil. V době první světové války existovala v Ruské říši v podobě tzv. Hlavního stanu vrchního velitele (\"Ставка Верховного Главнокомандующего\") a v době druhé světové války v Sovětském svazu v podobě Hlavního stanu vrchního velení (\"Ставка Верховного Главнокомандования\").\n"}
{"id": "488409", "url": "https://cs.wikipedia.org/wiki?curid=488409", "title": "TANK", "text": "TANK\n\nTANK je akronymum, které znamená t'ypická a'bsolutní n'ákladovost k'onstrukce a používá se jako ukazatel celkové nákladovosti investičních produktů. Jelikož náklady v investičních produktech se často liší v závislosti na zhodnocení podkladových aktiv (cenných papírů), vypočítává se ukazatel TANK na modelových situacích s předpokládanou mírou zhodnocení.\n\nNapříklad jestliže investujeme po dobu 30 let částku 1000 Kč měsíčně, při modelovém zhodnocení podkladových aktiv tempem 6 % p.a. nás na konci čeká 1 005 620 Kč (při měsíčním připisování úroků).\n\nZa nákup a správu cenných papírů se však vždy platí nějaké poplatky a proto nikdy nedostaneme tuto částku na konci celou. Pokud má finanční produkt nákladovost vyjádřenou ukazatelem TANK na úrovni 10 %, dostaneme na konci 90 % budoucí hodnoty investice, jestliže je TANK 30 % pak pouze 70 %.\n\nAby byl ukazatel TANK skutečně relevantní, je nutné s jeho využitím srovnávat investice do ekvivalentních podkladových aktiv. Čím více se od tohoto benchmarku produkt vzdaluje, tím nižší je vypovídací hodnota ukazatele TANK.\n\nDíky ukazateli TANK je možné porovnat náklady v investičních produktech, které mají velmi složité a těžko porovnatelné poplatkové struktury. Jeho vznik je datován do roku 2006 jako projekt tehdejšího redaktora časopisu Fondshop, Romana Stuchlíka a finančního poradce Víta Kalvody. Postupně se ukazatel TANK stal významným údajem pro popis vlastností především pro investiční životní pojištění a jiné produkty pravidelného investování do cenných papírů. Dnes je autoritou, která určuje hodnoty ukazatele TANK společnost TANK s.r.o.\n\nObdobou ukazatele TANK je ukazatel aTANK, který vyjadřuje, o jaké procento sníží poplatky roční výnos konkrétního produktu pravidelného investování v modelové situaci.\n\nDo stejné rodiny indexů patří ukazatel PANK, ten určuje, kolik měsíčních plateb je u daného produktu použito na úhradu poplatků za založení smlouvy.\n\n"}
{"id": "488411", "url": "https://cs.wikipedia.org/wiki?curid=488411", "title": "Čtrnáct svatých pomocníků", "text": "Čtrnáct svatých pomocníků\n\nČtrnáct svatých pomocníků je skupina svatých uctívaných v římskokatolické církvi společně i samostatně, jako mocní přímluvci a ochránci před neštěstím a nemocemi. Nejvýznamnějším kostelem zasvěceným této skupině je bazilika čtrnácti svatých pomocníků u Bad Staffelsteinu v Horních Francích.\n\n\"Pomocníci v nouzi\" či \"svatí pomocníci\" jsou poprvé zmiňováni na konci 13. století.\n\nV letech 1445–6 mělo dojít ke třem zjevením Hermannu Leichtovi, klášternímu pastýři v Langheimu v Horních Francích, na jejichž základě byla skupina čtrnácti svatých služebníků vytyčena. Na místě údajného zjevení vzniklo poutní místo Vierzehnheiligen.\n\nÚcta se začala rychle šířit po celém Německu a přilehlých zemích. Velké popularity dosáhla v Porýní, k čemuž výrazně napomohla epidemie (pravděpodobně mor), později známá jako Černá smrt.\n\nV roce 1448 bylo založeno Bratrstvo čtrnácti svatých pomocníků, které papež Pavel V. v roce 1610 schválil a obdařil odpustky.\n\n\n\n"}
{"id": "488414", "url": "https://cs.wikipedia.org/wiki?curid=488414", "title": "Stínoviště", "text": "Stínoviště\n\nStínoviště je stavba sloužící k ochraně rostlin před nadměrným a přímým osluněním. Stínoviště je vhodné pro otužení rostlin, které nejsou v přechodném období (jaro) zvyklé na oslunění, nebo pro pěstování mladých rostlin stínomilných druhů rostlin. Stínoviště může být vybaveno textilní clonou, rákosovými rohožemi, nebo i lamelami, které omezují množství procházejícího světla. Pod stínovištěm bývá často trvalý záhon. Někdy je stínící technika snímatelná , nebo má možnosti regulace .\n\n"}
{"id": "488415", "url": "https://cs.wikipedia.org/wiki?curid=488415", "title": "Klášter Teplá", "text": "Klášter Teplá\n\nKlášter Teplá je premonstrátský klášter v Teplé u Mariánských Lázní. Areál sestává z klášterního kostela, budov konventu, prelatury, někdejší klášterní nemocnice, lékárny, sýpky, hospodářských budov a dvora.\n\nOsada Teplá s premonstrátským opatstvím se nachází na levém břehu říčky Teplé v Tepelské vrchovině 1,5 km jižně od Teplé, 12 km východně od Mariánských Lázní, 12 km jihozápadně od Toužimi, 14 km severovýchodně od Plané a 9 km severozápadně od Bezdružic. Dopravní spojení zabezpečuje silnice II/210.\n\nPremonstrátský klášter Teplá založil u osady Teplá blahoslavený Hroznata z Ovence, podle tradice roku 1193. Tento český šlechtic a dvořan na panovnickém dvoře se po smrti manželky a jediného syna rozhodl zasvětit svůj život Bohu a roku 1188 připojil se ke třetí křížové výpravě do Svaté země (pravděpodobně k dílčímu tažení Leopolda Rakouského), ovšem po příjezdu k moři se zalekl cestování a požádal papeže Celestýna III., aby ho slibu účasti zprostil. Papež mu v dubnu 1191 udělil dispens, ovšem s podmínkou, že na svých statcích založí klášter, což Hroznata posléze splnil. Protože premonstráti patřili mezi tzv. kolonizační řády a jejich předpisy vyžadovaly rozjímavý způsob života v určité vzdálenosti od osídlených míst, bylo pro založení kláštera vybráno místo na chebské zemské stezce, které bylo od osady Teplá asi 2 km vzdálené. Ve výběru mohl hrát roli i fakt, že poblíž se nacházelo poutní místo spojené se svatým Vojtěchem. Třebaže tradicí udávaný letopočet 1193 není potvrzen žádným spolehlivým pramenem, je jisté, že se tak muselo stát před rokem 1197, kdy byla sepsána tzv. Hroznatova závěť, pokládaná za zakládací listinu kláštera završující celý proces založení.\n\nRoku 1197 vyrazil Hroznata opět do Palestiny, tentokrát v rámci křížové výpravy Jindřicha VI. Výpravu opět opustil ještě na evropském území, ovšem během této cesty dosáhl u papeže Celestýna III. v Římě významných privilegíí pro tepelský klášter: papežskou ochranu, právo pontifikálií pro opaty (t. j. právo nosit mitru a berlu) a odpustky pro poutníky do kláštera. Někdy kolem roku 1200 pak se svou sestrou Vojslavou založil v nedalekém Chotěšově kanonii premonstrátek, kterou podřídil tepelskému klášteru.\n\nRoku 1202 Hroznata v Římě přijal řeholní roucho premonstrátského řádu, přičemž řeholní slib pravděpodobně složil v Teplé. Následně se rozhodl uspořádat majetkové poměry kláštera a roku 1203 získal od papeže potvrzení řádového majetku. První opat kláštera Jan (1197–1233) ho roku 1207 ustanovil správcem (proboštem). U krále Přemysla Otakara I. zase prosadil, že obyvatelé Teplé nepodléhali župním úřadům, ale přímo zemskému soudu v Praze, a že zde vybrané daně nenáležely královské komoře, nýbrž klášteru. Roku 1217 se opat Jan dostal do sporu s biskupem Ondřejem, který na klášteru požadoval dříve prominuté desátky. Papež Honorius III. ustanovil jako rozhodčího sporu Hroznatu, který spor rozhodl ve prospěch opata Jana. Přesto mezi Hroznatou a opatem panovalo napětí, snad kvůli správě majetku a výkonu zakladatelských práv. V důsledku těchto neshod Hroznata klášter na čas opustil, ale spory se nakonec podařilo urovnat a Hroznata byl povolán zpět.\n\nV létě roku 1217 Hroznata při obhlídce klášterního majetku upadl do zajetí německých loupeživých rytířů, kteří za jeho propuštění po klášteru požadovali výkupné. Podle tradičního podání však Hroznata vyplacení výkupného nechtěl připustit, a proto se ho věznitelé snažili zlomit hladem, žízní a zimou, načež těmto útrapám na hradě Kynšperku (dnešní Starý Hrozňatov) 14. července toho roku podlehl. Bez ohledu na toto tradiční podání je jisté, že klášter výkupné složil pozdě, takže mu již bylo vydáno jen mrtvé tělo.\n\nZakladatel kláštera byl pohřben v tepelském klášterním kostele před hlavním oltářem. Roku 1793 byly do tohoto hrobu přeneseny i ostatky jeho sestry Vojslavy, původně pohřbené před oltářem v kostele kláštera v Chotěšově, který však byl roku 1782 zrušen. Hroznatovi byla již krátce po smrti v rámci kláštera prokazována úcta jako světci a ve 14. století se v obou klášterech v Teplé i v Chotěšově slavil 14. červenec jako zasvěcený svátek Hroznaty. V klášteře také vznikl kolem roku 1259 spis , pravděpodobně s cílem připravit mučedníkovu kanonizaci. Roku 1897 byl Hroznata papežem Lvem XIII. blahořečen. Jeho tělo bylo následně vyzdviženo z původního hrobu a uloženo na postranním oltáři, dnes relikviáři, klášterního kostela Zvěstování Páně.\n\nPo Hroznatově smrti se již veškerá správa kláštera a jeho majetku soustředila v rukou jeho opata. V následujících letech se klášter mj. podporoval další kolonizaci kraje a stal se tak jádrem osídlení oblasti. Výkonnou i soudní moc na klášterem formálně vykonával panovník, takže klášter se proměnil z fundace soukromé na zeměpanskou.\n\nVe 13. století se poměry v klášteře na nějakou dobu stabilizovaly. 20. června byl pražským biskupem Janem II. posvěcen klášterní kostel v Teplé, přičemž aktu se osobně účastnil i král Václav I. (který tomuto klášteru, stejně jako i dalším církevním institucím, věnoval zejména na počátku své vlády velkou pozornost) a mnozí říšští velmoži a vyslanci. Po polovině 13. století nechal opat Benedikt (1247–1259) přistavět jižně od vchodu do kláštera kapli Všech svatých.\n\nKlidné období kláštera skončilo roku 1278 razantním nástupem Oty V. Braniborského na pozici správce země v době nezletilosti právoplatného panovníka Václava II. Otova vojska klášter poprvé v jeho historii vydrancovala a vypálila, přičemž tehdejší opat Hugo (1267–1295) musel uprchnout do Plzně. Následovala pro klášter poměrně nejistá doba, kdy musel hájit svůj majetek i privilegia. Slibnější vývoj jak po majetkové tak i duchovní stránce nastal v době Karla IV., který v klášteře sám rád pobýval. Roku 1381 však kraj zasáhla morová epidemie, které podlehl opat a spolu s ním mnoho členů řádu i poddaných kláštera. Epidemie některé vesnice téměř vylidnila, což klášter zasáhlo též po ekonomické stránce. Opat Bohuš z Otěšic (1384–1411) situaci vyřešil povoláním nových kolonistů z Německa a také se mu podařilo u krále prosadit přechod z dosavadního českého zvykového práva na efektivnější právo emfyteutické. Teplé (a též Jankovicím) byly uděleny městské výsady (kolem roku 1384), což podpořilo rozvoj řemesel. Těmito opatřeními se opět podařilo klášter ekonomicky zotavit.\n\nV této době se také poprvé objevuje požadavek, aby duchovní kázali česky i německy.\n\nObdobí husitských válek klášter přečkal, aniž byl přímo vojensky ohrožen či vypleněn, jako jiné katolické kláštery v té době. Když husité táhli kolem Teplé roku 1421, tak mířili přímo na Tachov a klášter ponechali nepovšimnut. V červenci téhož roku se zde zastavil trevírský arcibiskup Otto s bavorským vévodou Otou z Mosbachu. Arcibiskup Otto sem jako velitel křižácké výpravy z Norimberka povolal k setkání kurfiřta Fridricha, který se však nedostavil, a tak arcibiskup po několika dnech klášter zase opustil a vrátil se ke svému vojsku. Klášter, vedený opatem Rackem z Rýzmburka (1411–1444) se chystal na husitský vpád zejména roku 1424, kdy Jan Žižka postupoval se svým vojskem od Klatov k Plzni, ovšem husité ho opět minuli.\n\nPřestože se klášter Teplá jako jediný ze západočeských klášterů (včetně Chotěšova) vyhnul přímému vojenskému nájezdu, husitské války jej velmi poškodily, zejména po ekonomické stránce. Jeho hospodaření velmi zatížily především zvýšené finanční požadavky císaře Zikmunda. Okolí kláštera, na němž bylo jeho hospodářství závislé, také velmi trpělo pleněním křižáckými vojáky, kteří sem zajížděli ze svého ležení u Tachova.\n\nKlášter hrál určitou roli v období po husitských bouřích, kdy zde Jiří z Poděbrad vyjednával a uzavřel smlouvu s Hynkem Krušinou ze Švamberka, že nebude pomáhat Pražanům v boji proti jeho jednotě. Z hospodářských problémů se vzpamatovával postupně a se střídavými úspěchy, přičemž nakonec je zažehnal až za opata Zikmunda Hausmanna (1458–1506), který již mohl dokonce vykupovat zpět zastavené majetky. Hausmann, třebaže katolík, udržoval s Jiřím z Poděbrad dobré vztahy, o čemž mimo jiné svědčí i to, že přes klášter volilo cestu i Jiřího známé propagační poselstvo do západní Evropy. Tento postoj však opatovi nesvědčil v katolických církevních kruzích a papežský legát Rudolf, biskup lavantský, na něj valil klatbu a nechal propadnout klášterní statky. Roku 1467 klášter napadli katoličtí páni z jeho okolí. Církevní tresty byly nakonec odvolány v prosinci tohoto roku poté, co se Zikmund nekatolického krále zřekl. Přesto byl klášter následujícího roku vydrancován ještě jednou. Roku 1469 zase pro změnu začal klášterním majetkem disponovat Jiří z Poděbrad, který byl v papežské klatbě.\n\nCírkevní představitelé se nakonec rozhodli vztah Zikmunda ke králi využít a požádali ho, aby s ním zahájil jednání, čímž se situace poněkud uklidnila. Král posléze potvrdil klášteru jeho statky a vydal mu důlní privilegia za účelem rozšíření těžby v kraji. V té době klášter také zakládal rybníky a mlýny, a získal zpět okolními pány (Švamberky a pány z Plavna) uchvácené vesnice a městečka. Období nové prosperity umožnilo mj. i obnovu poničených klášterních budov a nákladné vyzdobení klášterního kostela – například zde byly umístěny stříbrné sochy světců. Roku 1490 byl kostel znovu vysvěcen.\n\nOpat Zikmund v klášteře také utužoval klášterní kázeň podle řehole sv. Augustina, proti čemuž se někteří bratři silně bouřili, ovšem opat nakonec svou reformu klášterního života, m. j. i díky podpoře krále Vladislava Jagellonského, prosadil. Tím získal i u jiných klášterů velmi dobré pověsti, a mnohé z nich sem vysílaly své kleriky, aby si osvojili pravidla řeholního života.\n\nRoku 1503 byl světským soudem jeden laický bratr odsouzen ke ztrátě hrdla a dva řeholníci odsouzeni k zazdění poté, co oloupili a zavraždili klášterního hejtmana Martina Czirlicka.\n\nVedlejším produktem Zikmundových snah o zvelebení kláštera bylo početní posilování německého obyvatelstva v kraji a s tím spojené narůstání významu německého jazyka. Zikmund byl již v době svého působení kritizován za prosazování německých kněží v klášteře, což bylo způsobeno především jeho snahou najít oporu pro svou reformu u saských premonstrátů. Početní nárůst německého obyvatelstva v okolních obcích zase souvisel s příchodem saských horníků, které sem přivedlo rozšiřování důlní těžby.\n\nOpat kláštera měl už od jeho založení v rukou mj. hlavní pravomoci nad městem Teplá, což se však jeho představeným postupem času přestávalo líbit. Opat Zikmund se roku 1503 rozhodl zmírnit napětí vstřícným krokem a uzavřel s městem dohodu. Podle ní soudní pravomoc vykonával opat nebo jeho hejtman, tepelský farář se stal členem konventu a k potřebám města byli ustanoveni tři kaplani ovládající jak český, tak i německý jazyk. Smír stvrdil i král Vladislav Jagellonský. Privilegium hradeb, které tepelští opakovaně požadovali, jim však nepřiznal.\n\nZikmund Hausmann zemřel v prosinci roku 1506. Byl nejdéle sloužícím opatem v historii kláštera.\n\nV první polovině 16. století nadále na území kláštera rostlo společenské i náboženské napětí způsobené zejména trvajícím přílivem horníků ze Saska, kteří zde šířili luteránskou víru. Klášter opět musel urovnávat oživlé spory s městem Teplá, ovšem roku 1525 se již město spolu s některými dalšími obcemi otevřeně vzbouřilo. Důvodem bylo stále živé téma privilegia tepelských hradeb, ale také snaha o vyvázání z poddanských povinností a o právo ustanovovat si vlastní duchovní správce. Měšťané zajali opata Petra II. (1509–1526), kterého však osvobodili poddaní z obce Vidžín. Na místě, kde bylo popraveno 6 původců vzpoury, dnes stojí socha Panny Marie Immaculaty.\n\nZa opata Antonína (1526–1535) se klášteru příliš nedařilo. Ocitl se pod velkým tlakem německého protestantismu a navíc se nejvyšší kancléř království Hanuš Pluh z Rabštejna rozhodl zmocnit některých klášterních obcí, čemuž poměrně slabý opat nedokázal odolávat a tyto majetky ztratil. Následující opat Jan Kurz (1535–1559) se vlivům reformace vzepřel, ovšem přesto se stal terčem svých odpůrců pro údajné kacířství, pravděpodobně založených na tom, že ne všichni příznivci Lutherova učení klášter opustili. Důsledkem bylo, že šlechtic Jindřich z Plavna získal od krále klášter do svého držení a opat, který se tomu odmítl podřídit, byl na nějakou dobu uvězněn. Odebrané svobody klášteru vrátil až král Ferdinand I., který navíc roku 1547 nařídil vrátit i 18 zastavených vsí.\n\nRoku 1549 vymřel prakticky celý konvent (s výjimkou 2 členů) na mor. To ovšem opatovi nezabránilo, aby roku 1550 otevřel klášterní školu se 24 žáky. Když Jan Kurz roku 1559 zemřel, zanechal za sebou klášter přes všechna protivenství v poměrně konsolidovaném stavu. Pohřben byl v kapli v kapli sv. Voršily klášterního kostela a jeho náhrobek je jediný, který se zde viditelně dochoval.\n\nPronikání protestantismu mezi řádové bratry pokračovalo i za opata Jana Myšína (1559–1585), který mu čelil jak disputacemi s řeholníky, kdy se snažil tzv. zbloudilé přesvědčit o jejich nepravdě, tak odstraňováním učitelů nerespektujících katolická dogmata ze sboru klášterní školy. Obyvatele města Teplá se snažil pohnout k opuštění protestantismu hospodářskými úlevami, přičemž nejzatvrzelejší luteráni byli nuceni se vystěhovat. Protože většina obyvatel se za těchto podmínek postavila návratu katolicismu vstřícně, rozšířil městu trhová práva. V úspěšné taktice pokračoval i jeho nástupce Matěj Gehel (1585–1596), který pozitivní ekonomickou motivací rekatolizoval obce Úterý, Mnichov a Pístov, kterým po Myšínově vzoru udělil trhová práva a okolním vesnicím uložil prodávat na jejich trzích.\n\nRoku 1611 klášter opět (již potřetí ve své historii) do základů vyhořel.\n\nDalší velká krize klášter potkala v období třicetileté války. Na samém jejím počátku se zde ukryli kancléř Jan Slavata, prchající z Prahy po druhé pražské defenestraci, a arcibiskup Jan Lohelius. Od Slavaty se opat Ondřej Ebersbach (1599–1629) dozvěděl, že klášter je v přímém ohrožení. Opat se rozhodl zachovat věrnost císaři Rudolfu II. a klášter Teplá spolu s kláštery v Chotěšově a v Plasích vyslal císařskému vojsku na pomoc 158 vojáků.\n\nRoku 1619 se poddaní kláštera vzbouřili a zvolili si ze svého středu nového opata (jakéhosi neznámého sedláka), ovšem protestanští páni si brzy majetek kláštera rozdělili. Řeholníci odešli do jiných klášterů a Ondřej Ebersbach obdržel doživotní rentu. Nakonec byl klášter vydrancován a opat zajat a nějakou dobu zadržován v Plzni.\n\nBěhem třicetileté války utrpěl klášter mnoho škod od obou stran konfliktu. Císař Ferdinand II. požadoval zvýšené daně, které klášter ekonomicky velmi zatěžovaly. Kromě toho se přes něj a jeho majetky několikrát přehnala vojska. Roku 1621 se kláštera a města Teplá zmocnil hrabě Mansfeld, jehož vojáci zde drancovali. Roku 1631 napadla klášterní statky saská jízda. Roku 1634 v okolí Teplé drancovali Švédové, což se opakovalo v letech 1639 a 1643. Roku 1647 byla Teplá pleněna nejprve císařskými jednotkami a hned na to opět Švédy, kteří odtud císařské razantně vytlačili. Kromě těchto násilných akcí klášter a jeho poddané ekonomicky vyčerpávaly i pouhé opakované přesuny vojsk přes jeho území, spojené se zásobovacími požadavky armád a s požadavky na zajištění ubytování vojska.\n\nPo skončení války nastalo období relativního klidu, kdy se klášter mohl zotavit z válečných škod a znovu prosperovat. Po roce 1680 byla dokonce vyvíjena i značná stavební činnost, která se projevila především barokními přestavbami. Dnešní podobu klášteru vtiskl Kryštof Dientzenhofer v letech 1690 až 1724. Přestavěny byly též kostely z majetku kláštera v řadě okolních obcí.\n\nBěhem válek o dědictví rakouské klášter monarchii aktivně podporoval a věnoval jí asi 300 tisíc zlatých v penězích a naturáliích. Opat Jeroným Ambros (1741–1767) byl nucen třikrát uprchnout před nepřátelskými vojsky. Roku 1742 přes klášterní území ustupovaly z Prahy francouzské jednotky, které zde rozkradly vybrané almužny pro chudé. Následně zde přenocoval císař František I. Štěpán, který je pronásledoval.\n\nPo válce opat Jeroným Ambrož pokračoval v barokních přestavbách a vnitřních úpravách kostelů i jiných budov v majetku kláštera. Jeho významným donátorským a kulturním počinem byly objednávky soch světců a kenotafu blahoslaveného Hroznaty pro tepelský chrám v pražské dílně Ignáce Františka Platzera nebo lavice pro kanovnický chór od řezbáře Tomáše Pistla z Teplé (roku 1750) či hlavní a chórové varhany od tachovského varhanáře Antonína Gartnera (v letech 1756 a 1760).\n\nVelmi významnou klášterní osobností byl opat Karel Reitenberger (1812–1827), který proslul především svým rozhodnutím založit město Mariánské Lázně, které následně dále systematicky rozvíjel. Tyto jeho aktivity však velmi citelně zatěžovaly klášterní hospodářství, což vyvolávalo velmi silný odpor mezi některými řeholníky a nakonec vedlo až k jeho odvolání. Jeho nástupci Adolf Kopmann (1828–1835) a Melchior Mahr (1843–1867) v budování města pokračovali. Melchior Mahr ještě před svým zvolením zastával funkci inspektora pramenů a mj. také nechal postavit tzv. Tepelský dům. Opat Marian Heinl (1843–1867) zase v Mariánských Lázních vystavěl kostel Nanebevzetí Panny Marie a děkanství.\n\nVětšina 19. století probíhala ve znamení relativního klidu a prosperity kláštera, přesto však utrpěl také některé významné ztráty. Jednou znich bylo vymanění města Teplá z poddanské závislosti roku 1849. O pár let později se město stalo sídlem politického okresu Teplá.\n\nMezi rozporuplné osobnosti z řad klášterních představitelů se řadí především opat Gilbert Johann Helmer (1900–1944). Helmer byl velmi schopný hospodář a zároveň požíval velké společenské autority. Byl také velmi vzdělaný germanista. Během první světové války se však u něho začaly projevovat také výrazné německé nacionalistické rysy, kdy aktivně podporoval válečnou angažovanost monarchie. Po rozpadu Rakousko-Uherska zase podporoval snahy o odtržení českého pohraničí a jeho anexi sousedním Německem. Jeho negativní vztah k prvorepublikovému politickému zřízení mohl být ovlivněn mimo jiné i pozemkovou reformou.\n\nPřes tyto proněmecké postoje se za války klášteru nedařilo dobře a několikrát čelil snahám o zrušení. To se Helmerovi podařilo vždy odvrátit, mj. i tím, že nacistickým pohlavárům zdůrazňoval své předválečné proněmecké zásluhy. Přesto bylo několik řeholníků nuceno narukovat do armády. Roku 1942 nacisté zabavili majetek kláštera v Mariánských Lázních a klášter se ocitl pod dohledem gestapa. V jeho prostorách byla zřízena porodnice pro německé svobodné matky rasového programu Lebensborn a bydlely zde příslušnice říšské pracovní služby. Klášter se podílel na správě nedalekého zajateckého tábora a v závěru války v něm byl umístěn také lazaret.\n\nAmerická armáda Teplou obsadila bez boje 6. května 1945. Opat Helmer se konce války nedožil (zemřel roku 1944), a jeho nástupce Petr Möhler (1944–1946) musel čelit důsledkům Helmerova politického dědictví. V září 1945 byl spolu s dalšími představiteli kláštera zatčen a internován nejprve ve svém bytě a od února 1946 v Chebu. Lidovému soudu se nakonec vyhnul a v dubnu 1948 byl vyhoštěn do Německa. Ostatní řeholníci byli internováni v starobinci v Teplé a odsunuti již v dubnu 1946. Devíti členů tepelského konventu se nejprve ujal premonstrátský klášter ve Speinshartu, v následujících desetiletích exilový tepelský konvent vystřídal několik dalších působišť v Německu, až byl roku 1996 pro nedostatek členů rozpuštěn.\n\nV tepelském klášteře zůstali pouze dva kněží českého původu. Přesto se podařilo klášter zachovat a počet jeho členů začal v prvních poválečných letech opět narůstat. Po nástupu komunistů k moci se však klášter Teplá stejně jako jiné kláštery v republice ocitl pod silným tlakem úřadů. Řeholní majetek byl zabaven a znárodněn a mnozí řeholníci byli internováni, vězněni či jinak persekvováni. Historie ilegálně působící tepelské kanonie v tomto období dosud nebyla podrobně zmapována.\n\nObjekt kláštera připadl v letech 1950 až 1978 československé armádě, během jejíhož pobytu byl silně zdevastován. Následně ho převzal do péče Státní památkový ústav, kvůli nedostatku financí pustnutí neobývaných budov pokračovalo ještě rychleji. V letech 1979 až 1990 budovy kláštera sloužily pobočce Státního okresního archivu. Po roce 1989 byl objekt restituován a některé jeho postupně části opraveny. Obnoven byl i duchovní život v klášteře. V dubnu roku 2008 byl prohlášen za národní kulturní památku.. V severním křídle konventních budov byl zřízen hotel. V roce 2018 byla zahájena generální oprava kostela.\n\nKostel Panny Marie byl založen po roce 1197 jako trojlodní dvouvěžová bazilika. V románském slohu byla vystavěna západní část s westwerkem, na úrovni druh=ho patra navázala raně gotická stavba s lomenými oblouky oken a žebrovými klenbami. Interiér kostela byl přestavěn počátkem 18. století podle projektu Kryštofa Dienzenhofera. Vstupní portál se sochami řádových světců (zleva) sv. Augustina, bl. Hroznaty a sv. Norberta dal v 90. letech 19. století přistavět v novorománském slohu opat Ambros Alfred. Vnitřní vybavení je převážně barokní, dřevěné bíle štafírované sochy dodal Ignác František Platzer, fresky maloval Eliáš Dollhoff. Před hlavním oltářem je vyvýšená hrobka bl. Hroznaty. Kenotaf s Hroznatovou ležící sochou, sochami boha Chrónose, plačky a dvou andílků je umístěn v severní boční kapli.\n\nKnihovní sál byl vybudován v letech 1902 až 1906 po vzoru Strahovské knihovny.\nBohatá duchovní a intelektuální činnost kanovníků se odráží ve 30 tisících svazků klášterní knihovny, která obsahuje iluminované rukopisy, prvotisky, staré tisky, knihy, mapy i sbírku grafických listů. \n\n\n"}
{"id": "488418", "url": "https://cs.wikipedia.org/wiki?curid=488418", "title": "Mesit", "text": "Mesit\n\nMesit může být\n\n"}
{"id": "488422", "url": "https://cs.wikipedia.org/wiki?curid=488422", "title": "Staročeština", "text": "Staročeština\n\nStaročeština (stará čeština) označuje nejstarší fázi češtiny doloženou na písemných památkách. Fáze se vymezuje první polovinou 12. století, kdy staročeština navazuje na pračeštinu, až koncem 15. století, kdy nastupuje doba střední češtiny.\n\nRaná fáze staré češtiny trvala do konce 13. století. V této době se ještě čeština objevuje značně torzovitě (na glosách a přípiscích), na začátku 13. století poprvé ve větách (zakládací listina litoměřické kapituly). Střední stará čeština je vymezována 14. stoletím, během kterého se objevila již větší psaná díla (Dalimilova kronika, Rožmberská kniha, v druhé polovině působí Tomáš Štítný ze Štítného). Posledním obdobím je čeština doby husitské (15. století).\n\n\n\n\n\n"}
{"id": "488423", "url": "https://cs.wikipedia.org/wiki?curid=488423", "title": "Dvanáct (film)", "text": "Dvanáct (film)\n\nDvanáct (v originále číslicemi \"12\") je ruský film režiséra Nikity Michalkova z roku 2007, vytvořený jako remake amerického filmu \"Dvanáct rozhněvaných mužů\". Michalkov si zároveň zahrál roli předsedy dvanáctičlenné soudní poroty, která dlouhé hodiny rozhoduje o vině či nevině čečenského mladíka, obžalovaného z vraždy svého adoptivního ruského otce. \n\nPřevážnou většinu děje představuje jednání poroty, která se radí ve školní tělocvičně. Je od ní vyžadováno jednomyslné rozhodnutí a zpočátku se zdá, že takto záhy rozhodnou o vině. Usnesení však vetuje člen, kterému se zdá rozhodnutí příliš rychlé. Jednotliví členové, muži různých profesí s různými životními zkušenostmi, obhajují ze svého pohledu vinu či nevinu a postupně mění názory. Jednání se protahuje přes noc, vycházejí najevo nové důkazy a motivy, provádí se rekonstrukce činu. Děj je střídán krátkými scénami ze života obžalovaného a z válečného Čečenska.\n\nNa závěr jednání hlasuje jedenáct členů poroty pro nevinu; proti je předseda. Ten se podvoluje většině s tím, že už od začátku byl o nevině přesvědčen – věděl však, že na svobodě by obžalovanému hrozilo nebezpečí od skutečných vrahů. Nakonec je mladík obžaloby zproštěn a předseda poroty se ho ujímá.\nSnímek byl nominován na Oscara za nejlepší zahraniční film a na benátském festivalu na Zlatého lva.\n"}
{"id": "488428", "url": "https://cs.wikipedia.org/wiki?curid=488428", "title": "Sněženky a machři po 25 letech", "text": "Sněženky a machři po 25 letech\n\nSněženky a machři po 25 letech je česká filmová komedie z roku 2008, která navazuje na film z roku 1983 s názvem \"Sněženky a machři\". Děj se opět odehrává na horské chatě, kde se po 25 letech sejdou bývalí spolužáci, které svolá Viki Cabadaj v podání Jana Antonína Duchoslava. Režisér Viktor Tauš o filmu prohlásil, že je to spíše „úvaha o tom, kam to postavy filmu v životě dotáhly.“ Kromě postav, které se již objevily v prvním snímku, se v tomto filmu objevují dvě nové výrazné postavy a to dcera Viki Cabadaje a syn Karla Máchy.\n\nScénář filmu měli na starosti jako u předchozího snímku Radek John a Ivo Pelant, film režíroval Viktor Tauš. Ve filmu hrají: Jan Antonín Duchoslav, Michal Suchánek, Václav Kopta, Veronika Freimanová, Radoslav Brzobohatý, Eva Jeníčková, Jakub Prachař, Petra Lustigová, Kateřina Pindejová, Petr Franěk, Juliana Johanidesová, Zuzana Šavrdová, Jana Štěpánová, Kateřina Horníková, Petra Kotmelová, Peter Hosking a další.\n\n\n"}
{"id": "488429", "url": "https://cs.wikipedia.org/wiki?curid=488429", "title": "Eva Šuranová", "text": "Eva Šuranová\n\nEva Šuranová, rozená Kucmanová (24. dubna 1946 Ózd, Maďarsko – 31. prosince 2016) byla československá atletka slovenské národnosti, která se věnovala skoku do dálky.\n\nV roce 1969 skončila sedmá na mistrovství Evropy v Athénách. Reprezentovala na letních olympijských hrách v Mnichově 1972, kde vybojovala bronzovou medaili. Její nejdelší pokus měřil 667 cm. Olympijské zlato získala Heide Rosendahlová, která skočila o 11 cm dál. Z mistrovství Evropy v Římě 1974 si odvezla stříbrnou medaili. Zúčastnila se také letní olympiády v Montrealu 1976, kde však v kvalifikaci nezaznamenala platný pokus.\n\nOd podzimu 2016 měla vážné zdravotní problémy, kterým podlehla v nemocnici dne 31. prosince 2016.\n\n\nPod otevřeným nebem přidala k osmi titulům v dálce také v roce 1967 titul v pětiboji. Dále se stala mistryní v běhu na 100 metrů překážek (1968, 1969) a v běhu na 100 metrů (1975).\n\n"}
{"id": "488430", "url": "https://cs.wikipedia.org/wiki?curid=488430", "title": "Robert Johnson", "text": "Robert Johnson\n\nRobert Johnson (8. května 1911 Hazlehurst, Mississippi – 16. srpna 1938 Greenwood, tamtéž) byl známý bluesový muzikant, jeden z výrazných zástupců Delta blues.\n\nJeho nahrávky z roku 1936–1937 ukazují na pozoruhodnou kombinaci zpěvu, kytarových zkušeností a talentu při skládání písní, které ovlivnily generace muzikantů. Robert Johnson po celou dobu svého života tvrdil, že jeho talent pochází od ďábla, na toto téma složil několik jeho známých bluesových písní, díky jeho nepřirozenému skonu ve věku 27 let bývá proto označován jako první člen Klubu 27, výborných muzikantů a talentovaných hvězd, kteří zemřeli ve 27. roku svého života.\n\nJe považován za „Dědu Rock and Rollu“. Jeho frázování, originální písně a kytarový styl inspiroval široké spektrum muzikantů, mezi něž patří Muddy Waters, Led Zeppelin, Bob Dylan, The Rolling Stones, Johnny Winter, Jeff Beck a Eric Clapton, který nazval Johnsona „nejdůležitějším bluesovým kytaristou, který kdy žil“. Byl také 5. v seznamu sta nejlepších kytaristů všech dob, který vytvořil časopis Rolling Stone.\n"}
{"id": "488431", "url": "https://cs.wikipedia.org/wiki?curid=488431", "title": "Ejn Avdat", "text": "Ejn Avdat\n\nEjn Avdat (: עין עבדת) nebo Ejn Ovdat je kaňon v Negevské poušti v Izraeli, jižně od kibucu Sde Boker. Díky hojné fauně a floře nacházející se uprostřed pouště byl vždy lákavým místem k bydlení. V důsledku toho byl kaňon a jeho okolí obydlen již před 80 až 90 tisíci lety například neandrtálci a později v historii Nabatejci a křesťanskými mnichy. Díky vhodnému prostředí a bujné vegetaci je kaňon atraktivním místem pro různé živočišné druhy, jako jsou například kozorožci a různé druhy ptactva.\n\nPříhodné prostředí je zde možné díky vodě, která vyvěrá z četných pramenů v jižní části kaňonu a jež následně přes řadu vodopádů stéká do hlubokých tůní. Zdejší prameny vyvěrají ze skal, avšak jejich přesný zdroj není stále znám. Kolem pramenů rostou halofytní (slanomilné) rostliny jako jsou topoly (\"Populus\") a lebedy (\"Atriplex\").\n\n\"Ejn\" (hebrejsky: עין) je hebrejské slovo pro pramen či vodní zdroj, odkazující k četným pramenům v kaňonu, zatímco slovo \"Avdat\" (hebrejsky: עבדת) pochází z nedalekého města Avdat, jež se nachází jižně od kaňonu. Město Avdat je pojmenován po nabatejském králi Obodasovi I, který je zde podle tradice pohřben. Jeho jméno bylo arabizováno na \"Abdaha\" (: عبدا) a nakonec hebraizováno na \"Avdata\". Proto \"Ejn Avdat\" znamená \"Pramen Obodaův\".\n\nBěhem pravěku byl Ejn Avdat a jeho okolí obýván po tisíce let, což dokazují četné artefakty pazourků, které byly ve zdejší oblasti nalezeny. Tyto nástroje patřili neandrtálské moustérienské kultuře, která zde pobývala před 80 až 90 tisíci lety. Četnost pazourků v blízkosti výchozů svědčí o tom, že byly neandrtálci používány pro mnohé typy nástrojů, jako jsou například šípy, hroty a jiné podobné nástroje. Skořápky z pštrosích vajec a kosti osla asijského pomáhají doložit a popsat zdejší faunu v tomto období.\n\nV oblasti byla rovněž nalezeno velké množství nástrojů vyrobených z pazourků a různé druhy ručně vyrobených nožů a kamenných nástrojů, které se datují do paleolitu a mezolitu, stejně jako zbytky menších osad, sestávajících z kruhových staveb, datujících se do doby bronzové.\n\nBěhem helénismu se nedaleké město Avdat stalo obchodním centrem Nabatejců na významné Kadidlové stezce, která byla starověkou obchodní stezkou táhnoucí se přes Arabský poloostrov od Egypta do Indie. Jiné oblasti Negevu v tomto období obydleny nebyly a ani v nich nebylo rozšířené zemědělství. Zemědělství však doznalo značného rozvoje během raného římského období, kdy dosáhlo Nabatejské království svého vrcholu. V té době se pevnosti Kadidlové stezky staly prosperujícími městy s velkým množstvím veřejných budov a zemědělskými usedlostmi na předměstích a přestože byl Avdat anektován Římskou říší v roce 106 n. l., zůstal i nadále na Kadidlové stezce prosperujícím hlavním centrem.\n\nBěhem byzantského období se město vyvinulo v křesťanské město a Ejn Avdat byl obydlen mnichy, kteří žili v jeskyních kaňonu. Tito mnichové zde vytesali skříně, poličky, lavičky, schody a vodní systémy. Jeskyně jsou rovněž vyzdobeny kříži a modlitbami vyrytými do zdí. Po muslimském dobytí Palestiny zůstala oblast opuštěna.\n\nMísto se stalo snadněji dostupnější v 50. letech 20. století po založení kibucu Sde Boker v roce 1952 a vybudování dálnice 40 vedoucí do Ejlatu. V roce 1956 byla v kaňonu vybudována turistická stezka, která je dnes součástí Izraelské národní stezky, turistické stezky, která vede po celém Izraeli.\n\nKvůli zdejšímu bohatému životnímu prostředí a historii se Ejn Avdat stál izraelským národním parkem. Národní park Ejn Avdat (hebrejsky: גנים לאומיים עין עבדת) zahrnuje kaňon v celé jeho délce. Existují do něj dva vstupu, jižní u úpatí kaňonu, nacházející se zhruba 500 m n. m. a severní v nadmořské výšce přibližně 400 m n. m. Tyto dva vstupy do kaňonu jsou od sebe vzdáleny zhruba 5 kilometrů.\n\nKaňon Ejn Avdat je součástí vádí Nachal Cin, největšího vádí v Negevské poušti. Celkem 120 kilometrů dlouhé vádí začíná v severozápadní části Machteše Ramon a směřuje na sever. Nachal Cin, včetně Ejn Avdat, vznikl erozí za pomoci zdejších vodních toků, které se v průběhu dějin zařezaly do zdejšího reliéfu.\n\nPodnebí v oblasti monitoruje meteorologická stanice ve Sde Boker. Léta jsou zde teplá, téměř beze srážek, zatímco zimy jsou chladné s občasnými dešti. Nejnižší teploty zde byly zaznamenány v lednu, a to – 3,6 °C, zatímco v létě teplota překračuje 40 °C. Vlhkost je zde poměrně vysoká, během zimy obvykle po ránech přesahuje 75 % a v poledne již je pod 50 %, zatímco v létě je po ránu kolem 50 % a v poledne méně než 30 %.\n\nDíky hojnosti vegetace přitahuje Ejn Avdat množství živočišných druhů; z hmyzu například šídla, z ptáků to jsou bulbulovití, holub skalní (\"Columba livia\") a různí dravci a z jiných živočišných druhů například žáby a kozorožci. Útesy kaňonu jsou někdy využívány orly jako hnízdiště. Z ostatních dravců se zde vyskytují například supi, sokoli či dropovití.\n\nKolem pramenů rostou topoly a lebedy, které většinou rostou na březích a snesou určitou úroveň salinity půdy. Salinita i průtok vody se liší v jednotlivých ročních období, nicméně prameny jsou zde aktivní po celý rok.\n\nPrvní a nejjižnější pramen v kaňonu je \"Ejn Ma'arif\". Tvoří řetězce vodopádů a jezírek a největší z jeho vodopádů je 40 metrů vysoký. Poblíž pramene jsou pozůstatky byzantské pevnosti, která kontrolovala další část proudu a okolní zemědělskou půdu.\n\nDále na sever od pramene Ejn Ma'arif je 15 metrů vysoký vodopád, který padá do 8 metrů hlubokého jezera, které je rozděleno do dvou částí malou umělou hrází. V nedávné době bylo v jezírku zakázáno plavat i z něj pít, aby nedocházelo k vyrušování zdejší zvířeny. Zdejší pramen se jmenuje \"Ejn Avdat\" a neměl by být zaměňován s názvem celého kaňonu.\n\nNedaleko severního vstupu do národního parku se nachází pramen \"Ejn Mor\". Ejn Mor, který je nejníže položeným pramenem v kaňonu, byl pojmenován po koření myrha (hebrejsky: מור, \"mor\"). Své jméno získal z historických důvodů, neboť po nedaleké kadidlové stezce, jejíž zastávkou bylo i nedaleké město Avdat, cestovali obchodní s velbloudy, kteří prodávali myrhu.\n\n"}
{"id": "488433", "url": "https://cs.wikipedia.org/wiki?curid=488433", "title": "Leadbelly", "text": "Leadbelly\n\nLeadbelly (nebo také Lead Belly), vlastním jménem Huddie William Ledbetter (29. ledna 1888, Mooringsport, Louisiana, USA – 6. prosince 1949, New York, USA), byl americký folkový muzikant, významný díky svým silným vokálům, virtuozitou hry na dvanáctistrunnou kytaru a sborníkem folkových písní, který sepsal.\n\nI když hrál hlavně na dvanáctistrunnou kytaru, uměl také hrát na piano, mandolínu, violu, foukací harmoniku a akordeon. V některých nahrávkách (v jedné ze svých verzí folkové balady „John Hardy“) hraje místo na kytaru na akordeon. V dalších nahrávkách jen zpívá a tleská do rytmu. Témata jeho hudby pokryla široké spektrum námětů. Například náboženské písně, bluesové písně o ženách, alkoholu a rasismu a folkové písně o kovbojích, vězení a tanci. Psal také písně o známých lidech té doby, jako byli Franklin Delano Roosevelt, Adolf Hitler, Jean Harlow a Howard Hughes.\n\nJeho blues \"Where did you sleep last night\" zaznělo jako poslední píseň Nirvany na jejich \"Unplugged in New York\".\n"}
{"id": "488434", "url": "https://cs.wikipedia.org/wiki?curid=488434", "title": "Eli Wallach", "text": "Eli Wallach\n\nEli Wallach (7. prosince 1915 Brooklyn, New York, USA − 24. června 2014 USA) byl americký herec, držitel ceny Tony a ceny Emmy.\n\nPocházel z polské židovské rodiny, která imigrovala do Ameriky. Vystudoval historii, herectví, umění a pedagogiku. Bakalářský titul získal na University of Texas v Austinu a magisterský na School of Education (pedagogické fakultě) City College of New York. Za druhé světové války sloužil ve Francii.\n\nV amatérských souborech hrál už od roku 1930. V roce 1945 začal hrát na Broadwayi a v roce 1951 si vysloužil divadelní cenu Tony Award, a to za roli Alvara Mangiaca ve hře Tennessee Williamse \"Tetovaná růže\" (\"The Rose Tattoo\"). Na divadelních jevištích hrál často spolu se svou manželkou Anne Jacksonovou, s níž žil od roku 1948. Jejich synem je vedoucí speciálních efektů Peter Wallach.\n\nVe filmu začal hrát poprvé v roce 1956, a to ve snímku \"Baby Doll\", opět podle Tennessee Williamse. Za tuto roli získal britskou cenu BAFTA pro nejlepší vycházející hvězdu a byl nominován na Zlatý glóbus za nejlepší mužský herecký výkon ve vedlejší roli.\n\nJeho první velkou filmovou rolí, a patrně i světově nejznámější, se stala role ve známém westernovém filmu \"Sedm statečných\" z roku 1960, kde hrál vůdce zločinecké bandy Calveru. Jeho nejlegendárnější rolí je ale postava Ošklivého či Tuca ve filmu \"Hodný, zlý a ošklivý\" z roku 1966.\n\nAčkoli byl obsazován spíše do záporných rolí, např. v roce 2000 si zahrál rabína v komedii \"Rabín, kněz a krásná blondýna\". Naposledy hrál v roce 2010 v thrilleru Romana Polanského \"Muž ve stínu\".\n\nV roce 1967 získal cenu Emmy za roli v televizním filmu filmu \"Máky jsou také květy\" (\"The Poppy is Also a Flower\"). Namlouval také komentáře k řadě dokumentárních filmů.\n\nNebyl nikdy nominován na Oscara, ale krátce před svými 95. narozeninami obdržel v listopadu 2010 cenu Akademie za celoživotní dílo.\n\nZemřel ve vysokém věku 98 let dne 24. června 2014.\n\nVýběr z Wallachovy herecké filmografie:\n\n"}
{"id": "488435", "url": "https://cs.wikipedia.org/wiki?curid=488435", "title": "Bochník", "text": "Bochník\n\nBochník označuje obvykle kulatý nebo podlouhlý tvar pokrmu. Nejčastěji se používá ve spojení s chlebem – bochník chleba, ale může se týkat i jiných\npokrmů, které během zpracování vytvarují do zmíněného tvaru.\n\nMalý bochník je bochánek.\n\nPokrmy, které mají tvar bochníku nebo bochánku:\n\nBochník se rovněž stal lidovým označením pro vůz UAZ-452.\n"}
{"id": "488437", "url": "https://cs.wikipedia.org/wiki?curid=488437", "title": "Robert Gordon Wasson", "text": "Robert Gordon Wasson\n\nRobert Gordon Wasson (22. září 1898 – 23. prosince 1986) byl americký spisovatel, bankéř a amatérský výzkumník. V rámci svého nezávislého výzkumu přispěl v oblastech etnobotaniky (etnomykologie), botaniky a antropologie.\n\nSe svou ženou se vydal na expedici do Mexika za studiem rituálního užívání hub domorodými obyvateli. Stali se prvními bělochy, kteří byli připuštěni k mazatéckému rituálu s posvátnými houbami. V roce 1957 o tom publikoval článek, čímž přinesl povědomí o existenci psychoaktivních hub širší veřejnosti. Do té doby byly kulty užívající psilocybinové houby jako entheogen považovány za vymýcené či dokonce nikdy neexistující a z nemnohých historických spisů se o nich vědělo jen málo. Spolu s Albertem Hofmannem byli také prvními bělochy, kteří získali vzorky dalšího mazatéckého halucinogenu šalvěje divotvorné, kterou identifikovali jako nový druh a začali s její kultivací mimo Mexiko.\n"}
{"id": "488439", "url": "https://cs.wikipedia.org/wiki?curid=488439", "title": "Viktor Tauš", "text": "Viktor Tauš\n\nViktor Tauš (* 3. prosince 1973 Praha) je filmový a reklamní režisér, scenárista a producent. \n\nPo základní škole absolvoval Viktor Tauš SPŠ sdělovací techniky v Praze. V roce 1992 začal studovat filmový dokument na FAMU v Praze. Přibližně kolem roku 1996 podlehl závislosti na heroinu, přestal plnit studijní povinnosti a musel FAMU opustit. Ze závislostí na drogách se po odborné péči vyléčil. Zkušenosti reflektoval v částečně autobiografickém filmu \"Kanárek\" z roku 1999, v němž ztvárnil hlavní roli a za který Alois Fišárek získal Českého lva za nejlepší střih.\n\nPrvní Taušův autorský film je \"Kanárek\" (1999; scénář, režie). Jeho režisérským počinem je také český film \"Sněženky a machři po 25 letech\" (2008). Třetím celovečerním filmem jsou \"Klauni\" (2013; režie, produkce). Mimo práci na filmech působil v letech 2004–2011 jako reklamní režisér a je tvůrcem více než 70 reklamních spotů (a to i pro významné klienty, jako General Electric, Nescafé, Renault, Vodafone, Wüstenrot aj.) nebo videoklipů (J.A.R., Vladimír Mišík, Milan Hlavsa). \n\nJako producent se podílel na filmech \"Dům\" (režie Zuzana Lilová), \"Líbánky\" (režie Jan Hřebejk) a \"Rudý kapitán\" (režie Michal Kollár).\n\n\n\n\n"}
{"id": "488444", "url": "https://cs.wikipedia.org/wiki?curid=488444", "title": "John Birch Society", "text": "John Birch Society\n\nThe John Birch Society (česky \"Společnost Johna Birche\") je americká politická zájmová skupina, podporujícící to, co považuje za tradiční konzervativní záležitosti (jako např. soukromé vlastnictví, roli zákona a suverenitu USA) a oponující globalizaci. Aktuálně vystupuje např. pro audit a postupné opuštění Federálního rezervního systému a přechod z měny s nuceným oběhem na zlatý standard, nebo pro vystoupení USA z Organizace spojených národů. Společnost Johna Birche stojí politicky napravo podle amerického politického spektra. V době studené války vystupovala výrazně antikomunisticky.\n\nByla založena v roce 1958 v Indianapolis ve státě Indiana dvanácti zakládajícími členy, lidmi vedenými Robertem W. Welchem, Jr, který byl jejím prezidentem až do roku 1983. V roce 1983 se stal předsedou Larry McDonald, který byl téhož roku zabit Sovětským svazem při sestřelení KAL 007.\n\nNese jméno Johna Birche, amerického vojenského rozvědného důstojníka a baptistického misionáře z II. světové války, který byl zabit v roce 1945 příznivci komunistické strany Číny. Birchovi rodiče pak do Společnosti vstoupili jako doživotní členové. V současné době Společnost sídlí ve městě Appleton ve státě Wisconsin a má pobočky ve všech 50 státech. Vlastní nakladatelství \"American Opinion Publishing\", které publikuje žurnál \"The New American\" (\"Nový Američan\").\n\n"}
{"id": "488452", "url": "https://cs.wikipedia.org/wiki?curid=488452", "title": "Evelyn Ashfordová", "text": "Evelyn Ashfordová\n\nEvelyn Ashfordová, nepřechýleně Evelyn Ashford (* 15. dubna 1957 Shreveport, Louisiana) je bývalá americká atletka - sprinterka. Kromě bývalého světového rekordu v běhu na 100 metrů drží také dosud nejrychlejší čas v letmé stovce na posledním úseku štafety 4×100 metrů (9,77 s).\n\n\n"}
{"id": "488459", "url": "https://cs.wikipedia.org/wiki?curid=488459", "title": "Irena Pavlásková", "text": "Irena Pavlásková\n\nIrena Pavlásková (* 28. ledna 1960 ve Frýdku-Místku) je česká filmová a televizní režisérka, scenáristka a producentka.\n\nAbsolventka studia dokumentární tvorby na pražské FAMU, natáčí celovečerní i televizní filmy, nevyhýbá se žádnému filmovému žánru. Po absolutoriu školy pracovala nejprve v Československé televizi, odkud v roce 1987 přešla do Filmového studia Barrandov, kde pracovala jako pomocná režisérka.\n\nSvou jedinou malou hereckou roli ztvárnila ve Svěrákově filmu \"Obecná škola\".\n\n\n\n\n\n"}
{"id": "488461", "url": "https://cs.wikipedia.org/wiki?curid=488461", "title": "Heřmanov (Kolešovice)", "text": "Heřmanov (Kolešovice)\n\nVesnice Heřmanov je částí obce Kolešovice ležící v okrese Rakovník. V roce 2011 zde trvale žilo 19 obyvatel.\n\nPrvní písemná zmínka o vesnici pochází z roku 1748.\n\n"}
{"id": "488462", "url": "https://cs.wikipedia.org/wiki?curid=488462", "title": "Zderaz (Kolešovice)", "text": "Zderaz (Kolešovice)\n\nZderaz je vesnice, část obce Kolešovice v okrese Rakovník. V roce 2011 zde trvale žilo 62 obyvatel.\n\nPrvní písemná zmínka o vesnici pochází z roku 1464.\n\n\n"}
{"id": "488464", "url": "https://cs.wikipedia.org/wiki?curid=488464", "title": "Zhoř (Krakovec)", "text": "Zhoř (Krakovec)\n\nVesnice Zhoř je částí obce Krakovec ležící v okrese Rakovník. V roce 2011 zde trvale žilo 24 obyvatel.\n\nPrvní písemná zmínka o vesnici pochází z roku 1383.\n\n"}
{"id": "488465", "url": "https://cs.wikipedia.org/wiki?curid=488465", "title": "Častonice (Křivoklát)", "text": "Častonice (Křivoklát)\n\nVesnice Častonice je částí obce Křivoklát ležící v okrese Rakovník. V roce 2011 zde trvale žilo 32 obyvatel.\n\nPrvní písemná zmínka o vesnici pochází z roku 1513.\n\n\n"}
{"id": "488466", "url": "https://cs.wikipedia.org/wiki?curid=488466", "title": "Písky (Křivoklát)", "text": "Písky (Křivoklát)\n\nPísky (též Píska) jsou částí městyse Křivoklát v okrese Rakovník ve Středočeském kraji. V roce 2011 zde trvale žilo 26 obyvatel.\n\nTato místní část je tvořena čistě areálem Střední lesnické školy a Středního odborného učiliště Křivoklát (SLŠ a SOU Křivoklát). Škola se nachází přímo v CHKO Křivoklátsko, obklopena ze všech čtyř stran hlubokými křivoklátskými lesy, nabízí tak ideální podmínky pro výuku lesnických a přírodovědných oborů.\n\nVýuka lesnictví má na Křivoklátě dlouhou tradici. Již roku 1838 zřídil fürstenberský lesmistr Ing. Jan Gintl se souhlasem majitele místního panství, knížete Karla Egona II. Fürstenberga, soukromou revírnickou školu. Kníže Karel Egon daroval škole do vínku pozemky v křivoklátské místní části Amalín. Zde hned v roce 1839 vyrostla škola s internátem pro 70 žáků.\n\nPo 2. světové válce přišlo rozhodnutí postavit zcela novou školu asi 3 kilometry za Křivoklátem v místní části Písky. Stavba byla dokončena r. 1950, lesnické učiliště zde však fungovalo jen do roku 1952. Poté sloužil areál pouze jako školicí středisko státních lesů, dokud zde roku 1961 nezačala z popudu Krajského národního výboru v Praze probíhat výuka tehdy dvouletého učebního oboru \"lesař\". Školní výuka se tak na Písky vrátila již natrvalo.\n\n\n"}
{"id": "488467", "url": "https://cs.wikipedia.org/wiki?curid=488467", "title": "Seznam ústav podle zemí", "text": "Seznam ústav podle zemí\n\n\"Toto je seznam ústav podle zemí\"\n\n\n\n\n\n\n\n\n\n\n\n"}
{"id": "488468", "url": "https://cs.wikipedia.org/wiki?curid=488468", "title": "SS Arabic (1903)", "text": "SS Arabic (1903)\n\nSS \"Arabic\" byl parník společnosti White Star Line vybudovaný v loděnicích Harland & Wolff v Belfastu. Původně byl stavěn pro společnost Atlantic Transport Line pod jménem \"Minnewaska\", ale ještě během stavby byl převzat White Star Line a na vodu byl spuštěn 18. 12. 1902 jako \"Arabic\". Sloužil nejprve na lince Liverpool - New York, poté od července 1905 na lince Liverpool - Boston.\n\n19. srpna 1915, když se nacházel asi 80 km od Old Head of Kinsale na cestě do New Yorku, byl bez varování torpédován německou ponorkou U-\"24\". Loď se potopila během 15 minut. 390 cestujících bylo zachráněno a 44 zemřelo. USA protestovaly proti tomu, že útok proběhl bez jakéhokoliv varování a Německo se zaručilo, že už nikdy bez varování nezaútočí. Zaručilo, ale v roce 1917 svůj slib porušilo.\n"}
{"id": "488470", "url": "https://cs.wikipedia.org/wiki?curid=488470", "title": "Povlčín", "text": "Povlčín\n\nVesnice Povlčín (dříve též Pavlčín) je část obce Milostín v okrese Rakovník. V roce 2011 zde trvale žilo 63 obyvatel.\n\nVes se nachází asi patnáct kilometrů severozápadně od Rakovníka, na hranici Rakovnicka a Žatecka v nadmořské výšce asi 390 m n. m. na úpatí pahorkatiny Džbán a spolu s Milostínem jsou obě obce součástí mikroregionu Poddžbánsko.\n\nPrvní písemná zmínka o vesnici pochází z roku 1424.\n\nVe vesnici se nachází kaplička svatého Vojtěcha.\n\nV Povlčíně vznikl vodovod z místních pramenů, na který jsou napojeny i Milostín a okolní obce, Svojetín a Janov.\n\n"}
{"id": "488471", "url": "https://cs.wikipedia.org/wiki?curid=488471", "title": "Chlum (Pavlíkov)", "text": "Chlum (Pavlíkov)\n\nVesnice Chlum je částí obce Pavlíkov ležící v okrese Rakovník. V roce 2011 zde trvale žilo 159 obyvatel.\n\nPrvní písemná zmínka o vesnici pochází z roku 1381.\n\n"}
{"id": "488472", "url": "https://cs.wikipedia.org/wiki?curid=488472", "title": "Ryšín", "text": "Ryšín\n\nVesnice Ryšín je částí obce Pavlíkov ležící v okrese Rakovník. V roce 2011 zde trvale žilo 75 obyvatel.\n\nPrvní písemná zmínka o vesnici pochází z roku 1387.\n\nRyšín byl dříve samostatnou obcí, z níž se v roce 1950 oddělily osady Pustověty a Nový Dům jako nové obce. Pustověty a Nový Dům jsou samostatnými obcemi dosud, Ryšín by později připojen k obci Pavlíkov.\n\n"}
{"id": "488473", "url": "https://cs.wikipedia.org/wiki?curid=488473", "title": "Skřivaň", "text": "Skřivaň\n\nVesnice Skřivaň je částí obce Pavlíkov ležící v okrese Rakovník. V roce 2011 zde trvale žilo 137 obyvatel.\n\nPrvní písemná zmínka o vesnici pochází z roku 1352.\n\n\n"}
{"id": "488474", "url": "https://cs.wikipedia.org/wiki?curid=488474", "title": "Tytry", "text": "Tytry\n\nVesnice Tytry je částí obce Pavlíkov ležící v okrese Rakovník. V roce 2011 zde trvale žilo 48 obyvatel.\n\nNázev vesnice je odvozen ze staročeského slovesa tytrati (bručet) ve významu ves bručounů. V historických pramenech se jméno objevuje ve tvarech: de Tyter (1318, 1382, 1445), Tytry (1584), na Tytřích (1603), Tyter (1654) nebo Tittrich a Titry (1845).\n\nPrvní písemná zmínka o vesnici pochází z roku 1318.\n\n"}
{"id": "488475", "url": "https://cs.wikipedia.org/wiki?curid=488475", "title": "Nový Dvůr (Řeřichy)", "text": "Nový Dvůr (Řeřichy)\n\nVesnice Nový Dvůr je částí obce Řeřichy ležící v okrese Rakovník. V roce 2011 zde trvale žilo patnáct obyvatel. Na návsi se nachází dřevěná zvonička a litinový zvon přibližně z roku 1840.\n\nPrvní písemná zmínka o vesnici pochází z roku 1845.\n\n"}
{"id": "488476", "url": "https://cs.wikipedia.org/wiki?curid=488476", "title": "SS Romanic (1903)", "text": "SS Romanic (1903)\n\nSS \"Romanic\" byl parník vybudovaný v loděnicích Harland & Wolff v Belfastu původně pod jménem \"New England\" pro společnost Dominion Line. Na svou první plavbu z Liverpoolu do Bostonu vyplul 30. června 1898. V listopadu 1903 byl předán White Star Line a přejmenován na \"Romanic\". Na svou první plavbu pod novou společností z Liverpoolu do Bostonu vyplul 19. listopadu 1903. Od prosince sloužil na trasách ze Středozemí do USA. 19. ledna 1912 byl předán společnosti Allan Line a přejmenován na \"Scandinavian\". Sloužil na trase Glasgow – Montreal. 1. října 1915 byla Allan Line převzata společností Canadian Pacific. \"Scandinavian\" pak sloužil na trase Liverpool – Kanada, poté od roku 1920 na trase Antverpy – Kanada. V červenci 1922 byl na rok odstaven. 9. července 1923 byl prodán do šrotu.\n"}
{"id": "488477", "url": "https://cs.wikipedia.org/wiki?curid=488477", "title": "Hostokryje", "text": "Hostokryje\n\nVesnice Hostokryje je částí městyse Senomaty v okrese Rakovník ve Středočeském kraji. V roce 2011 zde trvale žilo 101 obyvatel. V katastrálním území Hostokryje se nachází také osada Brant se železniční zastávkou Příčina v blízkosti obce Příčina.\n\nPrvní písemná zmínka o vesnici pochází z roku 1388. Až do konce roku 1979 šlo o samostatnou obec, poté se od 1. ledna 1980 stala součástí Senomat. Opět se osamostatnila k 24. listopadu 1990, ale v roce 2002 se zastupitelstva obou obcí vyslovila pro znovupřipojení Hostokryj k Senomatům, k čemuž došlo k 1. listopadu 2002, kdy se konaly obecní volby.\n\n"}
{"id": "488478", "url": "https://cs.wikipedia.org/wiki?curid=488478", "title": "Nouzov (Senomaty)", "text": "Nouzov (Senomaty)\n\nVesnice Nouzov je částí obce Senomaty ležící západně od Rakovníka. V roce 2011 zde trvale žilo 133 obyvatel.\n\nPrvní písemná zmínka o vesnici pochází z roku 1399.\n\n"}
{"id": "488479", "url": "https://cs.wikipedia.org/wiki?curid=488479", "title": "Climategate", "text": "Climategate\n\nTermínem Climategate či spor o e-maily Climate Research Unit (CRU) bývá označována aféra, která začala v listopadu 2009 na oddělení pro výzkum klimatu (Climate Research Unit) na University of East Anglia. V tomto období proběhl kybernetický útok na server tohoto oddělení. Dle policejního vyšetřování šlo o velmi sofistikovaný a synchronizovaný útok, při kterém bylo použito maskování útoku, známé z kriminálního prostředí. Neznámí pachatelé stáhli data mailového serveru a získali tak tisíce e-mailů a dalších dokumentů CRU, které pocházely z let 1996–2009. E-maily klimatologů byly zveřejněny několik týdnů před celosvětovým summitem o klimatu v Kodani (7.-18. prosince 2009) na více veřejných serverech na Internetu. Některé zdroje se snažily tvrdit, že za útokem stojí Rusko, ale to nebylo věrohodně potvrzeno, policejní vyšetřování nenašlo pachatele. Hacker, který se v roce 2013 označil za autora útoků, rozeslal v roce 2013 s poslední várkou e-mailů prohlášení, kde říká, že jeho mateřštinou není angličtina a že není z USA ani Británie. Rovněž uvádí, že jednal sám na vlastní pěst. \"\"Žádné spiknutí, žádní placení hackeři, žádné ropné firmy. Nenaplánovali to američtí republikáni.\"\"\n\nNa zveřejnění e-mailů první zareagovali na svých blozích lidé, kteří nesouhlasí s vědeckým pohledem některých klimatologů na antropogenní příčiny klimatické změny , lidé s opačnými názory se pak snažili tato odhalení bagatelizovat. Název „Climategate“ poprvé uvedl ve svém článku sloupkař Delingpole. V blozích tvrdili, že e-maily potvrzují netransparentní utajování dat a obcházení zákona o právu na informace. Za hlavní skandál e-mailů tzv. klimaskeptici prohlásili pasáže odhalující pozadí vzniku tzv. hokejkového grafu. CRU tato obvinění odmítla s tím, že věty z e-mailů byly vytrženy z kontextu a ve skutečnosti pouze reflektovaly počestnou výměnu vědeckých myšlenek. K dalším odhalením patřily například postupy obsazování redakčních rad vědeckých časopisů lidmi se stejnými názory a omezením přístupu autorů nepodporujících teorie antropogenních vlivů na klima. \n\nVelká média zveřejnila tuto kauzu přesně v den zahájení mezinárodních jednání o opatřeních k zabránění dalšího oteplování v Kodani dne 7. prosince 2009. Údajný hacker s přezdívkou „Mr. FOIA“ rozeslal na tzv. „klimaskeptické“ weby, e-mail s vysvětlením načasování: „\"Říkal jsem si, buď to udělám já nebo nikdo, buď teď nebo nikdy… Do Kodaně měl přijet celý ten cirkus. Po něm by mohlo být už pozdě…. Nemůžeme vyhazovat biliony z okna a předstírat, že ty peníze nebudou někde jinde bolestně chybět… Miliony lidí trpí podvýživou, nemocemi, násilím, negramotností a nemohou si takový luxus dovolit. Cena za „ochranu klimatu“ a její kumulativní náklady jinak ublíží milionům lidí v příštích generacích.\"“ Navíc k tomu stanice Fox vytvořila a stejný den vysílala 17minutový rozhovor s „klimaskeptikem“ Bretem Baierem. S ohledem na načasování celé kampaně prohlásili vědci, političtí představitelé i mediální odborníci únik e-mailů za špinavou kampaň (), jejíž cílem bylo ovlivnění celosvětové konference o klimatické změně v Kodani. V návaznosti na mediální kampaň vydalo několik amerických vědeckých asociací (AAAS, AMS a UCS) prohlášení, ve kterém prohlašují, že celá aféra Climategate nic nemění na vědeckých závěrech klimatologů. Týden po první publikaci názvu „Climategate“ našel vyhledávač Google na internetu již 9 miliónů výskytu tohoto slova.\n\nVědecké postupy autorů zcizených e-mailů vyšetřovalo 8 různých komisí, které shodně prohlásily, že důkazy o pochybení klimatologů nenašly. Zároveň uznaly, že vědci měli být otevřenější a neměli veřejnosti odpírat data. Novináři pak psali, že vyšetřování klimatology očistilo (exonerated). Vyšetřování britských úřadů (Information Commissioner's Office) došlo k závěru, že některých případech vědci porušili velmi přísný britský zákon o svobodném přístupu k informacím (FOIA, Freedom of Information Act). Kriminální hackerský útok vyšetřovala bez úspěchu policie v Norfolku. Kritici jako A. Montfort namítají, že komise důkazy nenašly, protože je ani nehledaly. Tyto komise dle tzv. „klimaskeptiků“ nebyly nezávislé a byly jmenovány právě těmi, kteří mají být vyšetřováni. UEA (kde sídlí CRU) vyšetřovaly dvě komise (Oxburghova, Muir Russelova), které byly zřízeny touto univerzitou.\n\nSamotný incident začal „sofistikovaným a pečlivě řízeným“ útokem na server CRU, při kterém bylo zcizeno 160 MB dat včetně cca 1 000 e-mailů a 3 000 dalších dokumentů. UEA prohlásila, že server, ze kterého byla data zcizena, nebyl snadno přístupný a že nemohlo dojít k náhodnému úniku dat. Norfolkská policie později dodala, že útočníci používali metody z „podsvětí Internetu“ k zabránění pozdějšího vyšetřování krádeže. Krádež dat byla zjištěna 17. listopadu 2009, kdy došlo také k hackerskému útoku na webový server RealClimate, při kterém byla na tento web nahrána zcizená data. Ve stejném čase se na webu Climate Audit objevil krátký komentář Stephena McIntyre „Stal se zázrak“.\n\n19. prosince 2009 byl archivní soubor, obsahující zcizená data nahrán na server v Tomsku, a poté byl zkopírován na více míst na Internetu. Na tzv. „klimaskeptický“ blog „The Air Vent“ byl z IP adresy v Saúdské Arábii napsán anonymní příspěvek, popisující materiály jako „náhodný výběr z korespondence, kódu a dokumentů“, dodávající, že klimatologie je „příliš důležitá, než aby byla držena pod pláštěm“. Následovalo hromadné sdílení zcizených dat na tzv. „klimaskeptických“ webech a jejich distribuce e-maily.\n\nVyšetřování kriminálního útoku na web CRU vedla Norfolkská policie ve spolupráci se specializovanou jednotkou pro e-kriminalitu Metropolitní policie, s jednotkou ICO (Information Commissioner's Office) a Národním týmem pro boj s extrémismem (NDET). Přes takovéto nasazení sil bylo dne 18. 7. 2012 uzavřeno s tím, že pachatel je neznámý. Zároveň policie došla k závěru, že na tomto kriminálním činu nemá podíl nikdo z University of East Anglia.\n\nUniversity of East Anglia si najali novináře z profesionální PR agentury Outside Organisation, aby jim pomohl bránit se mediálnímu útoku. Šlo o Neila Wallise přezdívaného Vlkodlak.\n\nZcizená data ze serveru CRU obsahovala cca 1 000 e-mailů, 2 000 dokumentů a komentovaný zdrojový kód vztahující se k problematice výzkumu klimatické změny z období let 1996 až 2009. Nejnovější e-mail byl z 12. 11. 2009. Podle analýzy britského deníku The Guardian byly zcizeny prakticky výhradně e-maily, jejichž autorem nebo příjemcem byly (s výjimkou 66 e-mailů z celkového počtu 1 073) 4 vědci – Phil Jones, vedoucí CRU, Keith Briffa, klimatolog CRU specializovaný na analýzu letokruhů, Tim Osborn, pracující v CRU na klimatických modelech a Mike Hulme, ředitel Tyndall Centre for Climate Change Research. Osborn a Hulme jsou autoři vysoce ceněných vědeckých článků, které byly citovány ve zprávách IPCC.\n\nVětšina e-mailů obsahuje běžné technické a výzkumné aspekty vědecké práce, jako je analýza dat a detaily příprav na vědecké konference. Britský deník The Guardian ve své analýze předpokládá, že byl použit filtr, kterým byla v komunikaci těchto 4 vědců hledána slova „data“, „climate“, „paper“, „research“, „temperature“ a „model“. Aféra byla vytvořena z několika málo e-mailů, z nichž tzv. „klimaskeptické“ weby vytrhly útržky vybraných vět. Tyto vybrané věty z korespondence byly brzy vydány v „komentovaném“ vydání „výběru z korespondence“ jak v angličtině, tak i v češtině.\n\nTzv. „klimaskeptici“ našli ve zcizené e-mailové korespondenci čtyři základní oblasti údajných kontroverzí:\n\nToto tvrzení vychází z věty, ve které Kevin Trenberth napsal \"„Faktem je, že absenci oteplování nedokážeme vysvětlit a je to trapas“\" se týkala diskuse o potřebách lepšího monitorování energetických toků způsobujících krátkodobé klimatické odchylky, byla kritiky interpretována jako názor na průběh teplot po roce 1998.\n\nTo, že oteplování pokračuje dále ukazují i nejnovější studie, které také potvrzují správnost klimatických modelů, pokud započteme působení jevů El Niňo a La Niňa a aktivity vulkánů.\n\nAsi nejkritizovanější větou ze zcizených e-mailů je ta, ve kterém Phil Jones píše, že použil v grafu pro WHO z roku 1999 \"„Majkův trik z časopisu Nature“\" ke \"„skrytí poklesu“\" v datech z historické rekonstrukce teplot z letokruhů v některých lokalitách v druhé polovině 20. století, kdy reálně naměřené přístrojové teploty ve skutečnosti stoupaly. Tentýž graf se skrytím poklesu byl posléze použit ve Třetí zprávě klimatického panelu jako potvrzení \"hokejkového grafu\" Michaela Manna\".\n\nV prvních okamžicích po propuknutí aféry někteří tzv. klimaskeptici mylně \"skrytí poklesu\" vztahovali k pauze v oteplování po roce 1998. Tato mylná interpretace byla i v známém humoristickém videoklipu \"Hide the Decline\".\n\nRozpor mezi lokálními daty z letokruhů a globálními daty z teploměrů – tzv. \"problém divergence\" – byl otevřeně diskutován ve vědecké literatuře už koncem 90. let. Vědci zatím neučinili jednoznačný závěr o příčinách. Konečné analýzy z různých dalších šetření došly k závěru, že v tomto kontextu byl výraz „trik“ normální vědecký resp. matematický žargon pro harmonizaci dat, který se používá ve statistice, pokud se spojuje dohromady dva či více datových souborů z různých zdrojů do jednoho souboru (grafu).\n\nEPA uvádí, že vědecká komunita si byla plně vědoma „problému divergence“ a nijak ho neskrývala, ani neutajovala, naopak byl diskutován v prestižních časopisech. Také podle citací jednotlivých zmíněných vědeckých prací (kterých je pouze pro 5 výše zmíněných prací přes 650,) lze těžko mluvit o skrývání problému.\n\nTyto dva kousky vět byly na počátky aféry interpretovány, většinou politiky a úplnými laiky, jako švindlování záznamů z fyzických měření teplot – např. americký senátor Jima Inhofe a bývalá guvernérka Aljašky Sarah Palinová – i když bylo v mailu přímo napsáno „kdy teploty byly na záznamu vysoké“.\n\nOd publikování Mannova „hokejkového grafu“ (1999) vznikla spousta nových rekonstrukcí teplot. Viz např. více než 25 různých studií. Čtvrtá hodnotící zpráva IPCC z roku 2007 uvádí 14 rekonstrukcí. Od té doby vzniklo 12 dalších rekonstrukcí, včetně Mann 2008.\n\nKlimatologové ovšem údaje o teplotách v minulosti neurčují pouze z letokruhů, ale mnoha dalšími metodami. V roce 2014 již existuje více než 25 různých studií, které s použitím různých statistických metod a kombinací proxy dat potvrzují vědecký konsenzus na původním „hokejkovém grafu“ z roku 1998 s variacemi v tom, jak rovná byla „hůl“ teplot do začátku 20. století. Čtvrtá hodnotící zpráva IPCC z roku 2007 uvádí 14 rekonstrukcí, z toho 10 pokrývá 1 000 let či více, které ukazují, že teploty na konci 20. století byly na Severní polokouli nejvyšší za posledních 1 300 let. Od té doby vzniklo 12 dalších rekonstrukcí, včetně Mann 2008, které podporují tyto závěry. Studie týmu Michaela Manna z roku 2009, která zkoumala prostorové rozložení teplot během středověké teplé periody na základě proxy dat, konstatovala, že v některých oblastech teploty dosáhly, nebo i přesáhly současné teploty, ale globálně současných hodnot nedosahovaly. Největší teplotní maxima byly tehdy v oblasti Severního Atlantiku, Jižního Grónska, Euroasijských arktických oblastí a některých částí Severní Ameriky a tato maxima byla výrazně vyšší, než průměry teplot v těchto oblastech na konci 20. století (za období 1961–1990). V některých oblastech, jako je centrální Euroasie, severozápadní část Severní Ameriky a (s menší jistotou) také v oblastech Jižního Atlantiku došlo naopak k anomálnímu ochlazení.\n\nV této oblasti konstatovaly i některé vyšetřovací komise, že vědci částečně pochybili. Jejich chyby úzce souvisely s tím, že Zákon o svobodném přístupu k informacím byl relativně nový a jasné stanovisko k tomu, jak se má tento zákon interpretovat ve vědeckém prostředí vydal Úřad komisaře pro informace ve věci až právě na základě této aféry a dal vědcům v mnohém za pravdu, když popsal výjimky, které mají chránit výzkum včetně interní výměny názorů mezi akademiky a výzkumníky, s tím že formulace názorů na vědecké otázky není předmětem externí kontroly. Další desinterpretace tohoto údajného utajování dat na mnohých blozích je, že se jednalo o zločin, za který měli být vědci propuštěni, ve skutečnosti se ovšem jednalo o pouhý přestupek proti zákonu FOIA s promlčecí dobou jeden rok – nikdo nebyl potrestán.\n\nDíky této aféře došlo k jistému zprůhlednění nejen klimatologie, ale vědy vůbec – začal se stále více prosazovat otevřený přístup k datům, používaný ve vědeckých pracích. Pro klimatology znamenala tato aféra ztrátu důvěry veřejnosti.\n\nDo utajování a kličkování vědci často investovali velké úsilí. Například britský občan David Holland využil zákona o právu na informace a chtěl vědět, jak si počínal recenzent Mitchell, když v IPCC posuzoval hokejkový graf. Meteorologický ústav Met Off ale projevil neobyčejnou vynalézavost, když hledal právnické kličky, jen aby nemusel dokumenty Hollandovi vydat. Met Off nejprve Holandovi tvrdila, že všechny Mitchellovy záznamy byly „smazány”. Pak přišli s novou výmluvou. Že sice záznamy existují, ale nelze je zveřejnit, protože Mitchell v IPCC pracoval jako soukromá osoba a ne jako zaměstnanec Met Off. Jenže pak se ukázalo, že Met Off Mitchella za práci v IPCC platila a proplácela mu cestovné. Čili tam byl služebně.\n\nV září 2009 se Stephen McIntyre po devíti letech průtahů dostal k podkladům, na nichž byl založen článek Keitha Briffy (CRU) z roku 2000. Šlo o údaje o letokruzích z poloostrova Jamal na Sibiři. McIntyre následně Briffu obvinil z nevědeckého chování, protože ignoroval většinu stromů, které nevykazovaly oteplení. Místo toho založil svůj graf na jediném „teplém“ stromu č. YAD061. Briff později vysvětloval správnost svých vědeckých závěrů na svém blogu. Objevily se spekulace, že krádež dat souvisela právě se stromy z poloostrova Jamal a že tomu pomohl „někdo zevnitř, ale to vyloučilo vyšetřování policie. Když se novinář Fred Pearce ptal Phila Jonese, proč myslí, že došlo k hackerskému útoku, Jones odpověděl: „Myslím, že jde o Jamal.“ Veškerá data, kromě klimatických dat z Polska, které to vysloveně zakázalo, zveřejnila CRU 27. července 2011.\n\nMaily se týkají vědeckého časopisu Climate Research. Jako reakce na studii (Mann et al. 1999) vyšel v časopise Climate Research článek autorů Soon a Baliunas, který zjištění studie popíral a ukazoval, že středověké teploty byly vyšší, než teploty na konci 20. století. Tento článek byl použit ve vystoupeních v americkém Senátu proti ratifikaci Kjótského protokolu. Po vyjití článku vznikla diskuse o kvalitě článku, který měl podle některých základní metodologické chyby. Diskuse skončila tím, že hlavní editoři časopisu uznali, že recenzní proces časopisu selhal, a vzdali se svých funkcí.\n\n\n\n\n\n\n\n\n\n\n\nVědecké postupy autorů zcizených e-mailů vyšetřovalo 8 různých komisí, které postupně prohlásily, že důkazy o vážnějším pochybení klimatologů nenašly. Nicméně, vyšetřovací zprávy vyzvaly vědce, aby v budoucnu udělali vše, aby zabránili obdobným skandálům v budoucnosti a udělali vše pro to, aby znovu získali důvěru veřejnosti. Říkaly, že je třeba vynaložit „více úsilí, než kdy jindy, aby zpřístupnili všechny jejich podpůrné údaje – včetně počítačových programů, které používají – tak, aby jejich výsledky mohly být řádně ověřeny“.\n\nZahájení vyšetřování bylo oznámeno 22. 1. 2010 s tím, že integrita vědecké práce bude posouzena jedna na základě kontroly nezávislého auditu vedeného na UEA, a srovnáním s nezávislými mezinárodními klimatickými daty. Výbor vyzval zúčastněné strany, aby daly písemná podání – do 10. února jich obdržel 55. Ústní projednání proběhlo 1. 3. 2010. 31. 3. 2010 vydal výbor prohlášení, že „vědeckou reputaci prof. Jonese a CRU považuje za nedotknutou“. Poslanci neviděli žádné známky toho, že by bylo manipulováno s daty, či byl ovlivňování recenzní proces.\n\nVýbor kritizoval „kulturu nezveřejnění v CRU“ a obecně nedostatek transparentnosti v klimatických vědách, kde ve vědeckých pracích obvykle nejsou zahrnuta všechna data a kód používaný při rekonstrukcích. Což ovšem nemění nic na tom, že data z CRU byla věrohodná: výsledky z CRU souhlasí s těmi, které lze vyvodit z jiných mezinárodních datových souborů. Zpráva dále uvádí, že „si vědci mohli ušetřit mnoho problémů, pokud by iniciativně zveřejňovali všechna svá data“.\n\nVýbor ve svém prohlášení zároveň uvedl, že jeho zpráva vznikla po jediném dni ústních slyšení a že jeho závěry nemohou jít do takové hloubky, jako ostatní vyšetřování.\n\nVyšetřovací komisi vedl prof. Ron Oxburgh. Zpráva nezávislého Panelu pro hodnocení vědy byla zveřejněna dne 11. 4. 2010 a uvedla, že panel neviděl „žádný důkaz o jakýchkoliv úmyslných vědeckých pochybeních v aktivitách CRU“. Bylo zjištěno, že vědecká práce v CRU je „prováděna s integritou“ a používají „spravedlivé a uspokojivé“ metody práce. Bylo zjištěno, že CRU „pracuje s daty a výsledky objektivně a nezaujatě a nebyl nalezen žádný náznak přizpůsobení výsledků.“ Místo toho „jejich jediným cílem bylo vytvořit co nejrobustnější záznam teplot z posledních století.“\n\nZpráva zároveň konstatuje, že je překvapující, že práce, které jsou silně závislé na výsledcích statistických zpracování nebyly prováděny ve spolupráci s profesionálními statistiky. Ačkoliv nebylo v práci CRU nalezeno nesprávné využití statistických metod, je možné, že ne vždy byly využity ty nejlepší, které byly k dispozici. Zpráva konstatuje, že by CRU měla zlepšit metody dokumentace a archivování dat. Též konstatuje, že CRU nebyla připravena na takové tlaky zvnějšku, ke kterým došlo ze strany tzv. „klimaskeptiků“ a že procedury v této malé vědecké skupině byly založeny, jak to často bývá, většinou na neformálním základě. Komise také konstatovala nesoulad mezi vládní politikou ochrany dat a zněním Zákona o svobodném přístupu k informacím.\n\n\nStátní univerzita v Pensylvánii (PSU) oznámila v prosinci 2009, že provede kontrolu vědecké práce svého zaměstnance Michaela Manna, konkrétně těch aspektů, které nebyly kontrolovány předchozím vyšetřováním Národní rady pro vědu a Národní akademií věd, které konstatovaly určité chyby v metodologii jeho práce, ale celkově vyslovily souhlas s jeho výsledky. Ve své zprávě z 3. 2. 2010 komise konstatovala, že nenašla žádné známky toho, že by dr. Mann upravoval či falzifikoval data, mazal e-maily, informace či data, která se vztahují ke spolupráci s IPCC, či že by zneužíval vyhrazené či tajné informace. Doslovně konstatovala, že souhlasí s předešlým zjištěním komise Národní akademie věd, že „vědecká práce dr. Manna odpovídá požadavkům na správnou vědeckou praxi“, ale pro ověření těchto zjištění komise navrhla další vyšetřování komisí složenou z pěti prominentních vědců PSU z jiných vědních disciplín.\n\nDruhá vyšetřující komise podala zprávu dne 4. 6. 2010. Konstatovala, že „dr. Michael E. Mann neprováděl, ani se neúčastnil, přímo či nepřímo, jakékoliv akce, které se vážně odchyluje od uznávaných postupů v rámci akademické obce“. Konstatovala, že „dr. Mann patří mezi nejuznávanější vědce ve svém oboru. Takový úspěch by nebyl možný, kdyby nebyly splněny nebo překročeny nejvyšší standardy jeho povolání, pro navrhování výzkumu.“ Dr. Mann velmi uznáván v rámci výzkumné komunity a „jeho vědecké práce, zejména metody jeho výzkumu, jsou od počátku jeho kariéry hodnoceny jako vynikající širokým spektrem vědců“. Komise prominentních vědců se jednomyslně shodla, že „neexistuje jakýkoliv důvod“, aby byl dr. Mann obviněn.\n\nNa závěr vyšetřování konstatoval dr. Mann, že je rád, že nevymazal žádné e-maily podle návrhů, které mu psal dr. Jones a že doufá, že ani on je nakonec nesmazal.\n\n\n\nUEA ustavila nezávislou komisi na vyhodnocení e-mailů o klimatické změně v prosinci 2009, závěrečnou zprávu tato komise publikovala v červenci 2010. Konstatovala, že se vědci nedopustili žádné manipulace s daty, že o čestnosti vědců z CRU nelze pochybovat a že vědci nijak neovlivňovali recenzní procedury k umlčení kritiky a že klíčová data, potřebná k reprodukci jejich objevů byla volně dostupná každému „kompetentnímu“ vědci.\n\nPanel pokáral vědce za jejich odpor k poskytování počítačových souborů a shledal, že graf vytvořený v roce 1999 byl „zavádějící“, i když ne záměrně, protože nezbytná upozornění byla zahrnuta v doprovodném textu.\n\nJako výsledek vyšetřování byl dr. Jones znovu jmenován na nově vytvořené místo ředitele výzkumu.\n\nAgentura pro ochranu životního prostředí USA (EPA) obdržela žádosti, aby přehodnotila své rozhodnutí o regulaci CO2 (tzv. Endangerment Finding) vzhledem k novým odhalením z aféry Climategate. Přehodnocení žádaly petice od států Virginie a Texas, Obchodní komory USA, Úřadu pro hospodářskou soutěž a uhelné společnosti Peabody Energy.\n\nEPA petice odmítla, protože podle jejího názoru nepřinesly nové argumenty. Prý jen vytrhávají citace e-mailů z kontextu, selektivně \"vyzobávají třešničky\" a argumenty v peticích jsou prý mylné, dávno vyvrácené a vycházejí z nepochopení vědy. EPA vydala detailní rozbory problémů, obsažených v jednotlivých peticích a své odpovědi spolu s přehlednou zprávou a s webovou stránkou „Mýty versus fakta“. EPA pečlivě prošla všechnu zcizenou e-mailovou korespondenci a tvrdí, že nenašla žádné náznaky manipulace s daty či špatné interpretace výsledků. V prohlášení vydaném 29. 7. 2010 prohlásila ředitelka EPA Lisa P. Jackson, že petice byly založeny na „selektivně editovaných, ze souvislosti vytržených, datech a na uměle vyvolaném sporu“ a konstatovala, že „není důvod nic měnit na stanovisku EPA, že skleníkové plyny narůstají a tvoří hrozbu pro naše zdraví a blahobyt.“\n\nVznést námitky proti Endangerment Finding včas nebylo možné, protože EPA tehdy nezveřejnila vědeckou analýzu, na jejímž základě své rozhodnutí přijala. Tuto analýzu psalo jen 12 vědců, analýza neprošla recenzním řízením, pouze bez kontroly převzali data od jiné organizace (IPCC). Za tento neprůhledný postup byla EPA v roce 2011 kritizována vlastním generálním inspektorem. Posudek EPA, který odmítl petice, má podle kritiků stejné nedostatky, které EPA vyčítá peticím. Vyzobávání třešinek, subjektivní vytrhování z kontextu, překrucování faktů.\n\nSenátor Jim Inhofe požádal generálního inspektora Obchodní komory USA o provedení nezávislé kontroly jak Národní úřad pro oceán a atmosféru (NOAA) naložil s e-maily a zda e-maily ukazují nějaké nepravosti. Zpráva, vydaná 18. února 2011 vědce očistila a konstatovala, že „NOAA nijak nesprávné nemanipulovala s daty, ani nijak nezasahovala do recenzních procesů“. Konstatovala, že NOAA provedla kontrolu svých klimatických dat, nikoliv v důsledku aféry, ale jako součást standardní kontrolní procedury. Bylo konstatováno, že co se týče Zákona o svobodném přístupu k informacím, tak v případě dat, která patřila IPCC nebyl porušen tento zákon.\n\nÚřad Generálního inspektora (OIG) Národní nadace pro vědu uzavřel vyšetřování 15. 8. 2011 s konstatováním, že prof. Michael Mann z Pensylvánské státní univerzity se nedopustil vědeckého pochybení a potvrdil tak výsledky předešlých vyšetřování, především Pensylvánské univerzity. Konstatoval, že „postrádá jakýkoliv náznak toho, že by se prof. Mann dopustil porušení směrnic Národní vědecké nadace o nepatřičných postupech ve vědě a proto vyšetřování končí bez dalších opatření“.\n\nInspektor nezkoumal Hokejkový graf z roku 1998, protože ten vznikl dříve než Mann dostal granty od National Science Foundation. Inspektor prověřoval, zda vnitřní vyšetřování Penn State proběhlo řádně. Z novin víme, že inspektor vyslechl klimaskeptiky jako McIntyre, které původní vyšetřování nevyslechlo. Ale ve výsledné kratičké zprávě (5 stran) není uvedeno, s kým inspektor mluvil, o čem mluvili ani zda nějaké argumenty klimaskeptiků prověřili. Není tedy jasno, jestli vyšetřování skutečně proběhlo.\n\nGenerální tajemník OSN požádal, aby série chyb klimatického panelu OSN (aféry Glaciergate, Africagate, Amazongate atd.) byla vyšetřena. Vyšetřování bylo svěřeno do rukou Meziakademické rady (InterAcademyCouncil). Šéfem komise IAC (InterAcademy Council) jmenovali fyzika Roberta Dijkgraafa. Komise pouze posuzovala pracovní procedury IPCC a navrhla jejich reformu.\n\nJedna komise OSN (IAC, InterAcademy Council) vyšetřovala jinou komisi OSN (IPCC). Podle novináře Jamese Delingpoleho je střetem zájmu to, že vyšetřovací komisi financuje sám obviněný, totiž OSN, která je zakladatelem IPCC i IAC. Komise IAC nikoho nepotrestala. Navržené reformy jako zákaz užívání kontroverzní šedé literatury, byly v IPCC stejně ignorovány.\n\nCRU je podle zákona o poskytování informací (Freedom of information Act, FOIA) povinna zveřejnit data a důkazy, na kterých stojí jejich grafy. Protože jsou financováni z peněz daňových poplatníků. Ve dvou případech vydal Úřad komisaře pro informace (ICO) rozhodnutí o odmítnutých žádostech na základě zákona o Svobodném přístupu k informacím (FOIA).\n\nDavid Holland, elektroinženýr z Northamptonu požádal Univerzitu ve východní Anglii na základě FOIA v roce 2008 o veškerou e-mailovou korespondenci Keitha Briffa, která se týká přípravy 4. hodnotící zprávy IPCC. 23. listopadu 2009, po začátku aféry, napsal stížnost komisaři ICO, přímo s požadavkem na vyšetření okolností, kde Phil Jones žádá další o smazání mailů, které se týkají diskuse při přípravě AR4 s dr. Briffou. Ve zprávě komisaře bylo konstatováno, že mohlo dojít k přestupku ze strany univerzity, ale s ohledem na promlčecí dobu přestupek řešit nebude.\n\nCRU tvořila svůj datový model CRUTEM na základě dat z pozemních měření teplot, které prováděly národní meteorologické organizace z celého světa. Tato data získala na základě formálních či neformálních důvěrných dohod, které povolovaly pouze omezené použití zdrojových dat po akademické účely a nedovolovaly jejich předání třetí osobě. Přesto cca 95 % dat klimatických dat bylo volně k dispozici již několik let před červencem 2009, kdy začaly na CRU chodit nesčetné žádosti o zdrojová data a o texty důvěrných smluv od tzv. klimaskeptika Stephena McIntyre a od čtenářů tzv. „klimaskeptického“ blogu Climate Audit. Phill Jones z CRU oznámil, že byla zaslána žádost na všechny národní meteorologické organizace o povolení zveřejnění jejich dat spolu s daty britského Met Office. McIntyre namítal, že data, která jsou jemu odpírána, byla ale zaslána Peterovi Websterovi na Georgia Institute of Technologii pro přípravu společné publikace a že o stejná data požádal na základě FOIA také Jonathan A. Jones z Oxfordské univerzity a Don Keiller z Anglia Ruskin University a že obě tyto žádosti byly 11. 9. 2011 odmítnuty. Ačkoliv některé národní meteorologické organizace daly souhlas se zveřejněním dat, další na žádost vůbec neodpověděly a Polsko a Trinidad a Tobago žádost výslovně odmítly.\n\nV diskusi s ICO univerzita namítala, že data byla veřejně dostupná z národních meteorologických organizací a že neměla souhlas se zveřejněním zbylých dat. V rozhodnutí z 23. 6. 2011 ICO uvedla, že zahraniční data nebyla snadno přístupná a že UEA musí zveřejnit data, která spadají pod FOIA. 27. července 2011 oznámila CRU, že všechna zdrojová data, která doposud nebyla volně přístupná, byla zpřístupněna a jsou volně ke stažení s výjimkou dat z Polska, která pod FOIA legislativu nespadají. Univerzita konstatovala, že zveřejněním materiálů ze zdroje, který k tomu výslovně odmítnul dát souhlas, by mohlo mít negativní důsledky pro mezinárodní vědeckou spolupráci Velké Británie.\n\nV září 2011 vydala ICO nové směrnice pro univerzity, které vzaly v úvahu záležitosti, které vyšly najevo s touto kauzou. Popsala výjimky, které mají chránit výzkum včetně interní výměny názorů mezi akademiky a výzkumníky, s tím že formulace názorů na vědecké otázky není předmětem externí kontroly. Konstatuje přínosy aktivního zpřístupňování informací, pokud je to ve veřejném zájmu a zveřejňování informací ze soukromých e-mailů, pokud se týkají záležitostí veřejné správy.\n\n\n\n22. 11. 2011 bylo na ruském serveru zveřejněno dalších 5 000 e-mailů, které zjevně pocházely ze stejné krádeže dat, jako e-maily zveřejněné v roce 2009. Odkazy na tento web byly rozeslány na několik tzv. „klimaskeptických“ webů. Zpráva, která doprovázela odkaz, odkazovala většinou na stejné záležitosti jako v roce 2009. Redaktoři britského deníku The Guardian konstatovali, že jde zjevně o snahu upoutat pozornost veřejnosti před konferencí OSN o globální změně klimatu v Durbanu o týden později. Časopis Nature popsal tento další únik e-mailů jako „ubohé pokračování“ a konstatoval, že „si lze těžko představit někoho, kromě lidí, kteří bezvýhradně věří v konspirační teorie, koho by obsah e-mailů, i vytržených z kontextu, vůbec zajímal.“\n\n"}
{"id": "488480", "url": "https://cs.wikipedia.org/wiki?curid=488480", "title": "Hřib borový", "text": "Hřib borový\n\nHřib borový (\"Boletus pinophilus\" ) je výborná jedlá houba z čeledi hřibovitých, vhodná ke konzumaci ve všech úpravách. Houbaři je oblíbená zejména pro svoji masitost a malou červivost. V období posledních let je v České republice její výskyt stále řidší.\nHřib borový je bioakumulátor těžkých kovů rtuti. Ke snížení rizika se doporučuje vyhnout se sběru v blízkosti znečistěných oblastí, dolů, tavících pecí a silnic. Navíc by póry měly být před požitím odstraněny, jelikož obsahují největší koncentraci znečištěných látek.\n\nHouba je z hlediska ohrožení v České republice řazena do kategorie VU (zranitelný), měla by být tedy chráněna a ne sbírána ke konzumaci.\n\n\n\n\nKlobouk má tlustě masitý, 6-30 cm široký, v mládí polokulovitě sklenutý, v dospělosti ploše rozložený až polštářovitý, na povrchu nerovný, hrbolatý a drobně svraskalý, jakoby sametový, v mládí bělavě ojíněný a někdy při okraji světle růžový. Barva klobouku se červenohnědá až sytě kaštanová. Pokožka v dospělosti jako tenounká blanka přesahuje trochu okraj klobouku.\n\nRourky jsou v mládí bělavé a pak žlutozelené, ve stáří až skoro zelené nebo olivové, až 25 mm vysoké. Póry jsou drobné, okrouhlé, u třeně nahnědlé, jinak stejně zbarvené jako rourky.\n\nTřeň je 7-17 cm dlouhý a 4-10 cm široký, tvrdě masitý, dole výrazně (zejména v mládí) jakoby napuchlý, tedy kyjovitý, v mládí až kulovitý, okrový až světle hnědý, s načervenalým nádechem a s jemnou, hustou síťkou, bělavé barvy a to hlavně v horní polovině třeně.\n\nDužnina je tuhá, bílá, pod pokožkou klobouku vínově načervenalá nebo červenohnědá, na řezu barvu nemění. Vůně a chuť jsou příjemně houbové.\n\nVýtrusy jsou 12-17 x4-5 μm velké, hnědavé barvy.\n\nHřib borový roste od jara do podzimu (květen-říjen) v borových nebo smíšených lesích od nížin až do hor a to až do výšky 2000 m. Tvoří mykrohizu s borovicí lesní, ale vzácně ho můžeme najít i pod jinými jehličnany nebo i listnáči. Preferuje především staré borové lesy a písčité nebo hlinitopísčité půdy. Zajímavostí je, že má stejné stanoviště výskytu jako mechovka obecná \"(Clitopilus prunulus)\", která se však na stanovišti vyskytuje cca o 2 dny dříve.\n\nHřib borový je pro svůj charakteristický vzhled těžko zaměnitelný za jiný druh. Podobný je mu taktéž jedlý hřib bronzový, který je však v České republice velice vzácný a liší se tmavším zbarvením třeně a klobouku (ten je až šedočerný) a tím, že roste hlavně pod duby a pouze v teplých nížinách a pahorkatinách. Zaměnit ho lze ještě za hřib smrkový nebo hřib dubový, které však nemají hrbolatý červenohnědý klobouk.\n\n\n"}
{"id": "488481", "url": "https://cs.wikipedia.org/wiki?curid=488481", "title": "Hřib dutonohý", "text": "Hřib dutonohý\n\nHřib dutonohý, hřibovec dutonohý, někdy též klouzek dutonohý (\"Suillus cavipes\"(A. H. Sm. at Thiers), též \"Boletus cavipes\" (Klotzsch in Fr. ) Kalchbr, lidově dutonožka) je jedlá houba z čeledi hřibovitých.\n\n\nHřib dutonohý je charakteristický pro dutý třeň, který se směrem ke spodní části ztlušťuje. Třeň, zpravidla opatřený tenkým prstenem, nedosahuje zpravidla větší délky než 30 až 60 mm.\n\nKlobouk je většinou rezavě oranžový až žlutý, ale vyskytují se i variace červenohnědé. Na vrcholku plstnatého klobouku je charakteristický hrbol.\n\nTypickým znakem jsou velké, až 6 mm široké, podlouhle protažené a na třeň poněkud sbíhající žluté rourky na spodní straně klobouku, které pokrývá hymenium. U mladých plodnic jsou rourky překryty světlým závojem (velem) spojujícím třeň a okraj klobouku.\n\nHřib dutonohý se vyskytuje místy hojně v lesích pod modříny, s nimiž vstupuje do mykorrhizy. Roste převážně na hlinitých půdách v rozmezí mezi červencem až do listopadem s hlavním výskytem v září a říjnu.\n\nHřib dutonohý je jedlý a celkem chutný. V gastronomii je dobře použitelný pro všechny úpravy. Lze jej konzervovat. Vynikající je v octovém nálevu. Sušení je obtížnější. Doporučuje se nepřipravovat jej samotný, ale ve směsích, protože má lehce svíravou chuť. Mezi houbaři je v současnosti většinou opomíjen, přestože nehrozí záměna s jedovatými houbami a připravená ve směsi s jinými druhy je velmi chutná. V České republice patří mezi tržní houby.\nHřibu dutonohému se poněkud podobá také jedlý, avšak vzácný klouzek tridentský. Roste na vápenitých půdách, ale má jen mírně vyniklý hrbolek na klobouku, sbíhavě oranžové trubičky a bílý závoj, jenž přechází v bílý prsten. Třeň má plný. Ve Finsku byl nalezen podobný druh hřib asijský \"Boletinus asiaticus\", jenž se obvykle vyskytuje v asijské části Ruska. Od hřibu dutonohého se odlišuje především vínově červeným zabarvením klobouku i třeně.\n\n"}
{"id": "488482", "url": "https://cs.wikipedia.org/wiki?curid=488482", "title": "Hřib bronzový", "text": "Hřib bronzový\n\nHřib bronzový (\"Boletus aereus\" ) je velmi vzácná jedlá houba z čeledi hřibovitých. Patří mezi tzv. pravé hřiby, které byly mykologicky vymezeny do sekce \"Edules\".\n\n\n\n\nPředevším ve starší literatuře se označení \"Boletus aereus\" , případně \"Boletus aereus\" používalo nejen pro hřib bronzový, ale také hřib přívěskatý. Odborný název \"Boletus aereus\" se dnes používá jen pro hřib bronzový. Nejednoznačnost pocházela z mykologického popisu Jeana Baptiste Francoise Bulliarda, na jejímž základě byly obě houby považovány jen za různé formy téhož druhu (bělomasou a žlutomasou). Podle stávající mykologického systému jde o dva samostatné rody: hřib bronzový patří do rodu \"Boletus\", hřib přívěskatý do rodu \"Butyrioletus\"\n\nČeský mykolog František Smotlacha z důvodu v nejednoznačnosti názvu \"Boletus aereus\" (který považoval de facto za nomen confusum) a roku 1912 (nedlouho po vydání své monografie hub hřibovitých) zavedl název \"Boletus Sykorae\" (sic) na počest amatérského mykologa Jaroslava Sýkory, který Smotlachu na výskyt této houby v Čechách upozornil. Tento název Smotlacha prioritizoval až do roku 1937, kdy se začala situace kolem názvu \"Boletus aereus\" vyjasňovat (pro hřib přívěskatý byl použit starší název \"Boletus appendiculatus\" a označení \"Boletus aereus\" se začalo používat jednoznačně pro hřib bronzový).\n\nKlobouk dosahuje 60 - 150 (220) milimetrů, zprvu polokulovitý tvar se mění na klenutý až ploše poduškovitý. Povrch je čokoládově až tmavě hnědý, někdy hnědočerný až černý, vzácněji se může objevovat hnědoolivové zbarvení. Tmavší zbarvení mohou střídat rezavohnědé, kaštanové až bronzové zóny. Pokožka bývá matná, za suchého počasí plstnatá. Na temeni může rozpraskávat.\n\nRourky 10 - 25 milimetrů dlouhé, společně s póry bílé, ve stáří se žlutoolivovým až žlutookrovým nádechem. Otlaky zůstávají barevně neměnné.\n\nTřeň je v mládí soudkovitý až zduřelý, později kyjovitý až válcovitý. Povrch je světle nebo okrově hnědý, krytý bělavou až hnědavou síťkou, která může být redukovaná.\n\nDužnina má žluté zbarvení, na řezu nemodrá. Chuť i vůně jsou příjemné, nenápadné.\n\nPovrch klobouku kryjí trichodermové vláknité 4 - 8 (11) μm široké hyfy. Výtrusy dosahují (11) 12 - 15 (17) × (4) 4,5 - 5,5 (6) μm, jsou boletoidního tvaru, téměř vřetenovité až vřetenovitě elipsoidní s mělkou suprahilární depresí. Výtrusný prach má hnědoolivovou barvu.\n\nHřib bronzový je nejteplomilnější hřib ze sekce \"Edules\", Pilát jej řadil mezi typické druhy xerotermních dubo-habrových hájů na vápencích. Vyskytuje se v nížinách až pahorkatinách, roste v dubinách a dubohabřinách, objevuje se i na hrázích rybníků v oblastech teplomilné květeny. Mykorhizně je vázaný na duby, méně často na jiné listnáče, například buky, habry a kaštanovník setý. Fruktifikuje jednotlivě nebo v malých skupinách od června do začátku října.\n\nHřib bronzový roste v Evropě a Africe. Z evropských zemí jsou to: Belgie, Česká republika, Dánsko, Francie, Chorvatsko, Irsko, Itálie, Lucembursko, Maďarsko, Německo, Norsko, Rakousko, Slovensko, Slovinsko, Spojené království (a ostrov Man), Španělsko a Švédsko.\n\nMimoevropské výskyty vyžadují bližší pozornost. Starší zdroje totiž uvádějí i výskyt v severní Americe (USA) a Asii (Japonsko). Novodobé mykologické studie prokázaly (a biomolekulární analýza DNA z roku 2010 později potvrdila), že exempláře ze severní Ameriky jsou ve skutečnosti jiným druhem. Ten byl popsán roku 2008 jako \"Boletus regineus\" . Naopak africký druh (popisovaný i na území Francie) \"Boletus mamorensis\" původně považovaný za samostatný druh, byl na základě genetické analýzy ztotožněn s hřibem bronzovým.\n\nÚzemí Čech představuje severní hranici výskytu tohoto druhu, takže se zde vyskytuje pouze sporadicky. V poválečných letech byl znám výskyt pouze v Českém krasu (dva nálezy poválečné, jeden hodnověrný předválečný) a v Polabí (Smotlacha jej vídal na trzích v Poděbradech a Hradci Králové). V rámci chráněných území České republiky je hřib bronzový známý mimo jiné na následujících lokalitách:\n\nSamotný hřib bronzový dříve pokládali mnozí mykologové za formu nebo poddruh vyšších taxonů. Například František Smotlacha jej nejdříve považoval za formu hřibu dubového (\"Boletus reticulatus\") a o postavení této houby jako samostatného druhu jej přesvědčil mykolog Jaroslav Sýkora. Albert Pilát v polovině 20. století pokládal hřib bronzový za poddruh hřibu obecného (\"Boletus edulis\" ), konkrétně \"Boletus edulis\" subsp. \"aereus\", teprve později jej uváděl jako samostatný druh.\n\n\"Boletus lucidus\" . František Smotlacha pokládal hřib lesklý popsaný Josefem Velenovským za světle zbarvenou formu hřibu bronzového, která se objevuje na stinných stanovištích nebo pod listím. Podle mykologa Zdeňka Pouzara je však \"Boletus lucidus\" zcela jiná houba.\n\nV 19. a ještě počátkem 20. století byl hřib bronzový hojnější než v současnosti, v průběhu 20. století začal ustupovat (podobně jako hřib královský). Podle normy ČSN 46 3195 (platné od 1. dubna 1965 do 1. září 1997) bylo možné čerstvé plodnice hřibu bronzového prodávat na trhu.\n\nHřib bronzový je sice jedlý, ale pro svou vzácnost by neměl být sbírán ke kuchyňskému použití. Již v 80. letech 20. století byl navržen k ochraně. Je zařazen do Červeného seznamu hub České republiky. V současnosti je ohrožen necitlivými lesnickými zásahy do přirozených lesních ekosystémů a nepřímo vysbíráváním plodnic houbaři. Ochrana je také částečně zajištěna v rezervacích; většina lokalit však leží mimo ně. Vzhledem ke sporadickému výskytu by nálezy plodnic měly být evidovány.\n\n"}
{"id": "488483", "url": "https://cs.wikipedia.org/wiki?curid=488483", "title": "Muchomůrka královská", "text": "Muchomůrka královská\n\nMuchomůrka královská (\"Amanita regalis\" (Fr.) Michael, 1904) je jedovatá houba z čeledi muchomůrkovitých. Je úzce příbuzná s muchomůrkou červenou (\"Amanita muscaria\") a někdy je považována za její odrůdu (pod názvem \"Amanita muscaria\" var. \"regalis\").\n\n\nKlobouk muchomůrky královské má v průměru 10–25 centimetrů, je polokulovitý, sklenutý až plochý. Má játrově žlutohnědou barvu. Lupeny jsou volné, u třeně vykrojené, mají bílou nebo lehce nažloutlou barvu. Třeň je 10–20 centimetrů dlouhý, 2–3 centimetry široký. V horní třetině je nerýhovaný prstenec nažloutlé barvy. Vůně a chuť nevýrazná, výtrusný prach bílý, výtrusy bezbarvé.\n\nMuchomůrku královskou lze nalézt od července do října v jehličnatých a smíšených lesích vyšších poloh, především v podhorských a horských smrčinách, upřednostňuje kyselou půdu.\n\nMuchomůrka královská je jedovatá houba, obsahuje muscimol, který způsobuje poruchy vědomí a vyvolává halucinace, stejně jako u muchomůrky červené.\n\n"}
{"id": "488485", "url": "https://cs.wikipedia.org/wiki?curid=488485", "title": "Pu (jednotka)", "text": "Pu (jednotka)\n\nPu je stará jednotka délky používaná v Číně. Je podobná jednotce ald používané v Mongolsku.\n\nPřevodní vztahy:\n\n"}
{"id": "488486", "url": "https://cs.wikipedia.org/wiki?curid=488486", "title": "Modlitba pro Martu", "text": "Modlitba pro Martu\n\nModlitba pro Martu je česká píseň z roku 1968 zpívaná Martou Kubišovou, která se po vojenské okupaci 21. srpna stala symbolem odporu českého národa proti vpádu vojsk Varšavské smlouvy do komunistického Československa. V době normalizace bylo zcela zakázáno její vysílání v rozhlase a v televizi.\n\nPíseň s původním názvem \"Modlitba\" vznikla v roce 1968 pro populární televizní seriál \"Píseň pro Rudolfa III.\" Hudbu složil Jindřich Brabec, text na motivy Jana Amose Komenského napsal Petr Rada. Dva dny po okupaci ji Marta Kubišová nazpívala v nahrávacím studiu Čs. televize, na magnetofonovém pásku byla následně dovezena do Československého rozhlasu a poprvé se tak dostala k posluchačům. Na podzim 1968 pak byla \"Modlitba pro Martu\" odvysílána v seriálu \"Píseň pro Rudolfa III.\" a později například i v programu \"Gramohit 68\".\n\nPíseň se pro Petra Radu stala svým způsobem osudnou - po letech zákazů a nátlaku emigroval do Austrálie a natrvalo se vrátil až v roce 1990. Modlitba pro Martu zazněla během demonstrací v průběhu sametové revoluce na Václavském náměstí v podání Marty Kubišové.\n\nAutoři vítězné písně festivalu Bratislavská lyra 1968, Jindřich Brabec a Petr Rada (vyhrála píseň \"Cesta\" v podání Marty Kubišové), měli následně složit píseň pro další, podzimní díl televizního seriálu \"Píseň pro Rudolfa III.\"\n\nModlitba byla improvizovaně natočená poprvé 23. srpna 1968 a Martu Kubišovou doprovodil na piano Angelo Michajlov a na bicí Karel Černoch.\n\nVydána byla v roce 1968 na singlu a později v roce 1969, v jiné verzi, na albu \"Songy a balady.\" V pozdějším cenzurovaném vydání z roku 1970 už být nesměla.\n\nPrvní nahrávka ze srpna 1968 vyšla poprvé až na LP gramodesce \"Písničky roku 1968\", vydané v 70.letech ve Švýcarsku.\n\nPíseň se stala se jedním ze symbolů pražského jara 1968 a později i sametové revoluce 1989 poté, co ji Marta Kubišové zazpívala 21. listopadu z balkonu Melantrichu pro zcela zaplněné Václavské náměstí v Praze.\n\nK písni byly natočeny dva videoklipy, jeden z nich přímo pro uvedený televizní seriál.\n\n"}
{"id": "488491", "url": "https://cs.wikipedia.org/wiki?curid=488491", "title": "Malé Slabce", "text": "Malé Slabce\n\nVesnice Malé Slabce je částí obce Slabce v okrese Rakovník. V roce 2011 zde trvale žili čtyři obyvatelé.\n\nPrvní písemná zmínka o vesnici pochází z roku 1785.\n\n"}
{"id": "488492", "url": "https://cs.wikipedia.org/wiki?curid=488492", "title": "Modřejovice", "text": "Modřejovice\n\nVesnice Modřejovice je částí obce Slabce ležící v okrese Rakovník. V roce 2011 zde trvale žilo 104 obyvatel.\n\nPrvní písemná zmínka o vesnici pochází z roku 1318.\n\n"}
{"id": "488493", "url": "https://cs.wikipedia.org/wiki?curid=488493", "title": "Nová Ves (Slabce)", "text": "Nová Ves (Slabce)\n\nNová Ves je částí obce Slabce ležící v okrese Rakovník. V roce 2011 zde trvale žili čtyři obyvatelé.\n\nPrvní písemná zmínka o vesnici pochází z roku 1785.\n\n"}
{"id": "488494", "url": "https://cs.wikipedia.org/wiki?curid=488494", "title": "Svinařov (Slabce)", "text": "Svinařov (Slabce)\n\nVesnice Svinařov je částí městyse Slabce ležící v okrese Rakovník. V roce 2011 zde trvale žilo 43 obyvatel.\n\nPrvní písemná zmínka o vesnici pochází z roku 1360.\n\nNa návsi se nachází historická kaple svatého Prokopa z druhé poloviny 18. století, která byla vystavěna na náklady zdejších občanů s finanční podporou Alexe prince von Croÿ. Před kaplí se nachází památník obětem První světové války z roku 1917.\n\n\n"}
{"id": "488495", "url": "https://cs.wikipedia.org/wiki?curid=488495", "title": "Veclov (Svojetín)", "text": "Veclov (Svojetín)\n\nVesnice Veclov je částí obce Svojetín ležící v okrese Rakovník. V roce 2011 zde trvale žilo 85 obyvatel.\n\nNázev se vyvíjel od varianty Weczla (1352), Weczlaw (1384) po Weczlow (1405). Pojmenování pochází z osobního jména Wezel, což byl lovec českého vévody.\n\nPrvní písemná zmínka o Veclově pochází z roku 1352. V roce 1869 byl osadou obce Svojetín. V letech 1880–1950 byl obcí okresu Rakovníku, od roku 1961 je částí Svojetína.\n\nVeclov leží v okrese Rakovník, Středočeský kraj. Nachází se 4 km jižně od Svojetína, 5,5 km severně od Kněževsi a 6 km severovýchodně od Hořesedel. Nejvyšší bod, Cikán (437 m n. m.), leží jižně od Veclova. Severně od vsi pramení bezejmenný tok, který se posléze vlévá do Černockého potoka. Jihovýchodně pak teče Novodvorský potok.\n\nPodle sčítání 1930 zde žilo v 51 domech 244 obyvatel. 63 obyvatel se hlásilo k československé národnosti a 180 k německé. Žilo zde 220 římských katolíků a 19 příslušníků Církve československé husitské.\n\nVeclovem prochází silnice III. třídy č. 2277. Dopravní obslužnost zajišťuje dopravci ANEXIA. Autobusy jezdí ve směrech Rakovník, Kounov, Svojetín, Nové Strašecí a Mutějovice.\n\n\n"}
{"id": "488496", "url": "https://cs.wikipedia.org/wiki?curid=488496", "title": "Bělbožice", "text": "Bělbožice\n\nVesnice Bělbožice je částí obce Šípy ležící v okrese Rakovník. V roce 2011 zde trvale žilo 38 obyvatel.\n\nPrvní písemná zmínka o vesnici pochází z roku 1406.\n\n"}
{"id": "488497", "url": "https://cs.wikipedia.org/wiki?curid=488497", "title": "Milíčov (Šípy)", "text": "Milíčov (Šípy)\n\nVesnice Milíčov je částí obce Šípy ležící v okrese Rakovník. V roce 2011 zde trvale žilo 39 obyvatel.\n\nPrvní písemná zmínka o vesnici pochází z roku 1327.\n\n\n"}
{"id": "488498", "url": "https://cs.wikipedia.org/wiki?curid=488498", "title": "Kalubice", "text": "Kalubice\n\nVesnice Kalubice je částí obce Velká Buková ležící v okrese Rakovník. V roce 2011 zde trvale žilo jedenáct obyvatel. Nejvyšším bodem obce je vrch Spálený kopec (407 m n. m.).\n\nPrvní písemná zmínka o vesnici pochází z roku 1512.\n\n\n"}
{"id": "488499", "url": "https://cs.wikipedia.org/wiki?curid=488499", "title": "Malá Buková", "text": "Malá Buková\n\nVesnice Malá Buková je částí obce Velká Buková ležící v okrese Rakovník. V roce 2011 zde trvale žilo devět obyvatel.\n\nPrvní písemná zmínka o vesnici pochází z roku 1386.\n\n"}
{"id": "488500", "url": "https://cs.wikipedia.org/wiki?curid=488500", "title": "Zaklínač (počítačová hra)", "text": "Zaklínač (počítačová hra)\n\nZaklínač ( , ) je počítačové RPG vyvinuté polským studiem CD Projekt RED. Hra byla vydána firmou CD Projekt (v Polsku) a Atari (ve zbytku světa). Příběh se odehrává ve středověkém fantasy světě, vytvořeném podle knižního cyklu o zaklínači Geraltovi od spisovatele Andrzeje Sapkovského. Hra využívá Aurora Engine od firmy BioWare. Hra byla vydána v Evropě a Severní Americe v říjnu 2007. V roce 2011 vyšlo pokračování hry \"\". A v roce 2015, 19. května, vyšel i závěrečný díl, .\n\nPříběh je rozdělen do pěti dějství, které se každé odehrává v nové oblasti a s novou sadou úkolů. Prostřednictvím hráčových voleb a akcí Geralt mění vztahy a směřování politických intrik v království Temerii.\n\nVe hře jsou k dispozici tři pohledy: první dva jsou z ptačí perspektivy a pohyb postavy se ovládá myší. Třetí je přes rameno postavy, pohyb se řídí klávesnicí a kamera myší (omezuje ale viditelnost). Pohled přes rameno se dá přepínat z jednoho ramene na druhé.\n\nPři boji mečem se hráč musí trefit přesně do chvíle - když začne ukazatel hořet, tak je útok silnější. Pokud se hráč netrefí nebo zpozdí, dojde k přerušení komba a ztráty rychlosti. Ve hře je výběr ze tří bojových stylů a dvou mečů. Rychlý styl je proti malým a mrštným protivníkům. Silný styl je proti velkým a pomalým protivníkům. A skupinový styl je proti skupinám nepřátel. Železný meč se používá proti obyčejným protivníkům (lidem, psům a vlkům) a stříbrný meč se používá proti nadpřirozeným nepřátelům. Meče lze vylepšovat pomocí kombinací run, brousků nebo natřením olejem. Ve hře je jedenáct dalších mečů a šest dýk, ale nedá volit styl boje. Geralt také může nést dohromady pouze čtyři nebo 5 zbraní (podle použitého brnění), a to železný a stříbrný meč, velkou zbraň (sekeru, louč aj.) a 1 nebo 2 dýky.\n\nAlchymie je podstatná část hry. Hráč může v meditačním režimu vytvořit elixíry, které mu zvětšují regeneraci zdraví a energie, umožňují vidět v naprosté tmě, skrz zdi nebo zbaví opilosti. Recepty na lektvary lze získat pomocí svitků nebo experimentováním. Pokaždé když vypije Geralt nějaký lektvar, zvětší se mu toxicita v těle. Po překročení meze může zaklínač zemřít na otravu.\n\nDopady důležitých hráčových rozhodnutí se projeví až po delším čase, většinou až v dalších částech hry. Tento systém nutí hráče více promýšlet každé rozhodnutí a jeho následky. Důsledky vyplývající z hráčova rozhodnutí mohou vést k velkému rozdílu v budoucích událostech a tím pádem přinesou odlišný herní zážitek při novém hraní. Aby si hráč uvědomil, že tuto událost prakticky způsobil on, jsou mu tyto události zpětně přehrávány (ve formě kreseb). Charakter voleb je málokdy rozdělen na \"dobré\" a \"špatné\", tím pádem se hráči často ocitají před výběrem \"menšího zla\".\n\nOd 13. května 2011 má původní hra kumulativní skóre na Game Rankings 81.59% a na Metacritic 81 ze 100, (obecně příznivé a kladné recenze), na uživatelských recenzích má skóre mnohem vyšší (9.3). PC Gamer UK dal počáteční verzi Zaklínače 67% z důvodu, že příběh byl obecný, bojový engine byl chudý a hlavní hrdina byl bez života. Nicméně, Kane Ikin z Alchemy SBS Radio řekl \" ... Přes všechny své problémy ... ... Zaklínač je jedna z nejlepších RPG her, které vyšly po dlouhé době.\" PC Gamer USA udělil Zaklínači cenu \"RPG Game of the Year\" (nejlepší RPG hra roku). Zaklínačovo filmové intro bylo nominováno na 2007 VES Awards v kategorii Outstanding Pre-Rendered Visuals in a Video Game (mimo hru vytvořené vizuální dílo). Nominace dostali polští umělci Tomasz Bagiński (Academy Nominee, režisér), Marcin Kobylecki, Grzegorz Kukus a Maciej Jackiewicz ze studia Platige Image, které spolupracuje s týmem asi 20 lidí a rok vyráběli pro hru filmové intro. Soundtrack hry skladatelů Paweła Błaszczaka a Adama Skorupa byl Rádiem Rivendell Fantasy zvolen jako \"Nejlepší fantasy Soundtrack\" roku 2007.\n\nNa GDC 2008 oznámil CD Projekt vydání vylepšené verze dne 16. září 2008. Mezi významné změny patřilo přidání více než 200 nových animací, nové NPC modely a přebarvení obyčejných NPC modelů a monster. Dialogy byly rozšířeny a opraveny, stabilita zlepšena, inventář přepracován a zkráceno načítání až o 80 %. Také další nedostatky byly opraveny a manuál hry byl kompletně přepracován. Bylo také přidáno pět nových hratelných dobrodružství, např. Side Effects (Vedlejší Účinky), The Price of Neutrality (Cena neutrality) a další. Novou možností bylo kombinování deseti různých hlasů s titulky. Např. anglické hlasy a české titulky. Dále ruština, italština, francouzština, španělština, němčina, čeština, maďarština a čínština. Nastavení jazyka jde v menu i při zastavené hře.\n\nZaklínač - Rozšířená edice (The Witcher Enhanced Edition) také přinesl některé nové chyby, především cutscény, které způsobují rozmazanou grafiku. Chyba se projevuje tak, že se všechny textury rozmažou poté, co hráč ukončí všechny cutscény či dialog, a zůstává rozmazaná dokud není hra znovu nahrána (re-load). Dne 23. prosince 2008 vydal CD Projekt opravu na tento problém i problém s technologií EAX.\n\nPatch opravil jen některé chyby, ale ne všechny. Po použití patche mnoho uživatelů uvedlo, že herní FMV scény mají jen zvuk chybí obraz. Pro některé hráče zůstává rozostření i po opravě. Kromě vylepšení hry, The Witcher Enhanced Edition obsahuje \"making of\" DVD, CD s 29 in-game soundtracky, další CD s \"Inspirovanou\" hudbou, povídka Zaklínač z knihy Poslední přání, mapa Temerie vytištěná na kvalitní papír a oficiální strategického průvodce. Na DVD je i nová verze D'jinni Adventure Editoru (editor, který se může použít k vytvoření nových dobrodružství). Aktualizace hry, stejně jako box's extra (bonusové materiály), jsou zdarma ke stažení pro majitele původní verze, kteří se zaregistrují na oficiálním fóru. Staré uložení her jsou kompatibilní s rozšířenou edicí.\n\nPodle zakladatele společnosti CD Projekt, Michala Kicińského, požadovala rozšířená edice investici 1 milionu dolarů a firma dodala 300.000 maloobchodních kopií po celém světě k prosinci 2008.\n\nOd 1. srpna 2009 kumulativní Metacritic skóre Witcher: Enhanced Edition byl 86% na 29 hodnocení.\n\nCD Projekt vydal Director's Cut verzi hry 31. července 2009 pro severoamerický trh. Tato rozšířená edice je k dispozici pro zbytek světa bez cenzury. K dispozici je pouze on-line.\n\nKonzolová verze byla pojmenována The Witcher: Rise of the White Wolf. Používala jiný engine a soubojový systém. Vydání na podzim roku 2009 bylo pozastavena kvůli problémům s financováním vývojářů z firmy Widescreen Games. Zbývající vývojáři pracují nyní pouze na Zaklínači 2.\n\nVe vydání americké verze byly všechny ženské portrétové karty cenzurovány (\"retušované na skromnější standard\"). Dryády ve hře byli předělány tak, aby vlasy pokrývaly celé její tělo.\n\nNěkteré dialogy mezi postavami byly zkráceny v ne-polské jazykové verzi. Hlavní designér Michal Madej se přel s fanoušky, že to bylo díky někdy hrubému jazyku, ale že rozhodnutí o upravení dialogu došlo kvůli produkci spojenou s problematikou při vývoji her. Korektor Martin Pagan si všiml této zkrácené verze v průběhu své práce a spisovatel Sande Chen potvrdil, že to nebylo kvůli cenzuře. Fanoušci se domnívají, že se tak stalo kvůli ušetření nákladů na dabingu.\n\nNásledující tabulka uvádí obsah každého vydání kromě hry samotné na DVD (ta je u všech vydání). \"CE\" znamená \"sběratelské edice,\" (Collector's Edition) \"LE\" znamená \"Limitovaná Edice\"(Limited Edition) a \"EE\" znamená Rozšířená edice (Enhanced Edition)\n\n\n"}
{"id": "488501", "url": "https://cs.wikipedia.org/wiki?curid=488501", "title": "Hůrky (Velká Chmelištná)", "text": "Hůrky (Velká Chmelištná)\n\nHůrky jsou částí obce Velká Chmelištná v okrese Rakovník. V roce 2011 zde trvale nikdo nežil.\n\nNázev vesnice je odvozen ze slova hórka ve významu malá hora. V historických pramenech se objevuje ve tvarech: Hurky (1846).\n\nPrvní písemná zmínka o vesnici pochází z roku 1654.\n\nVesnice stojí v oblasti žulového Čistecko-jesenického masivu, konkrétně v jeho čistecké části, která se zformovala před 290 miliony lety. V okolí vesnice byl v roce 1961 učiněn objev foidického syenitu s kankrinitem a nefelínem. V Česku jde o jedinečný výskyt této horniny, na který je navíc navázáno molybdenové zrudnění. Na lokalitě byl také poprvé objeven minerál heyrovskýit.\n\n"}
{"id": "488503", "url": "https://cs.wikipedia.org/wiki?curid=488503", "title": "Újezd nad Zbečnem", "text": "Újezd nad Zbečnem\n\nVesnice Újezd nad Zbečnem je částí obce Zbečno ležící v okrese Rakovník. V roce 2011 zde trvale žilo 196 obyvatel.\n\nPrvní písemná zmínka o vesnici pochází z roku 1511.\n\n\n"}
{"id": "488506", "url": "https://cs.wikipedia.org/wiki?curid=488506", "title": "ZONER software", "text": "ZONER software\n\nZONER software, a. s., je brněnská firma založená v roce 1993, vyrábějící a distribuující software a poskytující služby e-komerce. Ve společnosti pracuje více než 70 zaměstnanců, v účetním roce 2007–2008 firma vykázala čistý zisk 3,4 milionu Kč. Od října 2009 lze s dluhopisy firmy obchodovat na pražské burze.\n\nSpolečnost tvoří čtyři divize:\n\n"}
{"id": "488507", "url": "https://cs.wikipedia.org/wiki?curid=488507", "title": "Sebastes", "text": "Sebastes\n\nSebastes (česky okouník) je rod ryb z řádu ropušnicotvární. Většina z přibližně 100 druhů žije v severním Pacifiku, ale některé se vyskytují i v jižním Pacifiku, nebo dokonce v Atlantském oceánu. Nejvyšší počet druhů se udává zřejmě od pobřeží Kalifornie (56 druhů v oblasti Southern California Bight).\n\nFosilní záznam těchto ryb sahá až do miocénu. Žijí na dně, a to v hloubce až 3000 metrů, často na skalnatém podloží. Mohou žít na ryby neobvykle dlouho a u jednoho jedince \"Sebastes aleutianus\" byl jeho věk odhadnut až na 205 let. Mnoho okouníků je komerčně využíváno a v některých místech došlo až k vyčerpání jejich stavů. Proto je lov přísně regulován.\n"}
{"id": "488510", "url": "https://cs.wikipedia.org/wiki?curid=488510", "title": "Okouník", "text": "Okouník\n\nOkouník je nejednoznačné pojmenování pro několik rodů ryb:\n\n\n\n"}
{"id": "488512", "url": "https://cs.wikipedia.org/wiki?curid=488512", "title": "Perská literatura", "text": "Perská literatura\n\nPerská literatura (persky تاریخ ادبیات فارسی) má dva a půl tisíce let trvající historii, ačkoliv mnoho z předislámských textů je ztraceno. Prameny často pocházejí z historické Persie, jež zahrnovala mimo jiné dnešní Írán oblasti střední Asie, kde byla perština historickým národním jazykem. Například Rúmí, jeden z nejoblíbenějších perských básníků narozený v Balchu (oblast dnešního Afghánistánu), sice psal v perštině, žil však v Konye, tehdy hlavním městě Seldžucké říše. Perská literatura však také zahrnuje spisy etnických Peršanů psané v jiných jazycích, například v řečtině či arabštině. Vznikala na území dnešního Íránu. Perské písmo se vyvíjelo hned po vzniku Persie. Hlavní náboženské myšlenky zformuloval kočovný kazatel a myslitel Zarathuštra (7.-6. století př.n.l) báje, modlitby, chvalozpěv, náboženské zákony aj. Po zániku Persie byla říše obnovena jako Parthské říše a později novoperské říše pod vládou Sásánovců. Z těchto dějinných etap vyplývá i rozdělení perské literatury podle jazykových etap na staro-, středo- a novoperskou.\n\nPatří sem hlavně Zarathurštovy (Zoroaster, Zardušt) texty, tradiční hymny, které poprvé zpíval sám Zoroaster a jak se uchovaly v pozdějších spisech:\n\nZoroaster žil pravděpodobně v 700 až 600 př. n. l. Stal se reformátorem staroíránského náboženství. Je řazen mezi proroky. O jeho životě nic podrobnějšího není známo. Hlavním pramenem o jeho životě jsou náboženské texty, zejména Avesta, která však byla zaznamenána až zhruba 1000 let po jeho smrti, na konci sásánovské éry a to sestavenímústně dochovaných částí. K památkám z této doby patří tzv. achajmenovské skalní nápisy, viz skalní nápis u Behistúnu (východně od Kermánšáhu v Íránu); staropersko-elamsko-babylónský historický text Dareia I., který sloužil jako hlavní pramen při rozluštění klínového písma. Důvodem pro neexistenci písemných památek z je několik. Buď se prostě ztratily, spíše však je důvodem to, že členové perských vládnoucích vrstev jako mágové považovali psaní za hříšné zlo, nebo že králové a šlechtici spojovali psaní s méněcennými poddanými – písaři a úředníky. Jedině správné a potřebné bylo jezdit na koni, střílet z luku a mluvit pravdu, nikoliv pravdu psát. Také je možné, že vládci zakazovali pořizovat jakékoli jiné záznamy událostí, než jejich vlastní monumentální nápisy. Proto jsou skalní nápisy tak důležitým pramenem informací. Je to také důvod, proč Zarathustrovo dílo je známo pouze z mnohem později sebraných a uspořádaných textů – viz Avesta.\n\nPsaná v páhlavském jazyce o náboženských námětech. Překlady středoperské literatury:\nTyto spisy se zabývají výkladem zarathustrovského náboženství. Ke konci sásánovské éry vznikaly i spisy světského původu: např.: ztracená Chvatájnámak – Kniha králů. Do manichejské persky psané literatury patří Máního spis Šáhpuhrakán: . Mání byl prorok manicheismu, náboženského hnutí, založeného jím ve 3. stol. v Persii, které mělo překvapivě velký vliv nejen v Íránu, ale i ve středověké Evropě.\n\nZákladními texty manicheismu jsou Máního spisy \"Velké evangelium\", \"Kniha tajems tví\",\" Kniha o obrech \"a \"Poklad života\", které byly sepsány v syrštině, a Šáhpuhrakán, sepsaný persky, v němž vysvětluje své poslání: završit nedokončené dílo proroků: Buddhy, Zoroastra (Zarathuštry) a Ježíše Krista. Mnohé z textů (v koptských překladech) byly nalezeny při vykopávkách ve Fajjúmu.\n\nExistují pak ještě spisy v staroíránských jazycích: soghdštině manichejské, buddhistické a křesťanské spisy.\n\nNovoperská literatura se vyvinula po arabském obsazení Íránu a přijetí islámu v 8. a 9. století a po obnovení národního vědomí. První verše v novoperském jazyce vznikly ve východních oblastech, v Chorásánu. Výrazné osobnosti, jejichž eposy dosáhly světové slávy:\n\nAsi z oblasti dnešního Tádžikistánu, mezi roky 858 a 941 př. n.l.. Zachovalo se kolem 2000 veršů, básně o víně, o stáří, nejisté je autorství vyprávění Kalíla a Dimna. Pokládán za zakladatele novoperské poezie.\n\nFerdousí Abolkásem (940 až 1020 n.l.)\nobsahuje dějiny Íránců od mytologických počátků až do posledního Sásánovce Jazdkarta III., poraženého arabskými nositeli islámu. Je nesporně největším perským básníkem, jehož hlavním přínosem je obnova perského jazyka, upadajícího pod nátlakem arabštiny, která se od jeho doby změnila pouze nepatrně.\n\nPerští básníci převzali arabské veršové míry a formy, z místních se zachovalo tradiční čtyřverší- robájí. typické zejména pro Omara Chajjáma.Jde o e krátké rýmované čtyřverší, jehož první dva verše představují expozici a další dva řešení tématu či problému. Robají bylo v perské poezii populární a objevuje se v dílech téměř všech klasických perských básníků. Typickými náměty čtyřverší byly rady, úvahy, kritiky, problémy lásky atd.V klasickém období – asi do roku 1250 vynikli lyričtí básníci Onsorí z Balchu ( zemřel roku 1040) , Manúčehrí z Dámghánu (zemřel roku 1050), Mas' úd Sa'd Sálmán ( zemřel roku 1121), Chákání ze Šírvánu ( zemřel roku 1199), Nezámí z Gandže v Ázerbájdžánu ( zemřel roku 1209) . Světoznámá jsou čtyřverší Omara Chajjáma ( zemřel roku 1122).\nperský matematik, astronom, fyzik, básník čtyřverší, zvaných \"robájí\". Byl pravděpodobně první astronom, který vyslovil názor, že pohyb souhvězdí na obloze způsobuje otáčení Země kolem své osy. Je také autorem závažné úpravy kalendáře z roku 1078.\n\nTuto poezii proslavili básníci 12. a 13. století, kteří tvoří přechod k postklasickému období:\n\nSanájí (1131), Farúduddín Attár (1220), Džaláluddín Rúmí a básník Sa' dí.\n\nJeho představitelem je básník Háfez či Džámí z Herátu ( zemřel 1492). Následuje mnoho pokračovatelů, přistupuje tzv.\n\nJeho výraznými představiteli byli zejména Mírzá Mohammad Alí Sáeb z Tabrízu ( 1677), a Mírzá Abdolkáder Bidel z indického Azímábádu (1644–1721). Jeho dílo ovlivnilo zejména literáty ve střední Asii a Afghánistánu.\n\nExistuje také próza vedle vědeckých spisů, např. Dánešnáme ( Kniha o vědě) od učence Ibn Síná , známého také pod jménem Avicenna, arabského lékaře a filosofa. Dále např.: didaktická pojednání jako zrcadlo panovnické moudrosti Kabúsnáme ( Kniha rad) od Onsorolmaálí Kajkáúse ( zemřel roku 1098), perského emíra. Jedná se o soubor ponaučení vlastnímu synu o způsobu vládnutí. Jinou takovou knihou je Sijásatnáme ( Kniha o vladaření) jejímž autorem je perský ministr seldžuského vládce Arpaslana Hasan Nizámolmuk z Túsu.\n\nVedle toho známe řadu anonymních rytířských a fantastických románů jako \"Sekandarnáme, Hamzenáme, Samake Ajjár\" a jiné. V arabském jazyce se zachoval velký soubor povídek \"Tisíc a jedna noc\", původ však mají zčásti v sásánovských \"Hazár afsának ( Tisíc pohádek)\".\n\nV 19. století dochází k renesanci literatury, vlivný byl časopis Kánún, který vycházel v Londýně od roku 1890 a jehož vydavatelem byl Malkolm – chán. Básníkem éry hnutí za konstituci byl na počátku 20. století Áref Kazvíní, další výrazné osobnosti byly Malek oš šoará, \"král básníků\" Bahár (1880 – 1951), Iradž Mírzá, básnířka Parvín E'tesámí aj.\n\nZakladatelem moderní realistické poezie je Džamálzáde, který se ve svých povídkách věnuje rozporům mezi perskou (případně islámskou) a cizí (západní) kulturou. Dalšími autory jsou např. Hedájat Sádeq, (1903 – 1951), prozaik a překladatel, Alaví Bozorg, prozaik a literární historik, jehož hrdinové jsou bojovníci za národní nezávislost a svobodu, např. v románu\" Čašmháješ\" (Její oči). Čúbak Sádeq, ( 1916 – 1998), íránský prozaik, dramatik a myslitel, jehož dílo vyšlo v češtině roku 1975 v překladu Jiřího Oswalda pod názvem Spravedlnost.\n\n\n"}
{"id": "488517", "url": "https://cs.wikipedia.org/wiki?curid=488517", "title": "Seznam písní Michala Horáčka", "text": "Seznam písní Michala Horáčka\n\nToto je seznam písní ke kterým napsal text textař, producent a novinář Michal Horáček.\n\n(h:...) – doposud nezjištěný autor hudby\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "488521", "url": "https://cs.wikipedia.org/wiki?curid=488521", "title": "Phengodidae", "text": "Phengodidae\n\nPhengodidae jsou čeleď brouků v nadčeledi Elateroidea. Samičky a larvy mají bioluminiscenční orgány, které ve tmě svítí. Brouci této čeledi jsou na americkém kontinentě rozšířeni od jihu Kanady do Chile.\n\n\n"}
{"id": "488523", "url": "https://cs.wikipedia.org/wiki?curid=488523", "title": "SS Cretic (1903)", "text": "SS Cretic (1903)\n\nSS \"Cretic\" byl parník vybudovaný v loděnicích Hawthorn, Leslie & Co. Ltd. původně pod jménem \"Hanoverian\" pro společnost Leyland Line. Na svou první plavbu z Liverpoolu do Bostonu vyplul 19. července 1902. V roce 1903 byl předán White Star Line, přejmenován na \"Cretic\" a sloužil nadále na linkách do Bostonu. Během 1. světové války sloužil jako transportní loď. V roce 1923 byl předán zpět Leyland Line a přejmenován na \"Devonian\". Sloužil až do roku 1928, kdy byl odstaven. Nakonec byl roku 1929 sešrotován.\n"}
{"id": "488527", "url": "https://cs.wikipedia.org/wiki?curid=488527", "title": "Jaroslav Kuneš", "text": "Jaroslav Kuneš\n\nJaroslav Kuneš může být:\n\n"}
{"id": "488532", "url": "https://cs.wikipedia.org/wiki?curid=488532", "title": "Hermann Balck", "text": "Hermann Balck\n\nGeorg Otto Hermann Balck (7. prosince 1893 – 29. listopadu 1982) byl veterán první světové války a pozdější generál německé armády za druhé světové války v hodnosti General der Panzertruppe (\"Generál tankových jednotek\"). Mimo jiné byl i držitelem mnoha vojenských vyznamenání, včetně vysoce ceněného Rytířského kříže železného kříže s dubovými ratolestmi, meči a diamanty.\n\nNarodil se 7. prosince roku 1893 v pruském městě Gdaňsk jako syn armádního důstojníka, držitele vysoce ceněného pruského řádu Pour le Mérite a pozdějšího generálporučíka Wilhelma Balcka. Po dokončení vzdělání vstoupil ke konci března roku 1913 do německé císařské armády a byl zařazen jako starší vojín (\"Oberjäger\") k 2. rotě od 10. praporu myslivců (\"Jäger-Battalion Nr. 10\") v dolnosaském městě Goslar. Avšak v dubnu se nechal zapsat do důstojnického kurzu a na počátku následujícího roku nastoupil na vojenskou školu v Hannoveru.\n\nV srpnu roku 1914 vojenskou školu úspěšně dokončil a vrátil se zpět ke svému domovskému 10. praporu myslivců jako nově povýšený poručík (\"Leutnant\"). Zároveň byl jmenován do funkce velitele čety u své 2. roty. Ve funkci velitele čety však nezůstal dlouho, neboť necelý týden po jmenování do funkce byl jmenován dočasným pobočníkem velitele praporu.\n\nJeho jednotka byla odvelena na západní frontu a zapojila se do těžkých bojů na řece Sommě. Zde byl také ke konci srpna téhož roku lehce raněn do pravé paže, ale rozhodl se zůstat u jednotky. Za statečnost v boji byl následně během října vyznamenán pruským železným křížem II. třídy a královským bavorským záslužným křížem s meči.\n\nBěhem těžkých bojů byl ke konci října opět raněn a to tentokrát, když byl raněn do zad, do levého ucha a střepinou granátu do levého stehna. V souvislosti s tím byl vyznamenán pruským železným křížem I. třídy a královským bavorským záslužným řádem IV. třídy s meči, ale ze svých zranění se musel léčit až do počátku února následujícího roku.\n\nPo zotavení byl zařazen k 22. záložnímu praporu myslivců (\"Reserve-Jäger-Battalion Nr. 22\" ) a s jednotkou byl následně odvelen na východní frontu a zúčastnil se bojů poblíž města Lvov. Ovšem ke konci června téhož roku byl opět raněn a to tentokrát do pravého ramene. Zranění nebylo tak vážné a tak se z něj zotavoval u záložního praporu od svého domovského 10. praporu myslivců.\n\nV polovině září stejného roku byl jmenován velitelem 4. roty u 22. záložního praporu myslivců (\"Reserve-Jäger-Battalion Nr. 22\" ) s níž se probojoval až za ruské linie a podařilo se mu zničit předsunutou nepřátelskou rotu.\n\nV roce 1922 vstoupil do Reichswehru a zde byl přiřazen k 18. Reiter-Regiment a 1.5.1924 byl povýšen dohodnosti Oberleutnant. Následně nastoupil na školení pro důstojníky generálního štábu. Na počátku války byl byl jako Oberleutnant v Oberkommando des Heeres. Jako velitel Schützenregimentu se zúčastnil války na západní frontě (květen/červen 1940) následně byl na rok převelen do Oberkommando des Heeres. V létě 1942 byl povýšen do hodnosti generálmajor a velel 11. tankové divizi na východní frontě. V roce 1943 byl povýšen do hodnosti General der Panzertruppe a velel XXXX. Panzerkorpsu. V srpnu velel krátce 4. tankové armádě a v září byl převelen na západní frontu. Zde převzal velení po Johannesi Blaskowitzovi u skupiny armád G v Alsasku. Poté, co se mu nepodařilo zastavit postup Američanů pod velením George S. Pattona, byl převelen na východní frontu.\n\nBalck byl válečným vězněm a v zajetí zůstal až do roku 1947. Odmítl účast na studii o válce pod vedením US Army Historical Division. Po svém propuštění našel Balck zaměstnání ve skladu. V roce 1948 byl zatčen z podezření pro vraždu kvůli popravě důstojníka dělostřelectva, podplukovníka Johanna Schottkeho. Zmíněný incident se udál když Balck sloužil jako velitel Armádní skuipy G na západní frontě. Dne 28. listopadu 1944 u Saabrückenu Schottkeho jednotka nezvládla provést rozkaz pro vedení podpůprné dělostřelecké palby do určené oblasti. Podplukovník Schottke byl následně nalezen ve stavu opilosti ve službě. Balck vynesl okamžitý rozdsudek a Schottke byl zastřelen. Rozsudek a poprava byly provedeny bez řádného vojenského soudu. Balck byl následně (1948) shledán vinným a odsouzen k třem letům bezpodmínečně. Po odpykání poloviny trestu byl propuštěn.\n\nNa přelomu 70. a 80. let se Balck spojil s Friedrichem von Mellentihen pro účast na sérii seminářů a panelových diskuzí s vyšším velením NATO na US Army War College v Carlisle v Pennyslvánii.\n\n\n\n"}
{"id": "488536", "url": "https://cs.wikipedia.org/wiki?curid=488536", "title": "RMS Republic (1903)", "text": "RMS Republic (1903)\n\nRMS \"Republic\" byl parník vybudovaný v loděnicích Harland & Wolff v Belfastu původně pod jménem \"Columbus\" pro společnost Dominion Line. Na svou první plavbu z Liverpoolu do Bostonu vyplul 1. října 1903. Poté absolvoval ještě jednu plavbu, po níž byl převzat White Star Line a přejmenován na \"Republic\".\n\n23. ledna 1909 opustil New York a plul do Neapole. Když proplouval v husté mlze kolem Nantucketu, srazil se s italskou lodí \"Florida\". \"Republic\" byl zasažen uprostřed na levoboku a strojovna byla okamžitě zatopena. Vybaven bezdrátovým rádiem, vyslal jako první nový nouzový signál CQD. Jedna z lodí White Star Line, \"Baltic\", zachytila volání a okamžitě se vydala na pomoc. Přišla také pobřežní hlídka, která se snažila zpomalit zaplavování lodi. Příští ráno se \"Republic\" potopil jako největší potopená loď na světě v té době se ztrátou 4 životů. White Star Line dostala náhradu škody po žalobě Lloyd Italiano Line a výhře soudního sporu.\n"}
{"id": "488538", "url": "https://cs.wikipedia.org/wiki?curid=488538", "title": "Dan Gawrecki", "text": "Dan Gawrecki\n\nDan Gawrecki (* 23. prosince 1943 Frýdek) je český historik, zabývající se českými dějinami v 18.–20. století se zaměřením na Slezsko a specializující se na česko-polské a česko-německé vztahy.\n\nPo absolvování SVVŠ v Ostravě-Porubě (1957–1960) vystudoval FF UP Olomouc (obor dějepis-ruština). V roce 1969 získal titul PhDr. (za práci \"Bund der Deutschen und Sudetendeutsche Partei\") a v roce 1977 obhájil kandidátskou práci \"Německé obranné spolky v habsburské monarchii a ČSR 1880–1938\" a získal titul CSc. Byl zaměstnán ve Slezském ústavu AV ČR (1968–1993), kde v letech 1987–1991 byl ředitelem. Od roku 1993 působil na Ústavu historie a muzeologie FPF SU v Opavě, kde byl od roku 1994 vedoucím ústavu. V roce 1997 se habilitoval na filozofické fakultě Univerzity Komenského v Bratislavě prací \"Politické a národnostní poměry v Těšínském Slezsku 1918–1938\". V roce 2006 byl ve Varšavě jmenován profesorem.\n\n\n\n"}
{"id": "488540", "url": "https://cs.wikipedia.org/wiki?curid=488540", "title": "Otěvěky", "text": "Otěvěky\n\nVesnice Otěvěky je část obce Žďár ležící v okrese Rakovník. V roce 2011 zde trvale žilo šestnáct obyvatel.\n\nPrvní písemná zmínka o vesnici pochází z roku 1418.\n\n\n"}
{"id": "488541", "url": "https://cs.wikipedia.org/wiki?curid=488541", "title": "Menarche", "text": "Menarche\n\nJako menarche (z řeckého μήν, tj. měsíc + αρχή, tj. začátek) je označována první menstruace a prvotní začátek menstruačního cyklu u dívek. Jak ze sociálního, tak z lékařského hlediska, je menarche považována za hlavní událost dívčí puberty, neboť je signálem možnosti plodnosti u dospívající dívky. Věk, kdy dojde k první menstruaci, je ovlivňován několika faktory, a to konkrétně genetikou, prostředím a stravováním a výživou. Průměrný věk menarche během posledního století poklesl a velikost tohoto poklesu a jeho důvody jsou předmětem diskusí.\n\nPrůměrný věk menarche ve Spojených státech je 12,5 roku a 13,06 ± 0,1 roku na Islandu. V celosvětovém průměru je věk menarche 12,5 roku a za hraniční intervaly (fyziologické rozmezí) se podle Roba a Martana považuje 10 do 15 let. Pokud nastane před tímto rozmezím, hovoří se o \"menarche praecox\" (tj. předčasná menarche), pokud později, hovoří se o primární amenoree.\n\n"}
{"id": "488543", "url": "https://cs.wikipedia.org/wiki?curid=488543", "title": "Rudolf Žáček", "text": "Rudolf Žáček\n\nRudolf Žáček (* 20. května 1948 Ostrava) je český historik, v letech 2007 až 2015 rektor Slezské univerzity v Opavě, zabývající se především dějinami Slezska.\n\nPo absolvování SVVŠ v Ostravě (1963–1966) vystudoval Filozofickou fakultu Univerzity Palackého v Olomouci (obor dějepis-ruština). Po studiu pracoval až do roku 1989 jako historik v Okresním vlastivědném muzeu ve Frýdku-Místku. V roce 1989 přešel do Slezského ústavu ČSAV a roku 1991 se stal jeho ředitelem. Poté, co se Slezský ústav stal součástí Slezského zemského muzea, byl jmenován zástupcem ředitele muzea. Od roku 1991 také vyučuje na Filozoficko-přírodovědecké fakultě Slezské univerzity v Opavě. \n\nV roce 2001 byl zvolen prorektorem pro studijní a sociální záležitosti a v roce 2007 rektorem Slezské univerzity v Opavě. Dne 24. června 2011 jej prezident Václav Klaus jmenoval profesorem.\n\nMandát rektora Slezské univerzity v Opavě mu vypršel 28. února 2015. Prezident ČR Miloš Zeman pak jmenoval jeho nástupcem Pavla Tuleju. Od roku 2016 je děkanem Fakulty veřejných politik Slezské univerzity v Opavě.\n\n\n"}
{"id": "488549", "url": "https://cs.wikipedia.org/wiki?curid=488549", "title": "SS Canopic (1904)", "text": "SS Canopic (1904)\n\nSS \"Canopic\" byl parník vybudovaný v loděnicích Harland & Wolff v Belfastu původně pod jménem \"Commonwealth\" pro společnost Dominion Line. Na svou první plavbu z Liverpoolu do New Yorku vyplul 4. října 1900. V roce 1903 byl převzat rejdařstvím White Star Line a přejmenován na \"Canopic\". Od roku 1904 sloužil na linkách z New Yorku do Středozemí. Po vypuknutí 1. světové války byl zabaven a sloužil jako transportní loď. Poté sloužil na různých trasách z Evropy do Ameriky, než byl roku 1925 v Briton Ferry sešrotován.\n"}
{"id": "488550", "url": "https://cs.wikipedia.org/wiki?curid=488550", "title": "Angela Voigtová", "text": "Angela Voigtová\n\nAngela Voigtová, rozená Schmalfeldová (18. května 1951 Weferlingen, Sasko-Anhaltsko – 11. dubna 2013) byla východoněmecká atletka, olympijská vítězka ve skoku do dálky.\n\nPůvodně se věnovala víceboji, kvůli zranění se však začala specializovat na dálku. V roce 1974 získala na halovém mistrovství Evropy v Göteborgu stříbrnou medaili (656 cm). V témže roce skončila čtvrtá na mistrovství Evropy v Římě, kde mj. získala stříbro Eva Šuranová.\n\nDne 9. května 1976 v Drážďanech vytvořila výkonem 692 cm nový světový rekord, když tehdejší světové maximum Heide Rosendahlové z roku 1970 vylepšila o 8 centimetrů. Její výkon však na prvním místě dlouhodobých tabulek zůstal jen několik dní. 19. května opět v Drážďanech posunula hodnotu světového rekordu její krajanka Siegrun Sieglová, která skočila do vzdálenosti 699 cm. Největší úspěch své kariéry si připsala na Letních olympijských hrách v Montrealu, kde v první sérii skočila do vzdálenosti 672 cm a vybojovala olympijské zlato. Sieglová skončila čtvrtá. O dva roky později vybojovala na strahovském stadionu Evžena Rošického v Praze stříbrnou medaili, na dvanáctém ročníku ME v atletice. Z bronzu se tehdy radovala Jarmila Nygrýnová.\n\n\n"}
{"id": "488552", "url": "https://cs.wikipedia.org/wiki?curid=488552", "title": "Lysohlávka kubánská", "text": "Lysohlávka kubánská\n\nLysohlávka kubánská (\"Psilocybe cubensis\") je houba z čeledi límcovkovitých, která je známá především pro své psychoaktivní účinky. Je jednou z největších lysohlávek.\n\n\n\nLysohlávka kubánská je rozšířena ve Střední Americe, severní Jižní Americe, Indii, Indonésii a východní Austrálii. Roste v teplých částech roku na dobře hnojené půdě a na trusu dobytka.\n\nTato houba se stala velmi oblíbeným druhem psilocybinových hub pro pěstování v uzavřených prostorách. Její kultivace je totiž poměrně nenáročná, snadnější i než pěstování žampionů a je možné ji pěstovat i podomácku.\n\nJako substrát se nejčastěji používají vařené obilniny (pšenice, žito, proso...), občas také sláma nebo trus či speciální směsi.\n\nV České republice je kultivace hub obsahujících psilocybin nelegální. Do 40 gramů prorostlého média nebo 40 plodnic se jedná o přestupek, výše o trestný čin.\n\nMnožství účinných látek může hodně lišit především podle složení substrátu - důležitým faktorem je obsah tryptofanu. U hub pěstovaných v krytých prostorách bývají obsahy vyšší díky možnosti substrát optimilizovat. V roce 1994 Gratz u divokých hub naměřil tyto hodnoty: 0,63% psilocybinu, 0,60% psilocinu a 0,25% baeocystinu (v sušině). Zajímavou vlastností je, že tato houba umí zpracovávat různé tryptaminy, tím, že je 4-hydroxyluje nebo 4-fosforyloxyluje a pokud je to možné tak N-methyluje. To znamená, že obsah účinných látek se zvýší pokud do substrátu přidáme například DMT a je možné tento proces použít i pro výrobu zcela nových látek, například po přidání DET v houbě vznikne 4-HO-DET jako analog psilocinu a 4-PO-DET jako analog psilocybinu.\n\nNavzdory často rozšířenému omylu tato houba sama o sobě neobsahuje žádné hepatoxiny.\n\nHouby působí jako psychedelikum (popis účinků viz článek psilocybin). Minimální dávka je 0.25g sušených plodnic, běžná dávka je okolo 1g. 3g je už obvykle považováno za vysokou dávku, někdy se ovšem užívají i tak velké dávky jako 8 gramů i více. Známý propagátor lysohlávky kubánské Terence McKenna doporučoval dávku alespoň 5 gramů. Čerstvé houby jsou sice potentnější, ale obsahují velké množství vody, proto má úměrná dávka čerstvých hub přibližně desetkrát větší hmotnost. Množství, které by bylo pro tělo škodlivé je prakticky nestravitelné, je zde ovšem riziko v psychologických účincích, které mohou být nezvladatelné nebo vyvolat latentní psychické poruchy.\n\nNebezpečná může být kombinace s MAOI, které účinky zesílí a prodlouží.\n\nV experimentální psychiatrii se užívají látky izolované z těchto hub, jeví se jako využitelné v boji proti depresi nebo pro zmírnění strachu pacientů trpících nevyléčitelnými smrtelnými chorobami. Houba samotná se pak nelegálně používá jako psychedelická droga. Na rozdíl od některých jiných druhů psilocybinových hub, u tohoto druhu nikdy nebylo zjištěno rozsáhlé rituální užívání.\n\nDíky svému širokému rozšíření po světě a časté kultivaci existuje mnoho variant a kultivarů tohoto druhu.. Mezi známější varianty patří například:\n\nPodle zkušenějších uživatelů je možné rozlišit odrůdy i podle jejich psychotropních účinků, ale to je zatím vědecky spíše neprůkazné.\n"}
{"id": "488557", "url": "https://cs.wikipedia.org/wiki?curid=488557", "title": "SS Cufic (1904)", "text": "SS Cufic (1904)\n\nSS \"Cufic\" byl parník vybudovaný v loděnicích Harland & Wolff v Belfastu původně pod jménem \"American\" pro společnost West India Pacific Steamship Company v roce 1895. Byl navržen jako nákladní loď, ale měl také prostory pro cestující. Byl prodán nejprve společnosti Leyland Line a následně roku 1904 rejdařství White Star Line a přejmenován na \"Cufic\". White Star Line si nahradila původní \"Cufic\", který prodala.\n\nNa jeho palubě sloužil mladý důstojník Henry Wilde, který se později stal vedoucím pracovníkem na palubě Titaniku. Měl opravdu tragický příběh: v roce 1910 mu zemřela manželka a dva synové a o dva roky později na Titaniku zemřel i on. Někteří historikové říkají, že to byl on, kdo se sám na Titaniku po srážce s ledovcem zastřelil (svědkové vypověděli, že se na palubě jeden důstojník zastřelil).\n\nV roce 1924 byl \"Cufic\" prodán do Itálie a přejmenován na \"Antiartico\". Později byl znovu prodán další italské společnosti Bozzo and Mortola a přejmenován na \"Maria Gulia\". Nakonec byl v roce 1932 sešrotován.\n"}
{"id": "488561", "url": "https://cs.wikipedia.org/wiki?curid=488561", "title": "Ernst", "text": "Ernst\n\nErnst je německé jméno a může znamenat:\n\n"}
{"id": "488564", "url": "https://cs.wikipedia.org/wiki?curid=488564", "title": "Saturnin", "text": "Saturnin\n\nSaturnin je jméno latinského původu (lat. Saturninus), odkazující k římskému bohu Saturnovi. V České republice je v roce 2006 nosili 2 občané nebo registrovaní cizinci. V českém prostředí je nejznámější nositel fiktivní postava sluhy ze stejnojmenného románu Zdeňka Jirotky.\n\n\n\n\n"}
{"id": "488567", "url": "https://cs.wikipedia.org/wiki?curid=488567", "title": "Vladimír Slavínský", "text": "Vladimír Slavínský\n\nVladimír Slavínský, vlastním jménem Otakar Vladimír Pitrman, německý pseudonym Otto Pittermann, (26. září 1890, Dolní Štěpanice u Jilemnice – 16. srpna 1949 v Praze) byl český herec, básník, scenárista, režisér a filmový podnikatel, který patří mezi průkopnické osobnosti moderní české kinematografie.\n\nOd mládí měl rád literaturu i divadlo. Již v 17 letech odešel z domova ke kočovné herecké společnosti \"Smolák a Mužný\". Kvůli inkognitu si v té době vymyslel i svůj umělecký pseudonym. Hraní jej však nemohlo pořádně uživit, proto se vyučil typografem a pracoval v tiskárně jako sazeč. Divadlo dál hrál po různých jihočeských městech a vystupoval i na poutích. U němého filmu začínal již v roce 1912, kdy napsal své první dva filmové scénáře. Po první světové válce (v roce 1919) společně s Aloisem Jalovcem založil vlastní filmovou společnost POJAFILM (zkratka jmen Pitrman Otakar Jalovec Alois), prvním filmem zde natočeným byla \"Divoká Maryna\".\n\nTéměř ke všem svým filmům si psal své vlastní scénáře a v éře němého filmu také ve filmech často vystupoval jako herec. Ve 30. letech 20. století byl hned po Martinu Fričovi považován za nejúspěšnějšího českého filmového režiséra. V té době točil především levné situační komedie.\n\nMezi jeho nejhodnotnější snímky patří předválečné filmy natočené podle námětu Olgy Scheinpflugové s Hugo Haasem v hlavní roli \"Okénko\", \"Madla z cihelny\" a \"Její lékař\".\n\nBěhem 2. světové války točil vlastenecky laděné snímky a další komedie. Po 2. světové válce však zájem o jeho tvorbu začal upadat, což jej psychicky poznamenalo. Zemřel v roce 1949 ve věku nedožitých 59 let. Je pohřben na Šáreckém hřbitově v Praze.\n\nV mládí se věnoval sportu, úspěšně se účastnil mistrovství v řecko-římském zápase a krátce působil v tomto sportu i jako profesionál mj. v Rusku.\n\nJaroslav Marvan\n\n\n"}
{"id": "488568", "url": "https://cs.wikipedia.org/wiki?curid=488568", "title": "Bakov (Beřovice)", "text": "Bakov (Beřovice)\n\nBakov je malá vesnice, část obce Beřovice v okrese Kladno. Nachází se v údolí Bakovského potoka, zhruba 2 km západně od Beřovic a 4 km severně od města Slaného. V roce 2011 zde trvale žilo 104 obyvatel. Vesnicí vede frekventovaná silnice II/118, spojující Slaný se Zlonicemi a Litoměřicemi.\n\n\n\n"}
{"id": "488569", "url": "https://cs.wikipedia.org/wiki?curid=488569", "title": "Olšany (Brandýsek)", "text": "Olšany (Brandýsek)\n\nVesnice Olšany je částí obce Brandýsek ležící v okrese Kladno. V roce 2011 zde trvale žilo 645 obyvatel.\n\nPrvní písemná zmínka o vesnici pochází z roku 1316.\n\n\n"}
{"id": "488570", "url": "https://cs.wikipedia.org/wiki?curid=488570", "title": "Dolní Bezděkov (Bratronice)", "text": "Dolní Bezděkov (Bratronice)\n\nVesnice Dolní Bezděkov je částí obce Bratronice ležící v okrese Kladno. V roce 2011 zde trvale žilo 128 obyvatel. Vesnice je od Bratronic vzdálena 2,5 km severovýchodním směrem. Při západním okraji protéká potok Loděnice. Zastavěná část se nachází v nadmořské výšce 355–385 metrů.\n\n"}
{"id": "488571", "url": "https://cs.wikipedia.org/wiki?curid=488571", "title": "Bratkovice (Černuc)", "text": "Bratkovice (Černuc)\n\nBratkovice jsou vesnice, část obce Černuc v okrese Kladno. Nachází se v údolí Zlonického potoka, zhruba 2 km jjz. od Černuce a něco přes 3 km západně od Velvar. V roce 2011 zde trvale žilo 121 obyvatel.\n\nPrvní písemná zmínka o vesnici pochází z roku 1318.\n\n\nNarodil se tu bratři:\n\n"}
{"id": "488572", "url": "https://cs.wikipedia.org/wiki?curid=488572", "title": "Nabdín", "text": "Nabdín\n\nNabdín je malá vesnice, část obce Černuc v okrese Kladno. Nachází se při soutoku Bakovského a Zlonického potoka, zhruba 2,5 km jižně od Černuce a 2,5 km západně od Velvar. V roce 2011 zde trvale žilo 78 obyvatel.\n\nPrvní písemná zmínka o vesnici pochází z roku 1352.\n\n\n\n"}
{"id": "488573", "url": "https://cs.wikipedia.org/wiki?curid=488573", "title": "SS Traffic (1872)", "text": "SS Traffic (1872)\n\nSS \"Traffic\" byl parník společnosti White Star Line vybudovaný v roce 1872 v loděnicích Harland & Wolff v Belfastu. Sloužil jako nákladní loď, stejně jako \"Belgic\", ale měl i prostory pro cestující.\n"}
{"id": "488574", "url": "https://cs.wikipedia.org/wiki?curid=488574", "title": "Lynčování v Ramalláhu", "text": "Lynčování v Ramalláhu\n\nJako lynčování v Ramalláhu se označuje násilná událost z října 2000 v průběhu druhé intifády, při němž palestinský dav zlynčoval dva izraelské záložníky, Vadima Nurzhice (: Вадим Нуржиц, : ואדים נורז'יץ) a Jossiho Avrahamiho (hebrejsky: יוסי אברהמי), kteří byli nuceni zastavit u palestinského zátarasu a následně byli odvlečeni do palestinskou samosprávou ovládaného Ramalláhu na Západním břehu Jordánu. Brutalita této události zachycená na fotografii, na níž palestinský Arab, jeden z vrahů obou vojáků, hrdě mává zkrvavenýma rukama na dav v ulici, dále zesílila probíhající izraelsko-palestinský konflikt.\n\nDne 12. října 2000 se dva izraelští nebojoví záložníci (sloužili jako řidiči), Vadim Nurzhic a Jossi Avrahami, vraceli ze služby na izraelské vojenské základně. Nedaleko Ramalláhu byli nuceni zastavit u palestinského zátarasu, kde je zadržel policista palestinské samosprávy, který je následně odvedl na ramalláhskou policejní stanici. Nedlouho poté se roznesly zvěsti, že v budově policejní stanice jsou zadržováni tajní izraelští agenti (například z elitní jednotky Sajeret Duvdevan), načež se více než tisíc palestinských Arabů shromáždilo kolem stanice a volalo po smrti Izraelců. Krátce na to vtrhli Arabové na policejní stanici a Izraelce umlátili a ubodali k smrti. V tu chvíli se v okně policejní stanice objevil palestinský Arab (později identifikován jako Aziz Salha), který davu před stanicí ukázal své zkrvavené ruce, načež dav propukl v jásot. Tělo jednoho z Izraelců pak bylo vyhozeno z okna před budovu, kde jej již mrtvého podupal a mlátil rozzuřený dav. Brzy poté táhl dav dvě zohavená těla na náměstí Al-Manara v centru města, kde dav začal oslavovat své vítězství.\n\nChajim Herzog ve své knize \"Arabsko-izraelské války\" dále uvádí: „Podle svědectví reportérů, přítomných na místě vraždy, příslušníci místní palestinské policie nejenže oba vojáky neochránili, ale pokoušeli se dokonce zabránit novinářům v natáčení incidentu.“\n\nBrutalita vražd šokovala izraelskou veřejnost a zintenzivnila izraelskou nedůvěru v předsedu palestinské samosprávy Jásira Arafata, který v červenci téhož roku odmítl izraelské mírové návrhy na summitu v Camp Davidu. Tato událost pak také zejména silně poškodila víru izraelské levice v mírový proces. Amos Oz, mezinárodně uznávaný izraelský spisovatel a „autoritativní hlas izraelského mírového tábora“ prohlásil: „Bez jakýchkoliv pochyb obviňuji palestinské vedení. Jednoznačně nechtěli podepsat dohodu v Camp Davidu. Možná by Arafat raději byl Che Guevarou než Fidelem Castrem. Pokud se stane prezidentem Palestiny, bude vůdcem drsné země třetího světa a bude se muset vypořádat s kanalizací v Hebronu, drogami v Gaze a korupcí ve své vlastní vládě.“\n\nV reakci na tuto událost zahájila izraelská armáda sérii odvetných leteckých úderů proti cílům palestinské samosprávy na Západním břehu a v Pásmu Gazy. Izraelské síly uzavřely palestinská města a izraelské vrtulníky zaútočily raketami na dvě policejní stanice v Ramalláhu (policejní stanice, kde byli izraelští vojáci zlynčováni byla zničena), na velitelství Tanzimu (ozbrojené křídlo Fatahu Jásira Arafata) v Bejt Lachiji, a na budovu Arafatova velitelství ve městě Gaza. Později téhož dne zničily izraelské vrtulníky rozhlasovou stanici v Ramalláhu \"Hlas Palestiny\".\n\nZáběry z lynčování se podařilo zachytit filmovému štábu; později se ukázalo, že šlo o zaměstnance největší italské soukromé televizní stanice Mediaset. Fotografie, jež zachytila jednoho z lynčujících, jak mává zkrvavenýma rukama z okna na dav před služebnou, šokovala a pobouřila celý svět a stala se ikonickým obrazem konfliktu.\n\nCelou událost se pokusil fotografovat britský fotograf Mark Seager, ale dav Arabů jej fyzicky napadl a zničil jeho fotoaparát. Několik dní po této události prohlásil: „Byla to [lynčování] ta nejstrašnější věc jakou jsem kdy viděl, a to jsem byl v Kongu, v Kosovu, na mnoha špatných místech (…) Vím, že oni [Palestinci] nejsou všichni takoví, a já jsem hodně shovívavý člověk, ale nikdy na to nezapomenu. Byla to vražda nejbarbarštější povahy. Když si na to vzpomenu, viděl jsem mužskou hlavu, úplně roztříštěnou. Vím, že z toho budu mít noční můry po zbytek života.“\n\nFilmový štáb americké ABC se rovněž pokoušel událost natočit, ale dav jim v tom zabránil. Producent ABC News Nasser Atta později uvedl, že když štáb začal natáčet lynčování, tak „mladí k nám přišli a zastavili nás; někteří s noži, někteří bitím.“\n\nIzrael začal individuálně pronásledovat osoby podílející se na lynčování v Ramalláhu:\n\n\n\n"}
{"id": "488576", "url": "https://cs.wikipedia.org/wiki?curid=488576", "title": "Drchkov", "text": "Drchkov\n\nDrchkov je malá vesnice, část obce Dřínov v okrese Kladno. Nachází se v údolí Bakovského potoka, něco přes 1 km jižně od Dřínova, zhruba 4 km severně od města Slaného.\n\nPrvní písemná zmínka o vsi pochází z roku 1267, kdy král Přemysl Otakar II. potvrdil kapli Všech svatých na Pražském hradě dědictvím nabytý majetek v Drchkově a Vyšínku (\"bona in Drihkow et Wyssin\"). V roce 2011 zde trvale žilo 44 obyvatel.\n\n\n"}
{"id": "488578", "url": "https://cs.wikipedia.org/wiki?curid=488578", "title": "Skůry", "text": "Skůry\n\nVesnice Skůry je částí obce Hobšovice v okrese Kladno. Nachází se v údolí Zlonického potoka zhruba 1,5 km severně od Hobšovic, 5 km západně od Velvar a 8 km na severovýchod od Slaného. V roce 2011 zde trvale žilo 153 obyvatel.\n\nV katastrálním území Skůry leží též vesnička Křovice.\n\nPrvní písemná zmínka o vesnici pochází z roku 1282.\n\n\n\n"}
{"id": "488586", "url": "https://cs.wikipedia.org/wiki?curid=488586", "title": "SS Tropic (1904)", "text": "SS Tropic (1904)\n\nSS \"Tropic\" byl parník vybudovaný v roce 1904 v loděnicích Harland & Wolff v Belfastu původně pod jménem \"European\" pro společnost Leyland Line. Zakrátko byl předán White Star Line a přejmenován na \"Tropic\". Pod ní sloužil na australských linkách. Během 1. světové války sloužil jako transportní loď, poté byl vrácen zpět White Star Line na svou původní linku. Nakonec byl v roce 1923 prodán.\n"}
{"id": "488588", "url": "https://cs.wikipedia.org/wiki?curid=488588", "title": "SS Gallic (1907)", "text": "SS Gallic (1907)\n\nSS \"Gallic\" byl parník společnosti White Star Line. Sloužil jako malý parník převážející cestující z malého přístavu na větší loď, která kotvila na otevřeném moři, protože by se kvůli své velikosti do přístavu nevešla.\n\n"}
{"id": "488592", "url": "https://cs.wikipedia.org/wiki?curid=488592", "title": "Nová Studnice", "text": "Nová Studnice\n\nVesnice Nová Studnice je částí obce Hradečno ležící v okrese Kladno. V roce 2011 zde trvale žilo 92 obyvatel.\n\nPrvní písemná zmínka o vesnici pochází z roku 1726, kdy ji spolu s Drnkem roku 1726 založil Adolf Bernard z Martinic.\n\n"}
{"id": "488593", "url": "https://cs.wikipedia.org/wiki?curid=488593", "title": "Nová Ves (Hradečno)", "text": "Nová Ves (Hradečno)\n\nVesnice Nová Ves je částí obce Hradečno ležící v okrese Kladno. V roce 2011 zde trvale žilo 243 obyvatel.\n\nPrvní písemná zmínka o vesnici pochází z roku 1590.\n\n"}
{"id": "488594", "url": "https://cs.wikipedia.org/wiki?curid=488594", "title": "Netřeby (Hřebeč)", "text": "Netřeby (Hřebeč)\n\nVesnice Netřeby je částí obce Hřebeč ležící v okrese Kladno. V roce 2011 zde trvale žilo 38 obyvatel. Jižní částí vesnice protéká Lidický potok.\n\nPrvní písemná zmínka o vesnici pochází z roku 1785.\n\nOsada měla roku 1848 deset domů a 69 obyvatel.\n\n"}
{"id": "488595", "url": "https://cs.wikipedia.org/wiki?curid=488595", "title": "Budihostice", "text": "Budihostice\n\nVesnice Budihostice je částí obce Chržín v okrese Kladno. V roce 2011 zde trvale žilo 108 obyvatel.\n\nPrvní písemná zmínka o vesnici pochází z roku 1045.\n\n"}
{"id": "488596", "url": "https://cs.wikipedia.org/wiki?curid=488596", "title": "Dolní Kamenice (Chržín)", "text": "Dolní Kamenice (Chržín)\n\nVesnice Dolní Kamenice je částí obce Chržín v okrese Kladno a leží přibližně půl kilometru od města Velvar. V roce 2011 zde trvale žilo 25 obyvatel. Vesnice má vodovod, plyn a kanalizaci.\n\nOkolí vsi bylo obýváno už v pravěku, což dokládají ojedinělé nálezy štípané kamenní industrie. V pamětech královského města Velvar se uvádí, že v okolí vsi se nacházely pozůstatky žárových pohřebišť, kdy ostatky mrtvého po spálení byly uloženy v keramických popelnicích.\n\nPrvní písemná zmínka o vesnici pochází z roku 1224, kdy patřila břevnovskému klášteru, a to až do roku 1420. V husitských válkách klášter o majetek přišel a roku 1421 připsal císař Zikmund Kamenici ve 200 kopách Jankovi Bělému (Bílému) z Artlebic a jeho dědicům.\n\nOd 14. století tu sídlili také vladykové z Kamenice, z nichž je například znám k roku 1333 Jaroslav, syn Roberta z Kamenice. Sedláček uvádí jméno Prokopa ze Smečna, snad syna Jana Smečenského, který tu seděl na svém díle (ve Smečně) ještě roku 1417 a vyprodal se odtud buď ještě téhož, nebo následujícího roku.\n\nPotomci těchto smečenských vladyků žili až do 16. století a nazývali se Kamenickými ze Smečna. Roku 1437 se z tohoto rodu připomíná Markéta ze Smečna, která se téhož roku soudila o peníze a roku 1446 byla vdovou. Po Janu Bíbovi z Kamenice, který byl ženat s Důrou (Dorotou), zůstali synové Kryštov († 1459) a Jaroslav (uvádí se v letech 1455–1470) a dcera Žofka († 1470). I ti se psali ze Smečna a drželi Kamenici u Velvar. Jaroslav zemřel někdy před rokem 1496 a zůstal po něm syn Jan, který se připomíná roku 1519 a o jehož potomcích již není nic známo.\n\nKameničtí z Kamenice drželi Dolní Kamenici asi do roku 1556 a byli i pravděpodobnými staviteli zdejší tvrze. Tvrz se v pramenech nikde konkrétně neuvádí, zmiňuje ji ale tradice a spojuje s ní asi kilometrovou podzemní chodbou ze sousedních Budihostic. Objektem tehdejší tvrze by mohla být mohutná jednopatrová budova sýpky, dnešní dominanta vsi, jejíž kvádříkové zdivo ukazuje na starý původ a to nejspíše ze 16. století.\n\nRoku 1513 si nechala zapsat Marta, vdova po Křtěnkovi Jektovém z Velvar, některé pozemky u Kamenice a v Dalečkách. Dalšími držiteli vsi Kamenice byli urození pánové Pětipeští z Chyš a Egerberku. Jedná se o staročeský rytířský rod, který pocházel ze tří míst v severních Čechách. Chyš a Egerberk byly jejich rodné tvrze, z nichž první stávala na břehu Střely u Žlutic a druhá na břehu Ohře u Klášterce. Rod se nazýval podle vsi Pětipsy ležící blízko Kadaně, a která jim byla dána v léno roku 1331 od krále Jana Lucemburského. Rod odvozoval svůj původ od Odolána, syna Střizova, který se účastnil slavné vojenské výpravy Fridricha I. Barbarossy proti Milánu ve vojsku budoucího českého krále Vladislava I. v roce 1158 a zasloužil se o jeho dobytí hrdinským překročením řeky Addu (dle kronikáře Bartoloměje Paprockého z Hlohol).\n\nPrvní známým majitelem Kamenice z toho rodu byl Odolán Pětipeský, syn Jana na Kněžicích. Oženil se s Dorotou Kaplířkou ze Sulevic a měli sedm synů, z nichž po jeho smrti získal vesnici jeho syn Mikuláš. O Mikulášovi je známo, že se roku 1580 na základě starobylého zvyku zavázal odvádět každoročně zádušní desátek ze zemědělské výroby církvi ve Velvarech. Tento závazek byl ovšem pro pana Mikuláše hodně obtížný a tak není divu, že již po čtyřech letech desátek zadržel a následujícího roku 1585 dne 26. června uzavřel s velvarskou obcí smlouvu novou, ve které se zádušního desátku zbavil a postoupil ji oplátkou část svých pozemků. Zesnulí členové pětipeského rodu jsou pochovávání v kostele sv. Kateřiny ve Velvarech. Pan Mikuláš Pětipeský na Kamenici měl za manželku nejprve Markétu Netvorskou z Březí a potom Alžbětu Sádlovou z Vražného. Jeho synové se jmenují Odolán, Soliman a Václav, ale k dědictví Kamenicke po otci se již žádný z nich zřejmě nedostal, protože již roku 1587 byl jejím majitelem urozený pan Albrecht Štrauch z Chlumku, který ji získal od rytíře Václava Pětipeského na Blahoticích u Slaného, Mikulášova vlastního bratra a statečného bojovníka proti Turkům. \n\nOd Albrechta Štraucha, který zemřel roku 1595 a je pochován v kostele ve Velvarech, koupil Kamenici Bavor Florián Gryspek z Gryspachu, pán na Nelahozevsi. Po jeho smrti spravovali nejprve celý majetek společně synové a později při jeho rozdělení připadla Blažejovi Gryspekovi Nelahozeves, kde dostavěl zámek a spolu i vesnice, které k němu patřily, jako Kamenice a Sázená. Roku 1603 byl Blažej berníkem Slánského kraje. Po svém bratru Ferdinandovi zdědil Mirešov a psal se potom k roku 1611 pánem na Nelahozevsi, Mirešově a Kamenici. Pan Blažej Grispek později bez ohledu na rodinnou smlouvu oddělil statky Kamenici a Sázenou od Nelahozevsi a postoupil ji své manželce. Zemřel roku 1620 a zanechal po sobě jedinou dceru Veroniku.\n\nPo bělohorské bitvě byl v následujících konfiskacích odsouzen i nebohý Blažej Gryspek a za to, že zemřel v trvalé vzpouře, již se zúčastnil, byl roku 1622 odsouzen ke ztrátě všeho jmění. Nelahozeveský statek byl ponechán z císařské milosti vdově po něm a paní na Kamenici Žofce Gryspekové, rozené z Bubné. Pro veliké dluhy byl ale dne 23. června 1623 prodán její dcerou Veronikou Boreňovou kněžně Polyxeně z Lobkowic, rozené z Perštejna. Pak se tu zřejmě vystřídali ještě další majitelé. V berní rule z roku 1654 je Kamenice uvedena celá jako majetek Veroniky Malovcové.\n\nNa sklonku 17. století patřila ves Kamenice u Velvar panu Janu Oldřichovi z Kleblsberku, tyrolskému šlechtici, který byl roku 1660 přijat za obyvatele Království českého a později povýšen do stavu svobodných pánů. Mimo to byl také pánem na Tribivlicích, Dobronicích a Proseči. V jeho době nevěděli poddaní kameničtí, ke kterému kostelu patří, a tak jedni chodili na bohoslužby do Velvar a druzí volili raději chrám sv. Klementa na Chržíně. Pan Jan Oldřich, když se o tom dozvěděl, nechal si ukázat smlouvy Mikuláše Pětipeského z roku 1580 a 1585 a potvrdil svým listem z 25. dubna 1683, že chce jako jeho předchůdcové a dřívější držitelé kamenického zboží zůstat spolu se všemi přivtělen kostelním duchovenstvím ke chrámu sv. Kateřiny ve Velvarech.\n\nRoku 1686 byl statek Kamenice na žádost paní Zuzany Bedariové, rozené Kolčovny (dcera Jana z Golče a vdova po Bohuslavu Blažeji Malovcovi), zakladatelky ústavu šlechtičen, resp. jeho ¼ usedlostí vedeno jako samostatný statek a zbytek pod titulem Sázená. Roku 1694 na žádost stejné paní byly oba statky připsány světské fundaci anjelské v Praze na Novém Městě blíže sv. Františka Xaviera – šift neboli fundace českých šlechtičen v Praze. Od roku 1780 je Kamenice včetně Sázené samostatným statkem kláštera v Doksanech a od roku 1791 patří k panství Zlonice rodiny Kinských.\n\nV soupisu lidu z roku 1782 se v Kamenici živilo 12 rodin o 64 duších a Paroubek uvádí z roku 1887 v Kamenici 17 domů se 119 obyvateli českými (Paměti královského města Velvar uvádějí 155 obyvatel) – 61 mužů a 58 žen, z toho 91 katolíků a 28 evangelíků.\n\nPřímé písemné zmínky o tvrzi nejsou známé. Pravděpodobně vznikla v 16. století a v první polovině 17. století byla přestavěna na sýpku, která zde stojí dodnes. Údajně měla být spojena tajnou chodbou s nedalekými Budihosticemi. \n\nNa vrcholu památníku padlých v první světové válce se vypíná majestátný český lev a pod ním je kovový vlys s portrétem prvního prezidenta T. G. Masaryka. Deska nese nápis „\"Památka padlých hrdinů ve světové válce 1914–1918\"“ a jména Rudolfa Červenky (21 let), Františka Podrabského (24 let), Josefa Nováka (22 let), Antonína Hory (34 let), Františka Kruncla (38 let), Jana Rubeše (20 let) a Václava Pelce (20 let). Dolní část desky uzavírá nápis „\"Věnují svým hrdinům občané – 1928\"“.\n\nKaplička se nachází vedle památky padlých hrdinů a byla postavena v roce 1866. Dispozice je jednoduchá obdélná a nad vstupem se vypíná malá zvonice s dřevěným klinkáčem.\n\n\n"}
{"id": "488599", "url": "https://cs.wikipedia.org/wiki?curid=488599", "title": "Chomout", "text": "Chomout\n\nChomout je část postroje tažných zvířat pro jejich zapřažení do pluhu, povozu nebo do kočáru. Chomout v porovnání s pouhým jařmem umožnil daleko lepší využití tažné síly zvířat a v Evropě – spolu s dalšími technickými novinkami – způsobil ve středověku revoluci v efektivitě obdělávání půdy.\n\nChomout tvoří dva dřevěné nebo železné oblouky, spojené do oválného tvaru () a potažené kůží. Potah bývá vycpán slámou, aby chomout zvíře netlačil. Koním se chomout navléká přes hlavu, což u hovězího dobytka není kvůli rohům možné. Oblouky chomoutu pro hovězí dobytek proto bývají spojeny jen nahoře, navlékají se na krk zvířete shora a dole svazují řemenem. Po stranách chomoutu jsou oka, na něž se připojuje oj nebo postranní tažné řemeny.\n\nČeské slovo chomout (podobně jako německé \"Kumt\" nebo \"Kummet\", polské \"chomąto\" a praslovanské \"chomǫtъ\") pochází patrně z mongolského \"chomt\", množné číslo \"chomut\", takže do východní a střední Evropy přišel zřejmě z východu. Nejstarší doklady o chomoutech pocházejí ze severní Číny ze třetího století n. l. Do Evropy přišel v 9.–10. století, rozšířil se do 12. století a nahradil zde starší jho (jařmo). Protože zejména koně netlačil ani neškrtil jako některé dřívější postroje, mohli vyvinout až pětinásobně větší tažnou sílu a kůň také táhne o polovinu rychleji než vůl. Chomout tak umožnil podstatně hlubší orbu, což se projevilo na podstatném zvýšení zemědělských výnosů.\n\nChomout – podobně jako starší jho a jařmo – znamená zapřažení do těžké práce, jehož se zvíře nemůže zbavit. Od slova jařmo pochází sloveso ujařmit a také jho se dnes užívá jako metafora poddanosti a zapřažení. Proto se chomout dnes nejčastěji vyskytuje při svatbě a navléká ženichovi na krk jako znamení ztracené svobody. Slovo se používá také jako nadávka pro hloupého, nešikovného člověka: „Ty jsi ale chomout!“\n\n\n\n"}
{"id": "488600", "url": "https://cs.wikipedia.org/wiki?curid=488600", "title": "Křemenáč borový", "text": "Křemenáč borový\n\nKřemenáč borový (\"Leccinum vulpinum\" Walting) je jedlá a chutná houba z čeledi hřibovitých, vhodná ke konzumaci ve všech úpravách.\n\n\n\nKlobouk má v průměru 5-12 cm, v mládí polokulovitý, později polštářovitý, rezavočervený, matný, sametový, někdy až vláknitě šupinatý, občas až jakoby roupukaný na políčka. Pokožka klobouku je suchá, za deštivého počasí slabě slizká ale rychle osychá.\n\nRourky jsou 18-25 mm dlouhé, při třeni vykrojené, nejprve smetanové, pak šedookrové s jemným nafialovělým nádechem. Póry jsou drobné.\n\nTřeň je 70-150 mm a 15-45 mm široký, v mládí břichatý, později válcovitý nebo kyjovitý, bělavý, pokrytý šupinkami, které jsou v mládí bělavé, potom hnědé a červenohnědé a stářím dostávají tmavě šedou až černavou barvu.\n\nDužnina je bílá, nejprve celá tuhá, později v klobouku měkká, ve třeni vláknitá. Na řezu se dužnina zbarvuje v klobouku růžově, ve třeni tmavorůžově, pak šedofialově, později šedomodře\nVýtrusný prach je hnědý, se slabě olivovým odstínem.\n\nRoste v červenci až říjnu v jehličnatých lesích. Tvoří mykorhizu s borovicí lesní nebo s některými jinými druhy severoamerických borovic. Vyskytuje se poměrně zřídka, nalezneme ho však v celém mírném pásu severní polokoule.\n\nKřemenáč borový je podobný všem ostatním druhům křemenáčů, tzn. křemenáči osikovému, křemenáči březovému, křemenáči dubovému nebo křemenáči smrkovému.\n\n\n"}
{"id": "488601", "url": "https://cs.wikipedia.org/wiki?curid=488601", "title": "Budenice", "text": "Budenice\n\nVesnice Budenice je částí obce Jarpice ležící v okrese Kladno. V roce 2011 zde trvale žilo 21 obyvatel.\n\nPrvní písemná zmínka o vesnici pochází z roku 1318.\n\nV Budenicích se 8. května 1742 narodil hudební skladatel Jan Křtitel Krumpholtz, zdokonalitel harfy, největší harfový virtuos všech dob.\n\n\n"}
{"id": "488602", "url": "https://cs.wikipedia.org/wiki?curid=488602", "title": "Křemenáč březový", "text": "Křemenáč březový\n\nKřemenáč březový (\"Leccinum versipelle\" (Fr. & Hök) Snell) je jedlá houba z čeledi hřibovitých. Andreas Gminder uvádí, že je stejně jako jiné křemenáče, za syrova jedovatý, ostatní autoři zmiňovaní níže v literatuře tuto skutečnost však neuvádějí.\n\n\n\nKlobouk má křemenáč březový masitý, široký 5-15 centimetrů, šedý až hnědooranžový, nejdříve polokulovitý s blanitým okrajem přitisknutým na třen, později polštářovitý, hladký, sametový, matný, suchý.\n\nRourky jsou u třeně vykrojené, z počátku krátké, poté až 2,5 cm dlouhé. Od mládí šedavé, později šedookrové s jemným nafialovělým nádechem. Jejich ústí jsou šedá, drobná, okrouhlá.\n\nTřeň je 9-13 centimetrů dlouhý a 2-7 centimetrů široký, břichatý, později na bázi obyčejně ztlustělý, kyjovitý, již od mládí na šedavém podkladě význačně tmavě až černě třásnitě šupinatý. Šupiny bývají v dospělosti jakoby sestavené v řadách. Při rozkrojení naspodu živě zelenomodrá.\n\nDužnina je bělavá a na řezu se zbarvuje do růžovofialova, tuhá, jen v klobouku později houbovitě měkká. Chuť je příjemná, vůně nevýrazná. Dužnina při vaření černá, čemuž lze zabránit když ponoříme nakrájenou houbu do octa nebo citrónové šťávy.\n\nVýtrusy jsou velké 13-17 x 4-6 μm, vřetenovité, hladké, světle žlutohnědé až hnědé. Výtrusný prach hnědý.\nKřemenáč březový tvoří mykrohizu s kořeny bříz, tedy ho můžeme najít nejčastěji pod břízami nebo v březových hájích, na půdách suchých i mokrých. S břízou stoupá vysoko do hor a na rašeliništích se vyskytuje i pod břízou trpasličí. Je rozšířen v celém mírném pásmu severní polokoule.\n\nVelmi podobný je též jedlý, křemenáč osikový, který se liší tmavěji červenohnědým kloboukem, v mládí bělavými, později červenohnědými šupinami na třeni, šedě růžovějící dužninou na řezu a hlavně tím, že roste výhradně pod osikami nebo v jejich blízkosti.\n\n\n"}
{"id": "488603", "url": "https://cs.wikipedia.org/wiki?curid=488603", "title": "Křemenáč smrkový", "text": "Křemenáč smrkový\n\nKřemenáč smrkový (\"Leccinum piceinum\" Pilát et Dermek) je jedlá, avšak v České republice ohrožená houba z čeledi hřibovitých. Z hlediska ohrožení je řazena do kategorie NT (téměř ohrožený), ke sběru ho tedy rozhodně nelze doporučit a měl by být chráněn.\n\n\nKřemenáč smrkový roste od června do listopadu pod smrky obvykle v kyselých půdách. Nejčastěji ho můžeme nalézt v podhorských a horských oblastech.\n"}
{"id": "488605", "url": "https://cs.wikipedia.org/wiki?curid=488605", "title": "Čeradice (Klobuky)", "text": "Čeradice (Klobuky)\n\nVesnice Čeradice je částí obce Klobuky ležící v okrese Kladno. V roce 2011 zde trvale žilo 64 obyvatel.\n\nPrvní písemná zmínka o vesnici pochází z roku 1318.\n\nSvé letní sídlo zde měl český novinář a malíř Jaroslav Benda.\n\n\n"}
{"id": "488606", "url": "https://cs.wikipedia.org/wiki?curid=488606", "title": "Kobylníky (Klobuky)", "text": "Kobylníky (Klobuky)\n\nVesnice Kobylníky je částí obce Klobuky v okrese Kladno. Nachází se jihovýchodně od samotných Klobuk, na silnici, spojující Klobuky a Neprobylice. V roce 2011 zde trvale žilo 140 obyvatel. Severně od vesnice protéká Zlonický potok.\n\nPrvní písemná zmínka o vesnici pochází z roku 1382.\n\n\n"}
{"id": "488607", "url": "https://cs.wikipedia.org/wiki?curid=488607", "title": "Kokovice", "text": "Kokovice\n\nVesnice Kokovice je částí obce Klobuky ležící v okrese Kladno. V roce 2011 zde trvale žilo 112 obyvatel.\n\nPrvní písemná zmínka o vesnici pochází z roku 1318.\n\n"}
{"id": "488609", "url": "https://cs.wikipedia.org/wiki?curid=488609", "title": "Bedla dívčí", "text": "Bedla dívčí\n\nBedla dívčí (\"Leucoagaricus nympharum\" (Kalchbr.) Bon, 1977) je jedlá houba z čeledi pečárkovitých.\n\n\nKlobouk má v průměru 4-10 cm. Zpočátku téměř kulovitý, později sklenutý až plochý s nízkým hrbolem na středu. Klobouk je na bílém podkladě pokrytý zpočátku bílými, později hnědavými, velkými a odstátými šupinami. Závoj je bílý, blanitý.\n\nLupeny jsou husté, vysoké a odsedlé. Barva je bílá, ve stáří špinavě růžová. Lupeny pomačkáním hnědnou.\n\nTřeň je válcovitý, dole hlízovitě rozšířený. Barva je v mládí bělavá, v dospělosti zahnědlá, nežíhaná. Dřevnatý a rourkovitě dutý.\n\nDužnina je bělavá, ve třeni na řezu slabě růžoví. Chuť je příjemná, vůně slabě ředkvová.\n\nBedla dívčí roste od července do října v humózních jehličnatých lesích.\n\nPodobná je taktéž jedlá bedla červenající, která na řezu rychle červená a poté hnědne a nemá ředkvovou vůni.\n\n\n"}
{"id": "488610", "url": "https://cs.wikipedia.org/wiki?curid=488610", "title": "Páleček", "text": "Páleček\n\nVesnice Páleček je částí obce Klobuky ležící v okrese Kladno. V roce 2011 zde trvale žilo 135 obyvatel.\n\nPrvní písemná zmínka o vesnici pochází z roku 1352.\n\nDětství zde prožil Jan Vella, československý stíhací a bombardovací pilot, jehož rodič odsud pocházeli.\n\n\n\n"}
{"id": "488611", "url": "https://cs.wikipedia.org/wiki?curid=488611", "title": "Bedla vlnatá", "text": "Bedla vlnatá\n\nBedla vlnatá, nazývaná též bedla hávnatá (\"Lepiota clypeolaria\" (Bull.) Quél, 1871), je houba z čeledi pečárkovitých. V některé, zejména starší literatuře je uváděna jako jedlá, v literatuře novější je uváděna jako jedovatá či nejedlá. Z tohoto důvodu ji ke sběru a konzumaci nelze doporučit.\n\n\nKlobouk má v průměru 3-10 cm. V mládí zpočátku vejcovitý, později zvoncovitý až plochý, uprostřed s tupým hrbolem. Klobouk je bělavý, někdy až okrově či červeně hnědý, hustě pokrytý nahnědlými vlnatými šupinkami. Pavučinovitý závoj zanechává okraj klobouku třepenitý.\n\nLupeny jsou bílé někdy až krémové barvy, husté a různě vysoké, volné. Otlačením hnědnou.\n\nTřeň je 4-12 cm vysoký a 0,3-1 cm tlustý, dole mírně rozšířený až kyjovitý, v celé své délce poměrně křehký a lámavý, rourkovitě dutý. V mládí je bělavý, později bývá okrově žlutý až světle hnědý, nad pavučinovitým prstenem hladký (prsten však často chybí), pod ním hnědě šupinkatý nebo vlnatý. Třeň je od klobouku dobře vylomitelný.\n\nDužnina je bílá, ne řezu barvu nemění. Chuť je příjemná, nasládlá. Vůně je značně proměnlivá, většinou výrazně houbová, ale i pestřecová až štiplavá, někdy však lehce ovocná.\n\nVýtrusy jsou hladké, dlouze a úzce elipsovité 12-16 x 5-5,5 μm velké. Výtrusný prach je bílý.\n\nRoste v červenci až říjnu v lesích všeho druhu, zejména na okrajích a lesních cestách. Obvykle však v živnějších půdách, v opadu listnatých a jehličnatých stromů, někdy i v zahradách a v parcích.\n\nPodobná je nejedlá bedla nažloutlá (Lepiota magnispora) s vesele oranžovými zbytky plachetky a žlutookrovým třeněm. Dále pak taktéž nejedlá bedla ohňopochvová (Lepiota ignivolvata), která má oranžově hnědou oblast kolem prstene a při otlačení ve spodní části třeně červená.\n\n\n"}
{"id": "488612", "url": "https://cs.wikipedia.org/wiki?curid=488612", "title": "Holubinka černající", "text": "Holubinka černající\n\nHolubinka černající (\"Russula nigricans\" ) je jedlá, i když z hlediska konzumace méně kvalitní houba z čeledi holubinkovitých. Vhodná je zejména ve směsi do polévek a omáček, ale lze ji použít i ke smažení jako řízky, případně k nakládání do octa. černáním po rozkrojení dostává nepěkný vzhled, který může houbaře od jejího sběru odradit.\n\nStaré, zcela zčernalé plodnice, jsou zejména na vlhkých místech, hostiteli parazitické rovetky cizopasné (\"Asterophora parasitica\" nebo rovetky pýchavkovité (\"Asterophora lycoperdoides\" .\n\n\n\nKlobouk má 6-15 cm široký, dost masitý, v mládí sklenutý, pak ploše rozložený a na středu prohloubený, později hluboce miskovitý až nálevkovitý. Pokožka klobouku je v mládí bělošedá, brzy s hnědými skvrnami, pak hnědá až černohnědá, suchá a hladká. Okraj klobouku je tenký, nerýhovaný.\n\nLupeny jsou velmi řídké a tlusté, přirostlé až krátce sbíhavé, křehké, poraněním červenající, pak šednoucí až černající. Barva lupenů je bělavá, později pleťová, ve stáří pak až šedavě nahnědlé, u starých plodnic jsou na ostří černě zbarvené. Na okraji klobouku se mezi dlouhými lupeny téměř pravidelně střídají krátké lupénky.\n\nTřeň je 5-10 dlouhý a 2-3 cm široký, válcovitý, plný a velmi tvrdý, stářím uvnitř změklý, zatímco korová vrstva zůstává pevná. Barva třeně je v mládí bělavá, pak šedohnědá až hnědá.\n\nDužnina je dosti tvrdá, bílá, na řezu zprvu rychle růžovějící nebo krvavě červenající, pak zvolna šedne, hnědne až posléze zčerná; roztokem zelené skalice nejprve zrůžoví, potom kalně zezelená. Chuť je mírná, slabě zemitá, v lupenech mírně palčivá, vůně příjemně houbová.\n\nVýtrusy jsou neúplně síťnaté, 8-10 x 8-9 μm velké. Výtrusný prach je bílý.\n\nHolubinka černající roste v červenci až v listopadu zejména v listnatých a smíšených lesích, od nížin až do hor. Dává přednost kyselým půdám.\n\nHolubinka černající je značně podobná jedlé holubince osmahlé, která se však liší hlavně hustšími a tenčími lupeny a dužninou po poranění zprvu růžovějící a pak šednoucí. Nejedlá, holubinka černobílá, má bílé a husté lupeny, chuť je palčivá a její dužina poraněním černá až jako uhel; roste pod břízami a je menší velikosti. Podobná je také nejedlá, holubinka hustolistá, která má lupeny husté a palčivou chuť.\n\n\n"}
{"id": "488613", "url": "https://cs.wikipedia.org/wiki?curid=488613", "title": "Mozolín", "text": "Mozolín\n\nOsada Mozolín je částí obce Koleč v okrese Kladno ve Středočeském kraji, ležící 15 km severozápadně od Prahy. V roce 2011 zde trvale žilo 38 obyvatel.\n\nMozolín, stejně jako sousední osada Týnec, leží v údolí Týneckého potoka, přímo pod hradištěm Budeč a stavebně navazuje na obec Zákolany. Od roku 1855 vede okrajem Mozolína Buštěhradská dráha, úsek Staré Kladno – Kralupy nad Vltavou.\n\nPrvní písemná zmínka o vesnici pochází z roku 1720, kdy byl součásti panství Koleč. Obyvatelé Mozolína se v polovině 19. století živili především prací v uhelných dolech a díky těžké mozolnaté práci byla údajně tato osada nazvána. Nicméně název Mozolín je prokazatelně starší. V matriční knize z rou 1703 je záznam o svatbě právě v Mozolíně.\n\nPrvní číslování domů bylo provedeno roku 1789.\n\n\n"}
{"id": "488614", "url": "https://cs.wikipedia.org/wiki?curid=488614", "title": "Týnec (Koleč)", "text": "Týnec (Koleč)\n\nVesnice Týnec je částí obce Koleč ležící v okrese Kladno. V roce 2011 zde trvale žilo 25 obyvatel.\n\nPrvní písemná zmínka o vesnici pochází z roku 1088.\n\n\n"}
{"id": "488616", "url": "https://cs.wikipedia.org/wiki?curid=488616", "title": "Holubinka bílá", "text": "Holubinka bílá\n\nHolubinka bílá nebo také holubinka bezmléčná (\"Russula delica\" ) je nejedlá, houba z čeledi holubinkovitých. Za nejedlou je považována díky své nepříjemné chuti.\n\nZejména staré plodnice mohou být hostiteli parazitické houby rovetky cizopasné (\"Asterophora parasitica\" \n\n\nKlobouk má v průměru 5-14 cm, masitý, v mládí téměř polokulovitý, poté klenutý a s nápadně podvinutým okrajem, v dospělosti a ve stáří uprostřed je hluboce prohloubený, na okraji stále podvinutý a i v dospělosti hladký, nerýhovaný, často nepravidelně zprohýbaný. V mládí je čistě bílý, pak většinou nažloutlý a rezavě skvrnitý. Pokožka klobouku je neslupitelná.\n\nLupeny jsou husté, čistě bílé, často s modrozeleným nádechem, v dospělosti na ostří okrové až hnědavé, husté a poměrně tenké a úzké (5-9 mm). Poraněním a po zaschnutí zelenají.\n\nTřeň je 25-60 mm dlouhý a 15-30 mm široký, válcovitý, dolů většinou zúžený, tuhý, plný. Barva je v mládí bílá, později s okrovými skvrnami. V místě připojení lupenů je třeň obvykle se zřetelným, světle modrozeleným kroužkem.\n\nDužnina je bílá, zasycháním hnědne. Chuť je ve třeni obyčejně mírná, v lupenech ostrá a nepříjemná. Vůně ovocná, slabě po rybách.\n\nVýtrusy jsou 9-12 x 8-10 μm velké. Výtrusný prach je bledě smetanový.\n\nHolubinka bílá roste v srpnu až září ve všech lesích, zvláště pak listnatých, na půdách všech typů. Je rozšířená v celém mírném pásmu severní polokoule.\n\nHolubinka bílá je nejvíce podobná bílým ryzcům (ryzec peprný, ryzec plstnatý) od kterých je však snadno rozeznatelná absencí mléka.\n\n\n"}
{"id": "488617", "url": "https://cs.wikipedia.org/wiki?curid=488617", "title": "Holubinka dívčí", "text": "Holubinka dívčí\n\nHolubinka dívčí (\"Russula puellaris\" ) je jedlá houba z čeledi holubinkovitých. Je nápadná svými malými plodnicemi, které v dospělosti silně žloutnou, což je jev u holubinek poměrně výjimečný. Pro svou značnou křehkost a malou vydatnost se však ke sběru příliš nehodí.\n\n\nKlobouk má v průměru 3-6 cm, tenký, v mládí sklenutý, záhy pak plochý, uprostřed vmáčklý, často zprohýbaný, s blanitým okrajem výrazně a daleko uzlinatě rýhovaným. Pokožka klobouku je za vlhka slizká a do poloviny slupitelná, bývá značně proměnlivé barvy, fialová, jindy masově červená, někdy až žlutozelená či liliáková. Barva středu klobou má vždy sytější odstín, někdy až skoro černé barvy, okraj klobouku je vždy světlejší, většinou masově červený.\n\nLupeny jsou křehké, břichaté, volné nebo ke třeni úzce připojené. Barvu mají v mládí bělavou, pak žlutou a ve stáří bývají okrově skvrnité.\n\nTřeň je 3-10 cm vysoký a 0,5-2 cm tlustý, křehký, mírně kyjovitý, v mládí bílý a plný, v dospělosti okrový a dutý.\n\nDužnina je křehká, v mládí i pod pokožkou bílá, náchylná k rezavění, později nažloutlá. Stárnutím celá houba žloutne až žlutooranžoví (zejména pomačkáním). Chuť má většinou mírnou, někdy však ostrou. Vůni má po strakoši, někdy bývá i neznatelná.\n\nVýtrusy 8-10 x 7-9 μm velké, široce oválné, někdy až kulovité s kuželovitými výrůstky na povrchu. Výtrusný prach je bledě krémový nebo krémový.\n\nHolubinka dívčí roste od června do října v jehličnatých i listnatých lesích, nejčastěji v trávě a mechu na okraji mladších smrčin a v borových porostech. Dává přednost kyselým půdám a jehličnatým podhorským lesům. Je to mykorhizní druh.\nPodobná je taktéž jedlá, holubinka raná, která však nemá třeň okrové barvy a dužnina ve třeni nežloutne. Taktéž podobná je holubinka unylá, která roste pod listnatými stromy, stárnutím nežloutne a okraj klobouku je tenčí a není tolik rýhovaný a je nejedlá.\n\n\n"}
{"id": "488621", "url": "https://cs.wikipedia.org/wiki?curid=488621", "title": "Holubinka krvavá", "text": "Holubinka krvavá\n\nHolubinka krvavá (\"Russula sanguinea\" (Bull. Ex St. Amans) fr.) je nejedlá houba z čeledi holubinkovitých.\nHolubinka krvavá roste v létě a na podzim. Můžeme ji nálézt v jehličnatých lesích, na písčitých půdách.\n\n"}
{"id": "488641", "url": "https://cs.wikipedia.org/wiki?curid=488641", "title": "Boletus aereus", "text": "Boletus aereus\n\nBoletus aereus je latinský (vědecký) název používaný pro více různých druhů hřibovitých hub:\n\n\nV současnosti se v rámci binomické nomenklatury označení \"Boletus aereus\" užívá pro hřib bronzový.\n\nMykologové Krombholz, Smotlacha, Velenovský, Ricken a další název \"Boletus aereus\" dříve používali i pro hřib přívěskatý, který se dnes nazývá \"Boletus appendiculatus\". Nejednoznačnost pocházela z mykologického popisu Jeana Baptiste Francoise Bulliarda (1788), na jejímž základě byly obě houby považovány jen za různé formy téhož druhu (bělomasou – hřib bronzový a žlutomasou – hřib přívěskatý). Z toho důvodu byl odborný název \"Boletus aereus\" chápán různými autoritami odlišně, francouzští autoři v novějších popisech (Lucien Quélet 1888) inklinovali k pojetí ve smyslu hřibu přívěskatého, středoevropští zastávali aktuálně platné stanovisko. K rozhodnutí o aktuálním pojetí došlo na základě faktu, že Bulliard ve svém díle zdůraznil, že svoji práci věnoval z valné části „bílé formě“ (hřibu bronzovému), přičemž „žlutou formu“ (resp. „var. 2“, tedy hřib přívěskatý) popsal jen okrajově. Tím byl název \"Boletus aereus\" uznán pro hřib bronzový a jeho následné použití francouzskými mykology (ve smyslu hřibu přívěskatého) bylo v souladu s mezinárodními pravidly mykologické nomenklatury zneplatněno. V opačném případě by byl název \"Boletus aereus\" přiznán hřibu přívěskatému a pro hřib bronzový by byl uznán Smotlachův název \"Boletus sýkorae\" .\n\nVelenovský dále uvádí, že Gillies používal označení \"Boletus aereus\" pro hřib borový, dnes známý jako \"Boletus pinophillus\" . Toto pojetí se v české mykologické literatuře promítlo v díle Jana Macků.\n"}
{"id": "488646", "url": "https://cs.wikipedia.org/wiki?curid=488646", "title": "Justin Williams", "text": "Justin Williams\n\nJustin Williams (4. října 1981) je profesionální kanadský hokejový útočník v současné době působící v zámořské NHL, kde nastupuje za tým Carolina Hurricanes.\n\nv roce 2000 byl draftován v prvním kole klubem Philadelphia Flyers. V roce 2004 byl vyměněn do Caroliny, kde v roce 2006 vyhrál Stanley Cup. 1. července 2006 podepsal s Carolinou pětiletý kontrakt. 5. března 2009 přestoupil ke klubu Los Angeles Kings v rámci trojitého přestupu v němž dále figurovali Patrick O’Sullivan a Erik Cole.\n\n"}
{"id": "488648", "url": "https://cs.wikipedia.org/wiki?curid=488648", "title": "Vašírov", "text": "Vašírov\n\nVesnice Vašírov je částí obce Lány v okrese Kladno. V roce 2011 zde trvale žilo 154 obyvatel.\n\nNázev vesnice je odvozen z osobního jména Vašír ve významu Vašírův dvůr. Jméno Vašír vychází z německého slova , tj. ten, kdo propírá rudu ale také tlachá nebo žvaní. V historických pramenech se název objevuje ve tvarech: Wassyerzow (1406), pod Wasserzowem (1473), Wassyrow (1558), pode vsí Wassirowem (1582), Wasserow i Waressow (1654) a Waschirow (1845).\n\nPrvní písemná zmínka o vesnici pochází z roku 1406.\n\n\n\n"}
{"id": "488651", "url": "https://cs.wikipedia.org/wiki?curid=488651", "title": "Čanovice", "text": "Čanovice\n\nVesnice Čanovice je částí obce Malíkovice ležící v okrese Kladno. V roce 2011 zde trvale žilo 22 obyvatel.\n\nPrvní písemná zmínka o vesnici pochází z roku 1361.\n\n\n"}
{"id": "488652", "url": "https://cs.wikipedia.org/wiki?curid=488652", "title": "Hvězda (Malíkovice)", "text": "Hvězda (Malíkovice)\n\nVesnice Hvězda je jednou ze tří částí obce Malíkovice v okrese Kladno, kraj Středočeský. Rozkládá se přibližně 1 km severně od Malíkovic a 8 km západně od Slaného, na hřbetu návrší mezi údolími Byseňského potoka (na severu) a Červeného potoka (na jihu). V roce 2011 zde trvale žilo 123 obyvatel. Zástavba se táhne po obou stranách silnice I/16 Řevničov–Slaný, která představuje prakticky jedinou ulici sídla.\n\nPrvní písemná zmínka o vesnici pochází z roku 1589.\n\n\n\n"}
{"id": "488658", "url": "https://cs.wikipedia.org/wiki?curid=488658", "title": "Humny", "text": "Humny\n\nHumny jsou částí obce Pchery v okrese Kladno. V roce 2011 zde trvale žilo 1 019 obyvatel.\n\nPrvní písemná zmínka o vesnici pochází z roku 1277.\n\n"}
{"id": "488670", "url": "https://cs.wikipedia.org/wiki?curid=488670", "title": "Suchý sex", "text": "Suchý sex\n\nSuchý sex nebo též sex na sucho je sexuální praktika a druh sexu, během které má žena při pohlavním styku vysušenou poševní sliznici, a při které dochází předem k minimalizaci vaginální lubrikace. Toho se dosahuje různými způsoby, ať již bylinnými odvary, antiseptiky, zásypy, pudry, přírodními tampony, ale i chemikáliemi (kyselina citronová) a léky (vitamín C, atropin).\n\nCílem těchto aktivit je, aby byla ženská pochva suchá, horká a úzká, což údajně zvyšuje sexuální rozkoš muže. Pro ženu je takováto praktika nicméně velice bolestivá. Takzvaný suchý sex je běžný především v Africe. Absence poševních sekretů znemožňuje používání kondomu a rovněž zvyšuje riziko oděrek a poranění, což má za následek zvýšené riziko sexuálně přenosných nemocí, včetně HIV. Odstraňování přirozené vlhkosti pochvy rovněž odstraňuje přirozené antiseptické laktobacily, které dokáží s některými sexuálně přenosnými nemocemi úspěšně bojovat. Praktikování suchého sexu může rovněž vést k poševnímu zánětu nebo traumatickým lézím.\n\n"}
{"id": "488673", "url": "https://cs.wikipedia.org/wiki?curid=488673", "title": "Blahotice", "text": "Blahotice\n\nBlahotice jsou vesnička (dnes spíše osada) v okrese Kladno, jedna z deseti částí města Slaný. Leží v údolí Červeného potoka asi 2,5 km východně od Slaného; prochází jimi silnice I/16, která spojuje Slaný a Velvary. V roce 2011 zde trvale žilo 23 obyvatel. V Blahoticích se na Červeném potoce nachází Blahotický rybník, ve skutečnosti rozdělený hrází s polní cestou na rybníky dva – malý (plocha 5,3 ha, objem 80 tisíc m³) a velký (plocha 16,2 ha, objem 483 tisíc m³). Blahotice jsou významným ovocnářským střediskem – téměř celé jejich okolí mezi Slaným, Vítovem a Knovízí pokrývají jabloňové sady.\n\nNejstarší zmínka o vsi pochází z roku 1088, kdy měla v Blahoticích (\"Blagoticih\") majetek vyšehradská kapitula. Ve 14. a počátkem 15. století byla ves v držení vladyk z Blahotic erbu dvou plamenných kruhů, kteří zde měli tvrz. Roku 1316 se jmenuje Dobrohost, syn Vícemila z Blahotic v dědické při s Vícemilem z Kvíce, Václav z Blahotic († 1414) byl kanovníkem mělnickým, později farářem v Ústí nad Labem a děkanem v Litoměřicích. V 15. století se na Blahoticích usadili vladykové z Kutrovic, později Doupovcové z Doupova. Roku 1532 koupil Blahotice Jan Luníkovský z Vraného, ale za jeho dědiců tvrz na čas zpustla. Od roku 1563 byl majitelem Blahotic Václav Pětipeský z Chyš a Egrberka, který tvrz přestavěl v renesančním slohu. V roce 1590 však toto sídlo vyhořelo. Václav Pětipeský sice získal laskavostí císaře Rudolfa II. za 50 kop grošů dřevo na opravu pohořelé tvrze přímo z císařských křivoklátských lesů, panstvo však od té doby sídlilo více na Neprobylicích a blahotickou tvrz ani po jejím obnovení příliš nevyužívalo. Václavovu vnukovi Odolenu Pětipeskému byl majetek pro účast na stavovském odboji konfiskován a Blahotice dostal roku 1623 nejprve do zástavy a roku 1638 koupí (tehdy se naposledy připomíná blahotická tvrz) Jaroslav Bořita z Martinic. Až do zrušení feudálního zřízení pak ves náležela ke slánskému panství. Po roce 1850 tvořily Blahotice nejprve součást obce Luníkov, později patřily k Vítovu, nyní spadají pod město Slaný.\n\n"}
{"id": "488675", "url": "https://cs.wikipedia.org/wiki?curid=488675", "title": "Dolín", "text": "Dolín\n\nDolín (lidově \"Dolejn\") je vesnice v okrese Kladno, dnes jedna z deseti částí města Slaný. Ves leží asi 3 km severovýchodně od Slaného na horní hraně návrší nad údolím Byseňského potoka. V roce 2011 zde trvale žilo 354 obyvatel.\n\nPrvní písemná zmínka o vesnici pochází z roku 1290.\nVesnici založili někdy na samém počátku 14. století benediktini ze slánského proboštství ostrovského kláštera. První písemná zmínka o Dolínu (\"Dolin\") pochází z roku 1325, kdy byla část vsi v majetku vyšehradské kapituly. V roce 1337 pražský biskup Jan IV. z Dražic tento díl Dolína spolu s dalšími statky v okolí převedl novému augustiniánskému klášteru v Roudnici nad Labem. Klášter pak přikoupil ještě jiný díl Dolína od vladyk z Blahotic. Ostatek vsi byl v držení měšťanů ze Slaného. Za husitských válek přešla církevní část Dolína do světských rukou a Slánským tak patřila většina vsi, menší díl pak měšťanům z Prahy. V 16. století patřil Dolín k panství Vraný a střídal šlechtické majitele: nejprve Jan III. Zajíc z Hazmburka, dále od roku 1550 Petr Chotek z Vojnína, který roku 1561 zdědil také Žerotín, po něm jeho zeť Jindřich Brozanský z Vřesovic a dále Doupovcové z Doupova. Dle urbáře, pořízeného za Fridricha Doupovce roku 1592 víme, že tehdy měla ves 12 osedlých. Sňatkem Kristiny Doupovcové přešel Dolín na hraběte Jana Zdeňka Vratislava z Mitrovic, za třicetileté války však ves zcela zpustla - Berní rula zde roku 1654 uvádí jedenáct prázdných statků a dvě chalupy. Ve druhé polovině 17. století koupili Dolín Valkounové z Adlaru a připojili k panství Zlonice. Ves se však vzmáhala jen velmi zvolna, ještě v roce 1696 se počítalo pět statků v Dolíně pustých. Po zbankrotovavším Václavu Janu Vojtěchovi Valkounovi vydražil roku 1707 majetek hrabě Norbert Leopold Libštejnský z Kolovrat, jehož syn Norbert Vincenc v roce 1721 zlonické panství prodal hraběti Filipu Kinskému ze Vchynic. V držení Kinských pak Dolín zůstal až do zrušení feudálního zřízení. Od roku 1850 byl Dolín samosprávnou obcí, k níž náležely i sousední Želevčice, a to až do 1. ledna 1990, kdy se obec Dolín stala částí města Slaného.\n\n\n"}
{"id": "488676", "url": "https://cs.wikipedia.org/wiki?curid=488676", "title": "Kvíc", "text": "Kvíc\n\nVesnice Kvíc (dříve Kvíc Velký, Velká Kvíc či Velká Kvíce) je částí města Slaný v okrese Kladno. Leží od něj asi 2 km na jihozápad, dále od Slaného než jeho sesterská ves Kvíček. V roce 2011 zde trvale žilo 462 obyvatel.\n\nOblast Kvíce byla osídlena již od pravěku, jak doložil archeologický výzkum z roku 2008 v Kvíčku, během nějž byla odkryta i skupina kostrových hrobů z přelomu 9. a 10. století. Obě vsi měly pravděpodobně stejného zakladatele, díky dostatku prostoru se ale Kvíc Velký vyvíjel ve středověku výrazně rychleji než Kvíc Malý sevřený v úzkém údolí. Vznikl zde nejdříve poplužní dvůr s rozsáhlými poli, vinicemi, chmelnice, mlýnem a několika rybníky, později pak i kamenná tvrz, která sloužila jako vladycké sídlo. Na ní jsou k roku 1316, v rámci první písemné zmínky o vesnici, uváděni Dykéř, Havel, Pechanec a Vícemil z Kvíce.\n\nV roce 1425 zde sídlil Vítek z Kvíce, jenž padl, když husitská vojska vedená Janem Roháčem z Dubé dobyla 17. dubna onoho roku Slaný. Dalšími vzpomínanými vladyky byli v roce 1520 Jindřich Selmický z Cítova, v letech 1523–1524 Jindřich Bořita z Martinic, poté do roku 1579 Štrauchové z Chlumku. Obec během 16. století vzkvétala, ale po rodině Štrauchů již další majitelé obce přímo na tvrzi nesídlili; ta tak začala upadat, až byla na začátku 17. století zbořena. Majitelem Kvíce se krátce stalo město Slaný, v roce 1583 jej spolu s Kvícem Malým a Bysní vlastnil Vodolan z rodu Pětipeských z Chýš a Egerberka. Pobělohorskými konfiskacemi byly oba Kvíce roku 1623 připojeny ke Smečnu. Kvíc Velký byl pak roku 1634, v rámci třicetileté války, vypálen armádou císaře Ferdinanda II. Štýrského a ves zpustla.\n\nV polovině 17. století začala obnova vypálené vsi a došlo ke změně rodu názvu obou obcí; protože však práce postupovaly jen velmi zvolna, Velká Kvíc již nikdy počtem obyvatel Malou Kvíci nedohnala. Výstavba Velké Kvíce byla dokončena roku 1696, vznikla zde ovčárna, část polí ale byla připojena k přelícským. V 18. století byly u Kvíce otevřeny pískovcové a opukové lomy, její rozvoj byl ale brzděn připojením kvíckého dvora k smečenskému fideikomisu. Roku 1814 zde byla vystavěna panská cihelna, obě vsi však byly nadále zaměřené zejména na zemědělství. K roku 1827 měla Velká Kvíc krom dvora, mlýnu a ovčína dalších 12 domů a celkem 86 obyvatel, k roku 1921 pak 47 domů a 327 obyvatel.\n\nMezi roky 1919 a 1921 byla vystavěna silnice ze Slaného do Smečna, která obešla Kvíc z východu. Na konci 80. let 20. století byl nad Kvící otevřen most silnice I/7; práce na rozšíření tohoto úseku na čtyřproudovou dálnici D7, v rámci nichž má na 21. kilometru vzniknout mimoúrovňová křižovatka Kvíc, jsou plánovány na období 2021–2024.\n\n"}
{"id": "488677", "url": "https://cs.wikipedia.org/wiki?curid=488677", "title": "Kvíček", "text": "Kvíček\n\nVesnice Kvíček (dříve Kvíc Malý, Malá Kvíc či Malá Kvíce) je částí města Slaný v okrese Kladno. Leží od něj asi 2 km na jihozápad, směrem od Slanému před sesterskou vsí Kvíc. V roce 2011 zde trvale žilo 711 obyvatel.\n\nPrvní písemná zmínka o vesnici pochází z roku 1316, kdy jsou na tvrzi v Kvíci zmiňováni první vladykové. Obě Kvíce měly pravděpodobně stejného zakladatele, vzhledem k úzkému údolí se ale Kvíc Malý vyvíjel ve středověku výrazně pomaleji. V 16. století byl na Šternberském potoce vystavěn mlýn s malým rybníkem. Během třicetileté války byl Kvíček, v té době zvaný Malá Kvíc, ušetřen plenění císařských vojsk, zatímco Velká Kvíc byla vypálena. Protože obnova Kvíce postupovala jen zvolna, již nikdy počtem obyvatel Kvíček nedohnala.\n\nNa počátku 18. století byl u Kvíčku otevřen pískovcový lom. V roce 1827 ve vsi bylo 15 domů se 124 obyvateli. Od roku 1848 byl na severním okraji obce provozován dr. Kreuzbergem důl na uhlí. V druhé polovině 19. století výrazně narůstalo obyvatel Kvíčku, zejména díky blízkosti Slaného. Roku 1873 obec proťala železniční trať na Kralupy. Po vyhoření staré přádelny v Ouvalově ulici na jižním okraji Slaného v roce 1900 nechal roku 1903 Honoré de Liser postavit přádelnu novou v ulici K. H. Borovského, v místech výše zmíněného uhelného dolu. V roce 1921 měla ves již 124 domů a 899 obyvatel. V roce 1928 zde byla otevřena sokolovna.\n\nV roce 2008 byl při výstavbě rodinných domů proveden archeologický výzkum Archeologickým ústavem AV ČR. Během něj byla nalezena skupina kostrových hrobů z přelomu 9. a 10. století, spolu s řadou šperků a nádob. Objeveny byly též stopy pravěkého osídlení.\n\n"}
{"id": "488678", "url": "https://cs.wikipedia.org/wiki?curid=488678", "title": "Lotouš", "text": "Lotouš\n\nVesnice Lotouš je částí města Slaný v okrese Kladno. K vesnici patří samoty Písek a Libuš. V roce 2011 zde trvale žilo 46 obyvatel.\n\nÚzemí v okolí vesnice bylo osídleno již v pravěku. Při archeologickém průzkumu byly nalezeny hroby a předměty únětické kultury. \n\nPrvní písemná zmínka o vesnici pochází z roku 1227. Nachází se v listině svaté Anežky, podle které vesnice se dvěma zdejšími dvory náležela ke klášteru svatého Jiří v Praze.\n\nV roce 1273 byla vesnice v majetku Strahovského kláštera, potom v držení nižší šlechty. V 16. století se stala majetkem města Slaný. Po bitvě na Bílé hoře byl slánský majetek zkonfiskován a připadl rodu Martiniců včetně Lotouše.\n\nV okolí se těžilo uhlí v bývalých šachtách Libuš a Arnošt, které patřily k revíru Bayerů v Libovici.\n\n\nNa samotě Písek se narodil Eduard Novotný (1833–1876), český jazykovědec a průkopník těsnopisu.\n\n"}
{"id": "488679", "url": "https://cs.wikipedia.org/wiki?curid=488679", "title": "Netovice", "text": "Netovice\n\nNetovice jsou nevelká vesnice, tvořící jednu z deseti částí města Slaný v okrese Kladno. Od Slaného jsou Netovice vzdáleny asi 2¼ km jižním směrem. V roce 2011 zde trvale žilo 39 obyvatel.\n\nNetovice se rozkládají v mělkém údolí, které se od \"Těhule\" sklání východním směrem, ke Knovízi. Od města Slaného na severní straně je odděluje ploché návrší \"Na Rovinách\", na němž se nachází letiště Slaný. Z jižní strany Netovice míjí dálnice D7, toho času (2010) provozovaná pouze v polovičním profilu. Vesnicí prochází jediná silnice, která ji spojuje se Slaným na severu a s mimoúrovňovou křižovatkou \"Slaný-jih\" na východě (tzn. obcemi Knovíz a Jemníky). V Netovicích z ohbí zmíněné průjezdní silnice odbočuje ještě zpevněná komunikace západním směrem do Hrdlíva, tato je však pro běžný provoz uzavřena.\n\nDnes užívaný název vesnice je vlastně zkráceninou někdejšího tvaru \"Nedětovice\", užívaného až do 17. století (1227 \"Nedetovicih,\" 1623 \"Nedietowicze,\" 1845 , česky \"Netovice\"). Název pravděpodobně pochází od osobního jména \"Děta,\" domácké podoby jména Dětřich.\n\nArcheologické nálezy kostrových i žárových pohřbů, učiněné v 19. století, dokládají osídlení netovického katastru už v době předhistorické.\n\nPrvní písemná zmínka o vesnici pochází z roku 1227. V předhusitském období byly netovickou vrchností církevní instituce: Polovina Netovic se uvádí v majetku břevnovského kláštera a kolem roku 1227 polovina v držení kláštera svatojiřského. Snad někdy za husitských válek vesnice přešla do majetku královského města Slaného (písemně doloženo od časů krále Jiřího). Za účast v prvním stavovském odboji král Ferdinand I. roku 1547 Slánským Netovice, spolu s dalším zbožím, na čas konfiskoval, ale roku 1562 navrátil. Znovu bylo město Slaný postiženo konfiskacemi po bělohorské porážce dalšího stavovského povstání. V roce 1623 tak Netovice, spolu s vesnicemi Želenice a Lotouš za necelých šestnáct tisíc kop míšeňských zakoupil Jaroslav Bořita z Martinic ke svému panství Smečno. V držení hrabat z Martinic (později Clam-Martinic) Netovice setrvaly až do zrušení feudálního zřízení. Po roce 1850 byly Netovice zprvu osadou obce Jemníky, v období první republiky samostatnou obcí, později připojeny k městu Slaný.\n\n"}
{"id": "488680", "url": "https://cs.wikipedia.org/wiki?curid=488680", "title": "Trpoměchy", "text": "Trpoměchy\n\nVesnice Trpoměchy je část města Slaný v okrese Kladno. V roce 2011 zde trvale žilo 159 obyvatel.\n\nPrvní písemná zmínka o vesnici pochází z roku 1331.\n\n\nNarodil se tu a žil Heřman Janovský (1862–1911), český právník, statkář a politik, za Rakouska-Uherska na počátku 20. století poslanec Českého zemského sněmu.\n\n"}
{"id": "488681", "url": "https://cs.wikipedia.org/wiki?curid=488681", "title": "Želevčice", "text": "Želevčice\n\nŽelevčice jsou vesnice ležící v údolí Byseňského potoka zhruba 3 km ssv. od Slaného v okrese Kladno. Tvoří jednu z deseti částí města Slaný. V roce 2011 zde trvale žilo 115 obyvatel. Nachází se zde areál firmy LINET, která vyrábí zdravotnické vybavení a zejména nemocniční lůžka).\n\nPrvní písemná zmínka o vesnici pochází z roku 1227, kdy v Želevčicích (\"Selevcicich\") vlastnil majetek svatojiřský klášter. Později patřily pražskému biskupovi a roku 1337 byly biskupem Janem IV. z Dražic darovány nově založenému augustiniánskému klášteru v Roudnici; část vsi byla v držení drobné šlechty, která zde měla tvrz (1405 se připomíná vladyka Otík, 1432 Albrecht a Jan). Po husitských válkách připadla duchovní část k vladyčí a roku 1543 koupilo Želevčice město Slaný, které však drželo ves jen do roku 1547, kdy mu byla zkonfiskována za účast na stavovském odboji a spolu s Vraným prodána Petru Chotkovi z Vojnína a na Budenicích. Od roku 1549 tak patřily Želevčice k panství Vraný. Za třicetileté války vesnice zpustla (někdy v této době zanikla i tvrz) a roku 1663 byla oddělena od vranského panství a natrvalo připojena ke zlonickému zboží Valkounů z Adlaru. V roce 1707 prodal zadlužený Jan Vojtěch Valkoun z Adlaru Zlonice hraběti Norbertu Leopoldovi Libštejnskému z Kolovrat. Od jeho syna Vincenta, pak zlonické panství koupil roku 1721 hrabě Filip Josef Kinský ze Vchynic. V majetku Kinských pak Želevčice zůstaly až do zrušení feudální správy. Od roku 1850 tvořily Želevčice část obce Dolín, s níž byly dne 1. ledna 1990 připojeny k městu Slanému.\n\n"}
{"id": "488682", "url": "https://cs.wikipedia.org/wiki?curid=488682", "title": "Čelechovice (Stochov)", "text": "Čelechovice (Stochov)\n\nVesnice Čelechovice je částí města Stochov v okrese Kladno Středočeského kraje. V roce 2011 zde trvale žilo 329 obyvatel.\n\nPrvní písemná zmínka o vesnici pochází z roku 1358 , od roku 1986 součást Stochova\n\nObec leží na potoce Loděnice v nadmořské výšce 405 m. \n\nPísemně je připomínána jako vladycké sídlo již v roce 1358, kdy zde sídlil Ješek Ročovec. K roku 1454 je písemně doložena zdejší tvrz, která časem zanikla. Od konce 16. stol. patřila část obce k panství Mšec a část k panství Smečno. Majitelem byl, např. rod Štuků z Pytkovic, Martiniců, Štampachů, Fürstenberků aj. \n\nNejvětší počet obyvatel měla obec v době 2. sv. války, kdy se zde ubytovala řada uprchlíků ze Sudet.\n\nV obci je výklenková kaple se zvoničkou a sochou sv. Jana Nepomuckého z první poloviny 19. stol., u obce kamenný kříž. \n\nÚzemím prochází jihovýchodní část přírodního parku Džbán.\n\n\n\n"}
{"id": "488683", "url": "https://cs.wikipedia.org/wiki?curid=488683", "title": "Honice", "text": "Honice\n\nVesnice Honice je část města Stochov ležící v okrese Kladno Středočeského kraje. V roce 2011 zde trvale žilo 370 obyvatel. Vesnice stojí na severním svahu zvaném Na Hrobce v nadmořské výšce okolo 435 metrů. Archeologické nálezy dokazují pravěké osídlení. \n\nPrvní písemná zmínka o vesnici pochází z roku 1283. Podle Libora Dobnera pochází první zmínka z roku 1088, kdy byla majetkem vyšehradského kláštera. Ve středověku se vesnice nazývala Hojnice. K majitelům obce patřili vladykové z Honic, ze Svojkova, z Kolovrat a rod Clam Martiniců. Do poloviny 16. století byla rozdělena na dvě části, které roku 1560 spojil Jan Bořita z Martinic a připojil je ke smečenskému panství. V držení rodu Martiniců zůstala až do poloviny 19. století. Na počátku 20. století byla připojena ke Stochovu.\n\nVe vesnici stojí pozdně empírová kaple z poloviny 19. století s pozdně barokní sochou svatého Jana Nepomuckého z konce 18. století. Kaple má obdélný půdorys, výklenek ze zvoničkou, nárožní sloupy a z obou stran je prolomena výklenky. Kromě toho se ve vesnici dochovaly ukázky lidové architektury z počátku 19. století (domy čp. 1 a 32).\n\n"}
{"id": "488685", "url": "https://cs.wikipedia.org/wiki?curid=488685", "title": "Budeničky", "text": "Budeničky\n\nVesnice Budeničky je částí obce Šlapanice ležící v okrese Kladno. V roce 2011 zde trvale žilo 74 obyvatel.\n\nPrvní písemná zmínka o vesnici pochází z roku 1318.\n\n\n"}
{"id": "488686", "url": "https://cs.wikipedia.org/wiki?curid=488686", "title": "Holousy", "text": "Holousy\n\nHolousy (6. pád \"v Holousích\") jsou osada, část obce Třebusice v okrese Kladno. V roce 2011 zde trvale žilo 36 obyvatel. Nachází se zhruba 6,5 km jihovýchodně od Slaného a 1 km západně od Třebusic v závěru otevřeného údolí občasné vodoteče Třebusického potoka. Tímto údolím do osady vede a zde končí jediná silnička ze Třebusic. Dalšími komunikacemi jsou pouze polní cesty: jedna vede severním směrem přes pláň \"Rovina\" (~325 m n. m.) do Želenic, druhá pěšina směrem vjv. přes návrší \"Na tříberném\" ústí na silnici Třebusice – Brandýsek (od Brandýska Holousy v moderní době oddělil hluboký zářez dálnice D7).\n\nPrvní písemná zmínka o vesnici pochází z roku 1227 či 1228 (\"Golovsi\") a 1233 (\"Golouzi\") jako majetek svatojiřského kláštera na Pražském hradě.\n\nBěhem novověku tvořily Holousy část obce Brandýsek. Toto spojení narušila teprve výstavba dálnice D7 počátkem 80. let 20. století (tehdy pod označením rychlostní silnice R7) a z toho plynoucí zpřetrhání spádovosti (dosavadní přímá silnička Holousy – Brandýsek byla totiž tehdy bez náhrady rozorána). Po dohodě sousedních obcí tak nakonec s účinností od 1. ledna 2004 došlo k připojení Holous od obce Brandýsek k obci Třebusice a v souvislosti s touto změnou se uskutečnila i nová delimitace katastrů obou obcí, nyní kopírující právě průběh D7.\n\n"}
{"id": "488687", "url": "https://cs.wikipedia.org/wiki?curid=488687", "title": "Srby (Tuchlovice)", "text": "Srby (Tuchlovice)\n\nSrby je vesnice v okrese Kladno, součást obce Tuchlovice. Nachází se necelých 6 km západně od Kladna a něco přes 2 km na východ od Tuchlovic. Z jihozápadu ji obepíná Turyňský rybník a za ním dálnice D6, ze severovýchodu pak železniční trať Kladno – Rakovník a za ní rozlehlý les, jenž se táhne až ke Kladnu a Libušínu. Vesnice sama leží na svahu mezi břehem rybníka a vyvýšenou zalesněnou planinou \"Na Rovinách\" (429 m), nejzápadnějším výběžkem (a současně nejvyšším místem) Pražské plošiny.\n\nSrby vznikly na konci 18. stol., jejich význam vzrostl při stavbě Pražsko-lánské koněspřežné dráhy a těžbou uhlí v 19. a 20. stol. Po koněspřežné dráze v obci zůstalo opuštěné těleso, dnes technická památka.\n\nRoku 1950 se obec Srby oddělila od obce Kamenné Žehrovice a stala se na čas samostatnou obcí, od roku 1980 je součástí obce Tuchlovice. Výuka v základní škole byla ukončena v roce 1958 a škola byla zrušena. \n\n\n\n"}
{"id": "488688", "url": "https://cs.wikipedia.org/wiki?curid=488688", "title": "Byseň", "text": "Byseň\n\nVesnice Byseň je částí obce Tuřany v okrese Kladno. V roce 2011 zde trvale žilo padesát obyvatel. Dříve tato vesnice patřila vladykům z Bysně.\n\nPrvní písemná zmínka o vesnici pochází z roku 1316.\n\n"}
{"id": "488689", "url": "https://cs.wikipedia.org/wiki?curid=488689", "title": "Ješín", "text": "Ješín\n\nJešín je vesnice, část města Velvary v okrese Kladno. Rozkládá se v otevřeném mělkém údolí Červeného potoka, necelé 4 km jzz. od Velvar. V roce 2011 zde trvale žilo 169 obyvatel. Ješínem prochází silnice I/16, spojující Slaný a Velvary.\n\nPrvní písemná zmínka o vesnici pochází z roku 1227.\n\n\n"}
{"id": "488690", "url": "https://cs.wikipedia.org/wiki?curid=488690", "title": "Malá Bučina", "text": "Malá Bučina\n\nVesnice Malá Bučina je částí obce Velvary ležící v okrese Kladno. V roce 2011 zde trvale žilo osm obyvatel.\n\nPrvní písemná zmínka o vesnici pochází z roku 1357.\n\n"}
{"id": "488691", "url": "https://cs.wikipedia.org/wiki?curid=488691", "title": "Velká Bučina", "text": "Velká Bučina\n\nVelká Bučina je vesnice, část města Velvary v okrese Kladno. Rozkládá se zhruba 1,5 km jihovýchodně od Velvar, při úpatí rozlehlého návrší, které odděluje Velvary od Nelahozevsi a Kralup nad Vltavou. V roce 2011 zde trvale žilo 191 obyvatel.\n\nPrvní písemná zmínka o vesnici pochází z roku 1357.\n\n\nV roce 1931 byl založen fotbalový oddíl SK Velká Bučina, který s přestávkami působil až do roku 1950. V roce 2009 byl založen fotbalový oddíl FK Velká Bučina, který hraje Pražskou Hanspaulskou ligu a hlásí se k minulosti SK.\n\nNarodil se zde Horymír Sekera (16. dubna 1927 – 2. září 2015), hokejový hráč a poté i trenér hokejového klubu Pardubic. V Pardubicích hrál od roku 1956, nastoupil k 319 utkáním a nosil číslo 7. Po hokejové kariéře se v roce 1963 začal působit jako trenér dorostu. Pardubický dorost dovedl z krajského přeboru až k mistrovskému titulu. S Josefem Novákem dovedl tým k prvnímu triumfu v nejvyšší soutěži dospělých (1973). Potom prošel Karvinou a Litvínovem. Po návratu do Pardubic získal společně s Karlem Fraňkem další titul (1987). Vedl i reprezentační tým do šestnácti let.\n\n"}
{"id": "488693", "url": "https://cs.wikipedia.org/wiki?curid=488693", "title": "Horní Kamenice (Vraný)", "text": "Horní Kamenice (Vraný)\n\nVesnice Horní Kamenice je částí obce Vraný ležící v okrese Kladno. V roce 2011 zde trvale žilo 46 obyvatel.\n\nPrvní písemná zmínka o vesnici pochází z roku 1266.\n\n"}
{"id": "488694", "url": "https://cs.wikipedia.org/wiki?curid=488694", "title": "Lukov (Vraný)", "text": "Lukov (Vraný)\n\nVesnice Lukov je částí obce Vraný ležící v okrese Kladno. Leží 3 km na severovýchod od Vraného. V roce 2011 zde trvale žilo 82 obyvatel.\n\nPrvní písemná zmínka o vesnici pochází z roku 1227.\n\n\n"}
{"id": "488695", "url": "https://cs.wikipedia.org/wiki?curid=488695", "title": "Bůhzdař", "text": "Bůhzdař\n\nVesnice Bůhzdař je částí obce Zájezd v okrese Kladno. V roce 2011 zde trvale žilo třináct obyvatel.\n\nPrvní písemná zmínka o vesnici pochází z roku 1602.\n\n\n"}
{"id": "488697", "url": "https://cs.wikipedia.org/wiki?curid=488697", "title": "Kováry", "text": "Kováry\n\nKováry (dříve též \"Kovary\" či \"Kovar\" ) jsou malá vesnice, část obce Zákolany v okrese Kladno. V roce 2011 zde trvale žilo 104 obyvatel. Obcí protéká Zákolanský potok.\n\nAčkoli dějiny vesnici souvisejí s nedalekým budečským hradištěm, první písemná zmínka o ní pochází z doby kolem roku 1348, jiné zdroje uvádí také rok 1376.\n\nDo roku 1850 ves spadala pod Rakovnický okres a následně pod okres Smíchov, poté Praha-venkov a Kralupy. Od roku 1960 dodnes je součástí okresu Kladno.\n\nZákolanský potok vyhledávali vynikající krajináři jako Antonín Slavíček, Jaroslav Panuška, Otakar Lebeda, či místní malíř Josef Holub.\n\nNedaleko jihovýchodního okraje vsi se nachází přírodní památka Kovárské stráně vyhlášená roku 1987 s ohroženými druhy. Úsek Zákolanského potoka v jižní části katastrálního území k mostu silnice II/101 je chráněn jako přírodní památka Zákolanský potok.\n\nPřibližně půl kilometru od jižního okraje obce je železniční zastávka Kováry na trati Hostivice–Podlešín\n\nNad severovýchodním okrajem vesnice se nachází přemyslovské hradiště Budeč s románskou rotundou svatých Petra a Pavla.\n\n"}
{"id": "488699", "url": "https://cs.wikipedia.org/wiki?curid=488699", "title": "Trněný Újezd (Zákolany)", "text": "Trněný Újezd (Zákolany)\n\nVesnice Trněný Újezd je částí obce Zákolany v okrese Kladno. V roce 2011 zde trvale žilo 166 obyvatel.\n\nPrvní písemná zmínka o vesnici pochází z roku 1320.\n\n\n"}
{"id": "488700", "url": "https://cs.wikipedia.org/wiki?curid=488700", "title": "Břešťany", "text": "Břešťany\n\nBřešťany jsou malá vesnice, část městyse Zlonice v okrese Kladno. Nachází se v údolí Zlonického potoka necelé 2 km východně od Zlonic a zhruba 6,5 km ssv. od Slaného, při silnici mezi Zlonicemi a Tmání. V roce 2011 zde trvale žilo 147 obyvatel. Jižním okrajem Břešťan probíhá železniční trať 096 (Roudnice nad Labem – Zlonice); několik set kroků východně od vesnice je situována železniční zastávka \"Tmáň.\"\n\nPrvní písemná zmínka o vesnici pochází z roku 1282, kdy se Břešťany (\"villa Wreschan\") připomínají v majetku vyšehradské kapituly. Název se odvozuje od slova \"břest\" (staročesky: \"břěst\"), archaického výrazu pro strom jilm, a znamená tedy osadu lidí bydlících u jilmového porostu.\n\n\n"}
{"id": "488701", "url": "https://cs.wikipedia.org/wiki?curid=488701", "title": "Lisovice (Zlonice)", "text": "Lisovice (Zlonice)\n\nLisovice jsou malá vesnice, část městyse Zlonice v okrese Kladno. Nachází se v údolí Zlonického potoka, zhruba 2 km západně od Zlonic a 6,5 km ssz. od Slaného při silnici vedoucí ze Zlonic na Stradonice, respektive Klobuky. V roce 2011 zde trvale žilo 83 obyvatel. Ve stejném směru jižní okraj Lisovic míjí železniční trať 110 (Kralupy nad Vltavou – Louny); nejbližší stanice pro osobní přepravu je však situována až ve Zlonicích.\n\nPrvní písemná zmínka o Lisovicích pochází z roku 1318, kdy se připomíná Dětřich z Lisovic (\"Dyetrihz de Lissowicz\").\n\n\n"}
{"id": "488702", "url": "https://cs.wikipedia.org/wiki?curid=488702", "title": "Tmáň", "text": "Tmáň\n\nTmáň je vesnice, část městyse Zlonice v okrese Kladno. Nachází se v údolí Zlonického potoka, zhruba 3 km východně od Zlonic a 7 km ssv. od Slaného. V roce 2011 zde trvale žilo sto obyvatel. Po severozápadní straně vesnici míjí železniční trať 096 (Roudnice nad Labem – Zlonice); několik set kroků západně od vesnice, na půli cesty k Břešťanům, je situována železniční zastávka \"Tmáň.\" Vsí protéká Zlonický potok.\n\nPrvní písemná zmínka o vsi pochází z roku 1382 (\"in villa Tman\").\n\n\n"}
{"id": "488703", "url": "https://cs.wikipedia.org/wiki?curid=488703", "title": "Vyšínek", "text": "Vyšínek\n\nVyšínek je malá vesnice, část městyse Zlonice v okrese Kladno. Nachází se něco přes 2 km severozápadně od Zlonic a zhruba 7,5 km severně od Slaného, při silnici mezi Zlonicemi a Pálčem. V roce 2011 zde trvale žilo 49 obyvatel. Vesnice postavená podél silnice má ve své západní části náves, k níž z jihozápadu přiléhá rozsáhlý zemědělský dvůr. Z rybníčku na návsi vytéká drobný bezejmenný potok, který je levostranným přítokem potoka Zlonického.\n\nPrvní písemná zmínka o vsi pochází z roku 1267, kdy král Přemysl Otakar II. potvrdil kapli Všech svatých na Pražském hradě dědictvím nabytý majetek v Drchkově a Vyšínku (\"bona in Drihkow et Wyssin\").\n\n\n"}
{"id": "488705", "url": "https://cs.wikipedia.org/wiki?curid=488705", "title": "Goblu a Beatosu", "text": "Goblu a Beatosu\n\nGoblu a Beatosu jsou neexistující města, která byla vložena do oficiální silniční mapy Michiganu v letech 1978 a 1979. Názvy odkazují na slogan \"Go Blue!\" (modří do toho!) používaný fanoušky University of Michigan a na jejich největší rivaly z Ohio State University - OSU, jelikož Beatosu znamená v angličtině porazit OSU.\n\nTato dvě fiktivní města vložil do mapy Peter Fletcher, absolvent University of Michigan, který pracoval jako předseda státní dálniční komise. Goblu bylo umístěno do sousedství města Bono a Beatosu poblíž města Elmira. V roce 2008 vysvětlil Fletcher, že si z něj spolužáci utahovali kvůli barvě mostu Mackinac, který byl natřen zelenou a bílou, což byly barvy Michigan State University. Tyto barvy však byly v souladu s nařízeními týkajícími se dálnic a nemohl s nimi tudíž nic dělat. Měl ovšem možnost ovlivnit silniční mapu a nařídil proto kartografovi, aby do mapy vložil tato dvě fiktivní města. Podle už zmíněné mapy se město Beatosu nachází přibližně na souřadnicích 41°34'50.9\"N, 84°17'56.2\"W.\n\nPřed Fletcherovým přiznáním se spekulovalo, že města byla ve skutečnosti pastí, která měla odhalit případná porušení autorských práv k mapě ze strany dalších vydavatelů.\n"}
{"id": "488707", "url": "https://cs.wikipedia.org/wiki?curid=488707", "title": "Svatá Regina", "text": "Svatá Regina\n\nSvatá Regina (\"Regnia\", ) byla raně křesťanská světice, panna a mučednice. Žila v třetím století.\n\nSvatá Regina se narodila v Autunu ve Francii do rodiny pohana jménem Clement. Její matka zemřela při porodu a otec ji zapudil. Vychovala ji křesťanská pěstounka. Ta ji také pokřtila. Regina pak žila jako poustevnice, živila se dohlížením na ovce. Byla v důvěrném spojení s Bohem a rozjímala o životě svatých. Zasnoubena byla prokonzul Olybriovi. Když se kvůli sňatku s ním nevzdala své víry, byla mučena a sťata v Alesii v diecézi autunské, pojmenované po svaté ní \"Alise-Sainte-Reine\". Její mučednická smrt snad spadá do doby pronásledování za císaře Decia asi roku 251 nebo za císaře Maximiana asi roku 286.\n\nÚcta k svaté Regině je doložena v Alise-Sainte-Reine ve dvacátých letech 7. století. V souvislosti se zázraky, připisovanými přímluvám svaté Reginy, se k místu jejího hrobu začaly konat poutě. Roku 854 byly její ostatky přeneseny do Flavigny-sur-Ozerain do tamějšího benediktinského opatství.\n\nSvatá Regina bývá vyobrazována jako dívka očekávající útrapy mučednictví nebo ve vězení. Ty jsou spojeny s jejím odmítnutím prokonzula Olybria. Regina měla být mučena bičováním, pálením rozžhaveným železem a poléváním ledovou a vroucí vodou. Bílá holubice na zářícím kříži jí jako vidění připověděla nebe.\n"}
{"id": "488708", "url": "https://cs.wikipedia.org/wiki?curid=488708", "title": "Zulové", "text": "Zulové\n\nZuluové či Zulové (zulsky: \"amaZulu\") jsou početný africký národ, žijící především na jihu Afriky, který má v současnosti něco kolem 10 milionů příslušníků. Jejich jazykem je zuluština z rodiny bantuských jazyků. Zuluové žijí většinou v Jihoafrické republice, kde tvoří 22 % obyvatelstva, menší skupiny i v sousedních státech (Zimbabwe, Malawi, Tanzanie). Nejvíce příslušníků národa žije ve třech jihoafrických provinciích: KwaZulu-Natal (7,6 mil.), Gauteng (1,9 mil.) a Mpumalanga (0,8 mil.). Mají své království Zululand, které bývalo britským protektorátem a dnes je součástí provincie Jihoafrické republiky KwaZulu-Natal.\n\nZuluové většinou vyznávají křesťanství nebo původní, stále se vyvíjející africké domorodé náboženství. O starší historii národa nejsou žádné písemné doklady, informace se předávaly ústním vyprávěním a první písemné záznamy jsou až od evropských misionářů z 19. století.\n\nVojensky byli Zuluové sjednoceni počátkem 19. století králem Šakou, v Evropě přezdívaným Černý Napoleon. Měli své velké dobře vycvičené vojsko, jež se v pozdějších letech často střetávalo s Búry a Brity. Roku 1879 však přes neúspěch v bitvě u Isandlwany Britové moc Zuluů zlomili a zahnali Zuluy do 13 rezervací, jejichž správu převzali dosazení náčelníci kontrolovaní Brity. Z národa Zuluů pochází bývalý prezident Jihoafrické republiky Jacob Zuma.\n\nÚzemí východní i jižní Afriky obývali v pliocénu a pleistocénu (před 4,2–1,3 miliony let) početní zástupci rodu Australopithecus, Nejznámější nálezy z jižní Afriky, patřící druhu \"Australopithecus africanus\", jsou od roku 1936 odhalovány v jeskyni Sterkfontein nedaleko Johannesburgu. Mezi nejnovější objevy patří též ostatky druhu \"Australopithecus sediba\" z nedaleké jeskyně Malapa. Z rodu Australopithecus vzešli patrně první lidé, konkrétní předek však dosud není jasný. Ostatky nejstarších zástupců rodu Homo se rovněž nacházejí jak ve východní, tak v jižní Africe. Z tohoto území pochází také nálezy otisků Homo sapiens staré 117 000 let.\n\nV období 8000–4000 př. n. l. se lidé hovořící bantuskými prajazyky začínali rozšiřovat z pralesů východní Afriky na jih, a jak se proudy osadníků osamostatňovaly, vznikaly odlišnosti ve způsobu života i jazyku.\n\nZhruba na počátku našeho letopočtu se z oblastí rovníkové Afriky začaly na jih rozšiřovat první kmeny Nguni, hovořící bantusky. Ovládali řemesla, hutnictví, byli na úrovni zemědělců rané doby železné, jejich osady měly tisíce obyvatel a byly tvořeny kamennými domy. Na nových územích se střetávali s původním národem poněkud nižších a slabších postav, dnes označovaným jako Khoikhoiové, který Evropané o mnoho set let později nazvali Hotentoti (pastevci). Dále zde žili Sanové, známí i jako Křováci, kteří byli spíše lovci. Oba tyto původní národy byly na nižší vývojové úrovni než Bantuové, a tak jimi byli postupně ze svých území vytlačeni do pouští. Migrace kmenů Bantu (z nichž se postupně vydělily kmeny Zulu, Xhosa, Swazi, Ndebela aj.) byla velice pozvolná a pokračovala ještě do poloviny 17. století. Některé skupiny (Zuluové) se usadily dříve, jiné (Xhosové) putovaly více na jih.\n\nVšechny zmíněné černošské kmeny na nových působištích stavěly kruhové domy s kulovitou či kuželovitou doškovou střechou. Domy řadili Zuluové do kruhu obehnaného hradbou z přírodních materiálů (dřevo, proutí, traviny, hlína). Uvnitř vnější hradby byl věnec chýší a další, vnitřní ohrada (isibaya) pro dobytek zde uschovávaný na noc. Ve vnitřní ohradě se konaly náboženské obřady vedené kmenovými šamany. Zulské vesnice (\"kraaly\" či také \"umuzi\") jsou posvátným územím. Velký význam mělo rozmístění chýší i orientace jejich vchodů na východ. Na západní straně vesnice je chýše náčelníka, u ní jeho žen, pak příbuzných. V každé chýši je místo vyhrazené pro rituální předměty (\"umsamo\"), spojující rodinu s jejími předky.\n\nZuluové se na nových územích živili nejen pastevectvím (chovali ovce, kozy a jiný dobytek), ale byli i prvními zdejšími zemědělci. Pěstovali hlavně sorgo (čirok), proso, hrách, melouny. Ze sorga uměli vyrobit i pivo. Starostí žen byla domácnost, sběr plodin a práce na poli. Muži se starali o dobytek, lov, zčásti i sběr lesních plodin.\n\nSoučástí tradiční výzbroje byl asagaj (někdy asegaj), což bylo v jižních bantuských jazycích označení oštěpů i kopí s ostrými, většinou kovovými hroty. S oštěpy se pojil tradiční náboženský obřad ihlambo – mytí ošťěpů. Bojovníci měli svůj štít z hovězí kůže vysušené sluncem a napnuté na dřevěný rám. Bojový štít je velikosti bojovníka, vyráběly se i štíty menší pro chlapce a dodnes jako suvenýry pro turisty.\n\nLingvisté došli k závěru, že jazyk zulu patří do odlišné skupiny než jazyky starších národů z oblasti, tedy Sanů a Khoisanů. Jazyk zulu patří do nigerokonžské jazykové rodiny, která se od ostatních řečí střední a jižní Afriky začala vydělovat zhruba před 8000 lety a dnes ji označujeme jako bantuská. Bantuské jazyky tvoří jednu větev skupiny Benue-Kongo v rámci širší nigerokonžské skupiny. Právě z oblasti soutoku dvou afrických veletoků se dali na cesty do různých částí jižní Afriky pradávní kolonisté. Bantu je výraz používaný těmito jazykovými skupinami pro označení člověka.\n\nKolem jižní Afriky proplouvaly lodě Féničanů již v 6. století př. n. l., po nich lodě z Janova, které hledaly cesty do Indie a k národům Východu. Zřejmě až roku 1488 u břehů v oblasti Mossel Bay (Zátoka mušlí) přistál první Evropan, Bartolomeo Diaz z Portugalska. Zdejší námořní oblast zůstala v moci Portugalců po celé 16. století. Ti zde přistávali k doplnění zásob, osady zde žádné nebudovali, částečně i z obav před domorodci.\n\nAž roku 1652 se na území jižní Afriky poblíž Stolové hory vylodili běloši vedení Holanďanem Janem van Riebeeckem, zaštítění tehdy mocnou nizozemskou Východoindickou společností, která zde potřebovala vybudovat trvalou stanici. Roli prostředníků mezi nimi a kmeny Bantu ze severu zprostředkovávali zprvu Khoisanové, než jejich stavy zdecimovaly roku 1713 zavlečené neštovice. Další vlna přistěhovalých bělochů z Nizozemska znamenala vznik národa bílých Afrikánců, nazývaných Búrové – nizozemsky sedláci. Ti se zabývali farmařením na územích černošských kmenů i za pomocí mnohdy dovážených otroků. Jejich dovoz novým farmářům zabezpečovala již zmíněná Nizozemská Východoindická společnost. Třetí vlnou bělochů byli Britové, kteří otrokářství roku 1833 zakázali a Búry porazili jak politicky, tak vojensky. Búrové (jejich průkopníci byli nazýváni  – ti, co posunují frontu) ustupovali dál od pobřeží a založili zde Oranžský svobodný stát a Transvaalskou republiku.\n\nPodle legendy se prý někdy ke konci 17. století u řeky Bílá Mfolozi usadil jistý Mandalela, jehož doprovázela asi stovka lidí, kteří byli patrně odpadlíky některého většího klanu pocházejícího od řeky Mfkune. V době, kdy Mandalela zemřel a na uvolněné místo nastoupil jeho syn Zulu, se již usedlíci považoval za samostatný klan. Po Zuluově smrti nastoupil Punga, nicméně příslušníci klanu přijali Zuluovo jméno jako název klanu \"AmaZulu\", tedy „Lidé z nebes“. Pungu postupně vystřídali Mageba, Ndaba a Jama, jehož nástupcem se stal jeho syn Senzangakona, který se narodil přibližně v době, kdy Jama nastoupil na trůn. Zuluové tehdy žili na území o průměru deseti mil a jejich počty se pohybovaly okolo 1500 osob.\n\nNa počátku 19. století se náčelník mocného kmene Mtetvů Dingisvajo jako první pokusil sjednotit roztříštěné jihoafrické kmeny do konfederace, jejíž vznik byl podnícen snad evropskými myšlenkami, které pochytil od Britů nebo Portugalců. Jeho snaha byla zmařena předčasnou smrtí, nicméně náčelník Zuluů Šaka, jenž se inspiroval Dingisvajovým vojenským systémem, ze stovek rozdrobených klanů a malých kmenů vytvořil silný raně feudální stát s ojedinělou vojenskou organizací, který byl schopen odrazit i pozdější útoky Evropanů. Největší střetnutí války mezi přistěhovalci a Zuluy (bitva u Krvavé řeky) se odehrálo v roce 1838 jižně od Pretorie. Búrové vyzbrojení mušketami zde pobili 3000 nepřátelských válečníků jako odplatu za zabití svého vůdce Pieta Retiefa. Na jejich straně byli zraněni pouze čtyři muži. Místo bitvy (Krvavá řeka – ) dnes připomíná majestátní památník Voortrekkerů, jehož součástí je sarkofág s označením data vítězné bitvy. Vítězové vyhlásili na dobytém území republiku Natalia, Britové však území zanedlouho prohlásili za svůj protektorát a Búrové se vydali hledat území jinde, na západ do Transvaalu.\n\nPočátkem 19. století se stal náčelníkem Zuluů muž jménem Senzangakona, jenž se ve druhém desetiletí z ryze pragmatických důvodů podrobil náčelníkovi Mtetvů Dingisvajovi. Ten ovládal poměrně rozsáhlou kmenovou a klanovou konfederaci složenou z padesáti kmenů a jedním z jeho předních bojovníků byl Senzangakonův syn Šaka. Když v roce 1816 náčelník Zuluů zemřel, byl Šaka jmenován na otcovo místo. Zpočátku měl pod svým velením asi 350–400 mužů a ovládal území o rozloze čtyř čtverečních mil. V prvních měsících po převzetí moci však zavedl rozsáhlé vojenské reformy a během čtyř let neustálých bojů se stovkami okolních rozdrobených kmenů a klanů, vytvořil silný raně feudální stát s ojedinělou vojenskou organizací, jenž byl schopen vzdorovat Britům a Búrům ještě v druhé polovině 19. století. Šaka se tak stal pánem jihoafrického území o velikosti 11 500 čtverečních mil a vrchním velitelem asi 40 000 bojovníků. V Evropě se díky těmto úspěchům stal známým pod přezdívkami generál Shaka nebo Černý Napoleon a dodnes patří k nejznámějším příslušníkům národa. Podle zpráv návštěvníků z Británie dorostl Šaka výšky šesti stop (přibližně 183 centimetrů), byl obdařen vysokou inteligencí a jeho vláda byla poznamenaná obrovskou brutalitou. Mimo tvrdého postupu proti nepřátelům svého úspěchu dosáhl i díky zavedení nového typu oštěpu pojmenovaného \"iklwa\" (\"klva\") a novým taktickým prvkům, které využíval při boji. Jeho vojenské oddíly (\"impi\"), které čítaly dva až tři tisíce lidí, sídlily na královských statcích (vojenských \"kraalech\") strategicky rozmístěných po celém území a dělily se podle stáří a stupně výcviku svých bojovníků. Své postavení si udržel až do roku 1828, kdy jej za podpory \"induny\" Mbopy zavraždili jeho nevlastní bratři Dingane a Mhlanga. Důvodem bylo jeho nevypočitatelné chování a teror, který rozpoutal po smrti své matky Nandi.\n\nPo tvrdém sporu o následnictví se Šakovým nástupcem stal Dingane, jenž se u moci udržel následujících dvanáct let. Jeho následovníky byli v letech 1840 až 1872 Mpande a v letech 1873 až 1884 Kečwaya, který však roku 1879 odešel po obsazení svého království Brity do exilu.\n\nVýboje vládce Zuluů Šaky způsobily stěhování mnoha kmenů včetně některých Zuluů do jiných částí jižní Afriky. Část z nich se tak dostala na území Zimbabwe (Ndebelové), či Malawi a Tanzanie (Ngoniové). Na mnoha místech pak vznikala další království (Svazijské, Gaza) ze smíšených národností. Převážná část Zuluů zůstala na území dnešní Jihoafrické republiky. Spolu s nimi dnes v Jihoafrické republice žijí kmeny Xhosa, Sotho a Tswana, dále pak přistěhovalí běloši a Asiaté převážně z Indie (např. známý Gándhí). Ti všichni se spolu zčásti začali mísit a dnes zde barevní míšenci tvoří 10 % všeho obyvatelstva. Dalších 18 % jsou běloši, 3,5 % Asiaté a zbytek černoši.\n\nČtyřicet let po bitvě U Krvavé řeky se rozhodli zlomit vojenskou sílu Zuluů Britové. Jejich tehdejšímu náčelníkovi Kečwajovi zaslali koncem roku 1878 ultimátum, kterým požadovali rozpuštění armády. Zuluové zmobilizovali ihned 30 000 bojovníků, na které zaútočilo v lednu 1879 pět kolon britských vojáků. Zuluové sice dokázali zlikvidovat přes 1300 Britů v jednom z táborů (bitva u Isandlwany), avšak v následujícím střetnutí u Ulundi byli pobiti a rozprášeni. Následně byli příslušníci národa Zuluů zahnáni do 13 rezervací, jejichž správu převzali dosazení náčelníci kontrolovaní Brity.\n\nObjevy zlata a drahokamů způsobily další prudký nárůst zlatokopů z Evropy a nepřímo zapříčinily dvě anglicko-búrské války. Po vítězství Velké Británie vznikl roku 1910 nový stát, Jihoafrická unie, který oba búrské státy pohltil. Byl postaven na apartheidu, systému založeném na oddělení ras, a byl za to ostatním světem kritizován a stále více bojkotován. Uvnitř unie vznikaly organizace Indů, míšenců a černochů, které proti rasovým zákonům protestovaly. Do čela Afrického národního kongresu (ANC), založeného roku 1923, se postavil reverend John Dube, zulský kněz a novinář, který své vzdělání získal ve Spojených státech.\n\nZ království KwaZulu vytvořeného Šakou Britové v letech 1884 až 1887 vytvořili protektorát nazvaný \"Zululand\" a později ho začlenili do provincie Natal. Na sklonku 19. století dokonce britská poštovní správa vydala několik známek s označením Zululand. Roku 1913 bylo tradiční zulské území prohlášeno domorodou reservací. V letech 1948 až 1964 zde panoval král Cyprian Bhekuzulu. Cyprianovým pobočníkem byl vzdělaný náčelník dr. Mangosuthu Gatha Buthelezi, který se angažoval také politicky. Chtěl dosáhnout plných politických práv Zuluů v rámci Jihoafrické unie, nikoli vytvoření pseudostátu KwaZulu. Na druhé straně ve své domovině prosadil ústavu, která mu dala diktátorské pravomoci a králům určila jen vedlejší roli. Přetvořil původní organizaci pro kulturní povznesení Zuluů na politickou stranu Inkatha, pojmenovanou podle jeho kmene, kam se postupně přihlásilo přes 100 000 černochů, převážně Zuluů.\n\nJihoafrická unie vystoupila roku 1961 ze svazku Britského společenství národů a v témže roce se změnila na Jihoafrickou republiku. Docházelo k řadě demonstrací domorodého obyvatelstva (nejznámější roku 1976 v Sowetu, předměstí Johanesburgu), k vyhlášení stanného práva, svět na stát uvalil obchodní embargo. Vznikla první odborová organizace černochů a míšenců ICU, pak i další nejen odborové organizace, a mezi nimi i komunistická strana.\n\nV roce 1960 byl zulský náčelník Albert Lutuli jako první Afričan oceněn Nobelovou cenou míru za jasné formulace o útisku obyvatel Jižní Afriky.\n\nV 80. letech docházelo ke krvavým srážkám mezi přívrženci Inkathy a pokrokovějšího Afrického národního kongresu. Na obou stranách proti sobě stáli Zuluové. Inkatha tehdy reprezentovala konzervativní, méně vzdělané, starší Zuluy, podporující kmenové zřízení, krále a Butheleziho, a byla také podporována jak vládou Jihoafrické republiky, tak západními státy, kteří v ní spatřovali hráz proti komunismu. Okolní státy v té době ovládly vlády s komunistickou orientací. V dalších 20 letech se Inkatha stále více radikalizovala a její bojůvky začaly šířit teror. V srpnu 1991 pozici Butheleziho oslabil skandál Inkathagate, když se prozradilo financování vojenského výcviku příslušníků Inkathy proti jiným černošským organizacím ministerstvem zahraničí Jihoafrické republiky. Inkatha se zapojila do organizace konzervativního pravicového \"Spojenectví za svobodu\", které bylo protiváhou ANC. Odmítla se spolu s dalšími pravicovými stranami bělochů zúčastnit prvních svobodných voleb v roce 1994 a pokusila se na území Kwa-Zulu volby bojkotovat, na což vláda Jihoafrické republiky v provincii vyhlásila výjimečný stav. Ve volbách na svém území nakonec Inkatha (registrována jako IFP – Strana svobody Inkatha) těsně zvítězila, vítězem voleb v celé republice se stal ANC Nelsona Mandely. Bylo změněno administrativní řízení státu, zanikly tzv. domoviny a republika byla rozdělena na devět provincií. Buthelezi se stal v nové vládě ministrem vnitra. Přesto i v dalších letech na jeho území pokračovaly ozbrojené srážky.\n\nPo druhých svobodných volbách v roce 1999 zůstala zulská IFP ve vládě společně s ANC. V květnu 2009 byl zvolen čtvrtým prezidentem Jihoafrické republiky Jacob Zuma, pocházející z národa Zuluů, který se narodil ve vesnici Nkandla v jihoafrické provincii KwaZulu-Natal. Největší část národa Zuluů dnes žije v nevelké provincii KwaZulu-Natal, která se před rokem 1994 nazývala Natal a zaujímá jen 8 % rozlohy státu. V provincii s hlavním městem Durban jsou desítky přírodních reservací, jsou zde Dračí hory (Drakensberg) vysoké přes 3000 metrů nad mořem a zejména kvůli turistům byl založen kmenový \"kraal\" Phe-Zulu (\"Phe-Zulu tribal kraal\"). Je to skanzen, kde Zuluové předvádí návštěvníkům své tance v pestrých krojích za doprovodu bubnů a dalších hudebních nástrojů. Kdysi byl Durban britskou obchodní stanicí pro výměnný obchod s mocným národem Zuluů. Dnes zde žijí Zuluové jako menšina spolu s mnoha jinými národy celého světa a pracují zejména v turistickém průmyslu; např. po Durbanu jezdí barevně vyzdobeni jako rikšové.\nVelká část Zuluů dodnes pracuje v zemědělství, na plantážích cukrové třtiny, jako pastevci dobytka, řemeslníci v docích, mnozí jsou horníky v diamantových, zlatých i jiných dolech, taxikáři. Z venkova se postupně stěhují za výdělkem do měst, kde vytváří mnohdy obrovské slumy (v Sowetu žijí 2 miliony černochů v chatrčích v sousedství čtvrtí plných mrakodrapů). Na venkově žijí ve svých vesnicích s tradičními obydlími z přírodních materiálů, mimo vesnice pak staví zatím nepříliš četné domky, školy a kostely z cihel.\n\nNa sever od Durbanu je královské území Zululand, kde žijí Zuluové po staletí. I zde je řada přírodních reservací a také zábavní park \"Shakaland\", kde Zuluové předvádí turistům kmenový život v chýších, opět s tanci a nabídkou své stravy. Jsou to komerční a na pohled velice zajímavá představení (Shakaland byl vytvořen pro potřeby filmařů.). Na tomto území jsou památníky tří bitev Zuluů proti Britům z let 1879 až 1900. Zuluové, kteří poskytují turistům zajímavou podívanou, žijí také severně od Zululandu v provincii Transvaal.\n\nNavzdory celostátnímu zákazu, Zuluové u dívek v Jihoafrické republice provádí pravidelné zkoušky panenství, které podle nich mají zabránit šíření viru HIV a těhotenství mladistvých.\n\nDnešní jazyk národa má 80 000 pojmů, mnohé z novějších vznikly úpravou z angličtiny či jiných jazyků. Do zuluštiny jsou přeložena díla Shakespeara, Komenského, bible a další tituly. V tomto jazyce jsou od roku 1928 vydávány vlastní romány, po roce 1940 i své noviny \"Ilanga lase Natal\". Je to jazyk živý a stále se měnící.\n\nOblíbeným sportem národa se stal fotbal. Zuluové mají své kluby v tamních soutěžích, nejznámějším z nejvyšší soutěže je AmaZulu FC v Jihoafrické republice. Firma Adidas pojmenovala míč pro Mistrovství světa 2010 v kopané názvem \"Jabulani\" převzatý z jazyku Zuluů, znamenající pojem „oslavovat“.\n\nNárod uznával řadu bohů, zejména boha oblohy, se kterým komunikoval ve vsi jedinec nazývaný nebeský pastýř. Ve vesnici byl kouzelník ovládající léčitelství a spirituální moc a mnohdy skrytá osobnost čaroděje působící zlo. Dále zde byli bylinkáři (hodně rozšíření) a věštkyně. Zuluové věřili v pozitivní duchy předků a velmi důležitou roli měla pro ně moc léků a medicíny. Prvním člověkem dle víry Zuluů byl Unkulunkula a nejvyšším bohem Umvelingangi, je však možné, že tato představa je ovlivněna křesťanstvím. Rodiče lidí byli Bůh oblohy (muž) a Bůh země (žena).\n\nVětšina Zuluů je dnes křesťany různých církví, i když si často zachovávají prvky své původní víry. Důležitou postavou se stal Isaiah Šemble († 1935), zulský prorok, který založil v Jižní Africe Nazaretskou církev. Zkombinoval zulskou tradici s křesťanskými symboly. Reagoval na krizovou situaci národa, který ztrácí své území, krále, jejich náboženství zpochybňovali křesťanští misionáři, muži se dostávali do dolů vzdálených stovky kilometrů. Přizpůsoboval náboženské tradice realitě doby. Jeho hnutí bylo označováno jako radikálně protibělošské. Sílil také vliv křesťanských skupin známých jako etiopská církev. Ty napodobovaly církevní organizace bělochů, ovšem zůstaly církví zulskou, černošskou. Křesťanů je v JAR 77 %, zejména protestantů, asi 14 % preferuje animistické náboženství a žijí zde i Židé, hinduisté a muslimové.\n\n\n"}
{"id": "488712", "url": "https://cs.wikipedia.org/wiki?curid=488712", "title": "Gentlemen's Quarterly", "text": "Gentlemen's Quarterly\n\nGentlemen's Quarterly je pánský měsíčník zaměřující se převážně na módu a styl, jídlo, filmy, sex, hudbu, cestování, sport, technologie a knihy. V současné době vychází ve více než třinácti zemích světa.\n\n\"Gentlemen's Quarterly\" bylo poprvé vydáno v USA v roce 1931 pod názvem Apparel Arts. Časopis byl věnovaný obchodníkům s módou a textiliemi. Zpočátku měl velice limitovaný počet výtisků a byl udržováno v obchodních kruzích, aby se nedostal mezi zákazníky. Když pronikl mezi zákazníky, přispěl ke vzniku časopisu Esquire v roce 1933. Esquire je dodnes jedním z největších konkurentů GQ.\n\nV roce 1958 se název změnil na Gentlemen's Quarterly. Časopis vycházel čtvrtletně až do roku 1979, kdy jej koupilo nakladatelství Condé Nast Publications. To ze čtvrtletníku udělalo měsíčník a GQ se začalo zaměřovat na články o módě a stylu, aby uspělo v konkurenčním boji s Esquirem. Vydavatelství se tedy rozhodlo začít vydávat GQ i v dalších zemích světa.\n\nGQ pomohlo také vytvořit obraz metrosexuála, jak jej známe dnes. Vysloužilo si za to značnou kritiku jiných médií. Navzdory tomu však má pořád přibližně stejnou čtenářskou základnu. V roce 2005 se v USA tisklo 824 334 výtisků měsíčně. Britská verze GQ měla v druhé polovině roku 2008 měsíční cirkulaci 130 094 výtisků.\n"}
{"id": "488715", "url": "https://cs.wikipedia.org/wiki?curid=488715", "title": "Jeremy Roenick", "text": "Jeremy Roenick\n\nJeremy Shaffer Roenick (17. leden 1970, Boston, USA) je bývalý profesionální americký hokejista, naposledy působící v týmu NHL San Jose Sharks. V NHL odehrál přes tisíc zápasů v dresu týmů Chicago Blackhawks, Philadelphia Flyers, Los Angeles Kings a Phoenix Coyotes. Roenick nosil číslo 27 nebo 97. Reprezentoval též USA na zimních olympijských hrách v letech 1998 a 2002. V srpnu roku 2009 ukončil aktivní kariéru.\n\n\n"}
{"id": "488719", "url": "https://cs.wikipedia.org/wiki?curid=488719", "title": "Seznam postav seriálu Star Trek", "text": "Seznam postav seriálu Star Trek\n\nToto je seznam hlavních a některých vedlejších postav, které se objevují v seriálu \"Star Trek\" (1966–1969), animovaném seriálu \"Star Trek\" (1973–1974) a k nim přidružených celovečerních filmech:\n\nPozn.: Barevně v souladu s uniformami je označeno zařazení postav: žlutá – velení a řízení, modrá – vědecká a lékařská sekce, červená – technická sekce. \n"}
{"id": "488720", "url": "https://cs.wikipedia.org/wiki?curid=488720", "title": "Jindřich XIII. Bavorský", "text": "Jindřich XIII. Bavorský\n\nJindřich XIII. Bavorský (19. listopadu 1235, Landshut – 3. února 1290, Burghausen) byl bavorský vévoda a rýnský falckrabě z dynastie Wittelsbachů. Celý život strávil chronickými spory se starším bratrem Ludvíkem.\n\nJindřich byl druhým synem bavorského vévody Oty II. a Anežky z Brunšviku z rodu Welfů. Roku 1250 byl oženěn s dcerou uherského krále Alžbětou. Při uherském vpádu do alpských zemí prošel Jindřich spolu se svými rytíři horskými údolími v Alpách až na uherské území a pokoušel se dohodnout s tchánem o budoucnosti Štýrska. Béla byl zřejmě ochoten ponechat Jindřichovi Travensko.\n\nPo otcově smrti roku 1253 se Jindřich urychleně vrátil domů, aby si zajistil dědictví proti staršímu bratrovi Ludvíkovi, s nímž zdědil Bavorsko. Roku 1255 se s bratrem dohodl o rozdělení země, Ludvík si ponechal Rýnskou Falc s hodností kurfiřta, horní část Bavor, Ingolstadt a purkrabství řezenské a Jindřich získal větší část Bavor s městy Landshut, Kelheim, Burghausen a Řezno. Jindřich s rodinou se usídlil u Landshutu na hradě Burghausen. Roku 1257 se jinak nespolupracujícím bratrům podařilo odrazit útok českého krále Přemysla Otakara II. věčného soka manželčina otce. Později uzavřený mír mezi oběma zeměmi příliš dlouho nevydržel a již roku 1265 se začala chystat další válka. Na území Bavorska šla dvě česká vojska ze severu a z jihu, ale i přes obrovský počet žoldnéřů Přemysl opět neuspěl a ustoupil. Poté došlo za nejasných okolností ke sjednání míru a zdá se, že český král přehodnotil svůj postoj vůči Bavorsku. Roku 1271 je Ludvík jmenován mezi českými spojenci, zatímco Jindřich se objevuje na straně uherského krále Štěpána.\n\nO dva roky později Jindřich uzavřel s Přemyslem Otakarem mírovou smlouvu, v níž došlo k dohodě o sporných územích. Sušicko a Ried připadlo Přemyslovi a Jindřich získal Floss a Parkštejn. Tím se zvýšila bratrská rivalita mezi Jindřichem a Ludvíkem. Chronické nepřátelství mezi bratry bylo částečně zažehnáno mírovou smlouvou 2. února 1276,která vznikla na základě zprostředkování krále Rudolfa. Jindřich, sdíleje s Přemyslem Otakarem říšskou klatbu, v pokračujícím sporu mezi oběma králi nakonec neodolal Rudolfově nabídce sňatkového spojení a zástavě území severně od Emže. Jindřich umožnil Rudolfovi volný průchod vojenských oddílů Dolním Bavorskem a přispěl tak k urychlení vpádu do Rakous. Koncem roku 1277 Jindřich opět změnil stranu a uzavřel pakt s Přemyslem. Na jaře 1278 vypuklo vzápětí potlačené pročeské vídeňské povstání. Válka byla na spadnutí. Vévoda Jindřich se osobně sice chystaného válečného střetnutí nezúčastnil, ale zabránil prohabsburským vojskům v průchodu přes své země a donutil je jít oklikou přes Tyroly.\n\nJindřich svého českého souseda přežil, zemřel roku 1290 ve věku 65 let a byl pohřben v rodovém klášteře Seligenthal.\n\n"}
{"id": "488727", "url": "https://cs.wikipedia.org/wiki?curid=488727", "title": "Klouzek zrnitý", "text": "Klouzek zrnitý\n\nKlouzek zrnitý (\"Suillus granulatus\") je výborná jedlá houba vhodná ke konzumaci prakticky ve všech úpravách, zejména však do polévek, na smažení a na nakládání do octa. Spolu s klouzkem obecným a klouzkem sličným patří k nejchutnějším klouzkům.\n\n\n\nKlobouk má v průměru 3-10 cm, nejprve sklenutý, poté plochý, v mládí s podvinutým okrajem, za vlhka slizký, za sucha a v dospělosti suchý a lesklý. Barva klobouku je nejdříve hnědá, později, když se sliz ztrácí, žlutavá až okrově červená.\n\nRourky jsou 5-10 mm dlouhé, nejprve v mládí světležluté, poté postupně okrové až hnědožluté. Póry jsou stejné barvy jako rourky, nejprv velmi malé, potom až 1 mm velké. Vylučují kapičky mléčně zbarvené tekutiny, která po zaschnutí nechává hnědavá zrnka.\n\nTřeň je 40-60 mm dlouhý a 8-15 mm široký, válcovitý, plný. Barva je velmi světle žlutá. V mládí pod kloboukem roní kapičky bílé tekutiny, v dospělosti je třeň v horní části posetý jemnými žlutými zrnéčky. Nemá závoj, tedy ani prsten.\n\nDužnina je v mládí bělavá, později nažloutlá, tmavší nad rourkami a v klobouku. V klobouku bývá v mládí máslovitá potom velmi měkká až vodnatá, na vzduchu barvu nemění.\n\nVýtrusy žlutavé, 7-10 x 3-3,5 μm. Výtrusný prach je žlutohnědý.\nRoste od června do listopadu hlavně v borech pod borovicemi se dvěma jehlicemi ve svazečku, vzácně i pod jinými jehličnany, na neutrálních až bázických půdách. Preferuje prosvětlená stanoviště na okrajích porostu nebo na lesních cestách a loukách. Většinou roste ve více jedincích pohromadě. Je rozšířený v celém mírném pásmu severní polokoloule, ale vyskytuje se i v jihoamerických borovicových kulturách.\n\nLze ho zaměnit snad jen s jinými druhy klouzků. Nejvíce podobný je klouzek obecný, který má ale vždy tmavší barvu klobouku a má na třeni prsten. Podobný je též klouzek žíhaný, který roste též pod borovicemi avšak na vápnitých půdách, roní průhledné kapičky.\n\n\n"}
{"id": "488729", "url": "https://cs.wikipedia.org/wiki?curid=488729", "title": "Active Record", "text": "Active Record\n\nV počítačové vědě je Active Record architektonický návrhový vzor pro práci s datovými zdroji, který v roce 2002 publikoval Martin Fowler ve své knize Patterns of Enterprise Application Architecture: \"„Objekt, který obahuje řádek v databázové tabulce nebo pohledu, zapouzdřuje přístup k databázi, a přidává doménovou logiku.“\"\n\nImplementace tohoto vzoru je obvykle objekt, který nese jak chování, tak data, přičemž mnoho těchto dat má perzistentní podobu a potřebuje být uloženo v databázi. Většinou je to třída odvozená od bázové třídy, která implementuje potřebné rozhraní pro persistenci objektu – typicky CRUD metody (vytvoření, čtení, aktualizace a odstranění). Relační data jsou obstojně reprezentována jako objektově-orientovaný kód, kde databázové tabulky odpovídají třídám, řádky tabulek objektům (instancím tříd) a nakonec jednotlivá pole řádků atributům objektu.\n\nZákladem návrhového vzoru Active Record je doménový model, kde třídy odpovídají tabulkám v databázi. Každý objekt Active Record je pak zodpovědný za ukládání dat do a načítání dat z databáze, stejně jako za dodržování doménové logiky aplikované na samotná data.\n\nTřída implementující vzor Active Record typicky umožňuje:\nActive Record se využívá v případech, kdy doménová logika není příliš složitá, tedy obvykle pro základní CRUD operace. Odvozování a validace založené na jediném záznamu také fungují dobře. Jeho silná stránka je jednoduchost a snadné pochopení - kód je do jisté míry sebevysvětlující. Uvažujme například databázovou tabulku codice_1 se sloupci codice_2 (řetězec), codice_3 (řetězec) a codice_4 (číslo) a třídu codice_5, která implementuje návrhový vzor Active Record.\n\nUvedený pseudokód, převedením na příkaz jazyka SQL, vloží do tabulky nový záznam.\n\nTřída codice_5 může sloužit také k dotazování databáze:\n\nSlabou stránkou je, že pracuje dobře, pokud třídy Active Record přímo korespondují s databázovými tabulkami. Vlastnosti jako dědičnost se velmi obtížně mapují do objektů Active Record. V takovém případě je na místě zvážit využití jiného vzoru, například Data Mapper.\nDalší nevýhodou je fakt, že návrh objektů Active Record je velmi úzce spřažen s návrhem databáze. To znesnadňuje změnu jednoho i druhého schématu, nebo vyvolá nutné změny na obou stranách.\nNavíc porušuje některá pravidla dobrého objektového návrhu jako je zapouzdření (třídy Active Record vystavují kromě metod i své atributy), princip jediné odpovědnosti (implementuje doménovou logiku i logiku perzistence).\n\nS implementací návrhového vzoru Active Record se můžeme setkat u mnoha programovacích jazyků. \n\nPatrně nejznámější je knihovna Active Record pro jazyk Ruby, kterou nalezneme ve frameworku Rails (Ruby on Rails). Ta není založena čistě na objektovém modelu, ale na principu obalování databázových záznamů. Knihovna spoléhá na koncept „konvence před konfigurací“, proto se předpokládá, že názvy databázových tabulek jsou v množném čísle dle angličtiny (např. people) a doménové třídy poté v jednotném čísle (např. Person). Doménové třídy odvozené od třídy codice_7. Výchozím bodem je tedy relační schéma, na jehož základě je automaticky, za pomoci reflexe a metaprogramování, vytvořena struktura odvozených tříd. Oproti základnímu vzoru přidává knihovna další funkcionalitu, jako je dědičnost, podpora validace a ošetření konzistence dat nebo podpora asociací mezi objekty tak, že každý objekt obsahuje také reference na ostatní spřízněné objekty, a další.\n\nImplementace pro jazyk .NET se nazývá Castle ActiveRecord. Je postavena nad ORM frameworkem NHibernate, jehož chování zcela neodstiňuje, v mnoha ohledech práci s NHibernate však zjednodušuje.\n\nPro jazyk PHP existuje několik knihoven založených na návrhovém vzoru Active Record. Ty lze nalézt jako standardní součást PHP frameworků (například Yii, Zend Framework), nebo jako samostatnou knihovnu, integrovatelnou do jiné PHP aplikace.\n\n"}
{"id": "488730", "url": "https://cs.wikipedia.org/wiki?curid=488730", "title": "Waterboarding", "text": "Waterboarding\n\nWaterboarding je technika používaná k vynucení přiznání nebo informací. Používala se již během španělské inkvizice (14. století) a v současnosti (2009) je organizací Amnesty International považována za druh mučení, zatímco bývalý viceprezident USA Dick Cheney ji nazval „přínosný zdroj informací“ a McCarthy, ředitel Protiteroristického centra a bývalý žalobce v USA, zastává názor, že waterboarding nemusí do definice mučení spadat.\n\nPři waterboardingu je osoba přivázána ke stolu nebo dřevěné desce. Tazatel má pomocníka, jehož úkolem je lít vodu přes ručník či celofán na nos a ústa oběti, což ztěžuje dýchání a navozuje topení se (utopení však není záměr vykonavatelů).\n\nMetoda waterboardingu byla používána na americké základně Guantanamo při výsleších teroristů a její používání je považováno za kontroverzní.\nV prosinci 2009 přinesl britský deník \"The Guardian\" informace o tom, že v 70. letech 20. století tuto metodu používala též britská armáda. Použití waterboardingu v americké armádě navrhl Donald Rumsfeld a Condoleezza Riceová a podepsal je tehdejší prezident George W. Bush. Sarah Palinová to považuje za křest teroristů. Mezi podporovatele se řadí i současný prezident Spojených států, Donald J. Trump.\n\n"}
{"id": "488735", "url": "https://cs.wikipedia.org/wiki?curid=488735", "title": "Aborted", "text": "Aborted\n\nAborted je belgická death metalová skupina z města Waregem, která vznikla roku 1995 (zakladatelem je zpěvák Sven De Caluwé). Řadí se do podžánrů brutal death metal a goregrind.\n\n\n\n\n\n\n\n"}
{"id": "488742", "url": "https://cs.wikipedia.org/wiki?curid=488742", "title": "Hofer", "text": "Hofer\n\nPříjmení Hofer nebo Höfer (Hoefer) nosí více osobností:\n\n\n\n\n\n"}
{"id": "488744", "url": "https://cs.wikipedia.org/wiki?curid=488744", "title": "Grappa", "text": "Grappa\n\nGrappa je pálenka italského původu z vína nebo z matoliny (zbytky po lisování vína: slupky, semínka i třeba větvičky). Obsah alkoholu se zpravidla pohybuje mezi 37,5 - 60 %.\n\nChuť může být pokaždé jiná. Stejně jako u samotného vína záleží na odrůdě, místě pěstování i teplotě při které víno zrálo.\n\n\n"}
{"id": "488749", "url": "https://cs.wikipedia.org/wiki?curid=488749", "title": "Halové mistrovství světa v atletice 1991", "text": "Halové mistrovství světa v atletice 1991\n\n3. halové mistrovství světa v atletice se konalo ve dnech 8. – 10. března 1991 ve španělské Seville, v hale Palacio Municipal de Deportes San Pablo. Na programu bylo dohromady 26 disciplín (14 mužských a 12 ženských), kterých se zúčastnilo 531 atletů a atletek z 82 států světa.\n\nNa programu byla poprvé mužská a ženská štafeta na 4 × 400 metrů. Premiérově se uskutečnil také ženský trojskok, byť jen jako ukázková disciplína. Vítězkou se stala Inessa Kravecová (14,44 m).\n\nČeskoslovensko na tomto šampionátu reprezentovalo 16 atletů (7 mužů a 9 žen).\n\n"}
{"id": "488750", "url": "https://cs.wikipedia.org/wiki?curid=488750", "title": "Masu'a", "text": "Masu'a\n\nMasu'a ( מַשּׂוּאָה, doslova „\"Strážné světlo\"“, v oficiálním přepisu do angličtiny Massu'a) je zemědělská vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 255 metrů pod úrovní moře ve střední části Jordánského údolí, cca 28 kilometrů severně od centra Jericha, cca 45 kilometrů severovýchodně od historického jádra Jeruzalému a cca 67 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná Gándhího silnice), hlavní severojižní dopravní osy Jordánského údolí. Leží cca 4 kilometry od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím. V těchto místech vede přes řeku Jordán most a hraniční přechod Damia Bridge (neboli Most Adam) mezi Izraelem a Jordánskem.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. Jediným významnějším palestinským sídlem v okolí je zemědělské osídlení podél zavlažovaného přítoku Jordánu na severní straně. Západně od vesnice se zvedá z příkopové propadliny Jordánského údolí prudký svah hornatiny Samařska.\n\nMasu'a leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1970. Už 2. února 1969 rozhodla izraelská vláda, že zde zřídí osadu typu nachal tedy kombinace vojenského a civilního osídlení. K tomu pak skutečně došlo v listopadu 1969. Osada nazývaná Nachal Masua se na ryze civilní sídlo proměnila v květnu 1974. Na osidlování vesnice se podíleli členové mládežnického hnutí ha-No'ar ha-cijoni.\n\nZemědělství stále hraje významnou roli v místní ekonomice. Mošav se zabývá pěstováním palem, květin a zeleniny. V osadě funguje zařízení předškolní péče o děti. Severně i jižně od Masu'a také leží základny izraelské armády. Detailní územní plán obce umožňuje výhledovou kapacitu 62 bytů, z nichž zatím postaveno jen 35. 1 kilometr jižně od vesnice leží administrativní komplex Šlomcijon, v němž sídlí úřady Oblastní rady Bik'at ha-Jarden.\n\nPočátkem 21. století nebyla Masu'a stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice Masu'a zavisí na parametrech případné mírové dohody mezi Izraelem a Palestinci. Během Druhé intifády nedošlo v osadě stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo obce Masu'a je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 149 lidí. Během roku 2014 registrovaná populace stoupla o 0,0 %.\n\n\n"}
{"id": "488751", "url": "https://cs.wikipedia.org/wiki?curid=488751", "title": "Návnada (Star Trek)", "text": "Návnada (Star Trek)\n\n„Návnada“ (v originále „Catspaw“) je první díl druhé řady seriálu Star Trek, později známého jako \"\". Premiéra epizody proběhla 27. října 1967.\n\nV České republice začíná 2. sezóna seriálu právě epizodou Návnada (zatímco v USA chronologie začíná dílem Čas amoku). V Česku se touto epizodou poprvé na obrazovkách objevil Pavel Čechov (Walter Koenig), mladý kormidelník, který se stal pevnou součástí posádky \"Enterprise\".\n\nHvězdného data 3018.2 kosmická loď USS Enterprise NCC-1701 vedená kapitánem Jamesem Tiberius Kirkem prozkoumává planetu, která je údajně bez forem života. Z výsadku, který tvořil vrchní inženýr Scott, poručík Sulu a pan Jackson, se vrátí jenom poslední jmenovaný a po výstupu z transportéru je mrtvý.\n\nKapitán Kirk se vydává na povrch spolu s panem Spockem a Dr. McCoyem, aby našli pohřešované členy posádky. Trikodér pana Spocka nehlásí žádné formy života, ale najednou všichni tři uvidí ohavné čarodějnice, které je varují před smrtí. Spock konstatuje, že šlo o jakousi projekci, ale záhy objevují starý hrad ve kterém upadají do zajetí. Probouzí se v žaláři, připoutáni vedle kostry v okovech. Kirk poznamenává, že všechno nápadně připomíná Halloween, když v tom se objevuje Scotty a Sulu. Od pohledu je vidno, že jsou v neznámém transu. Při pokusu napadnout je se Kirk a všichni ostatní objevují místnosti hradu, kde se setkávají s osobou připomínající čaroděje, která se představuje jako Korob. Korob se snaží hostům nabídnout diamanty a rubíny za jejich okamžitý odchod, ale Kirk mu vysvětluje, že pro ně nemají žádnou cenu, protože si je mohou vyrobit na lodi. Záhy se objevuje žena jménem Sylvie. McCoy si všímá jejího diamantu na krku. Když se kapitán zmocní phaseru od Scottyho, Sylvia ukazuje, jak jednoduše může zničit \"Enterprise\", když dává její napodobeninu velikosti přívěsku nad svíčku. Kapitán je ve spojení s Čechovem, který potvrzuje, že teplota lodi neúnosně stoupá. Kirk musí rezignovat.\n\nKirk a Spock jsou opět uvězněni, ale Sylvia si nechává u sebe doktora McCoye. Když pro ně přijde s ostatními, je patrné, že je taky pod jakousi hypnózou. Korob a Sylvia se mezi sebou dohadují. Korob Sylvii vyčítá, že mučí jejich vzorky a zapomíná na jejich poslání. Když přivedou Kirka, Sylvie posílá Koroba pryč. Sylvia chce po Kirkovi dobrovolné spojení jejich myslí s tím, že on nahradí Koroba a může mít vše co chce. Kirk Sylvii svádí, ale ani jeden netuší, že je sleduje Korob. Najednou však Sylvia ze svého diamantu na krku zjišťuje, že jí Kirk jenom využívá, aby se dozvěděl, jak se osvobodit. Ve vzteku jej nechává odvést zpět do žaláře. Do vězení přichází Korob a uvolňuje jejich okovy. Vysvětluje, že takto je kontaktovat a získat pocity lidí nechtěli, že byl pro variantu mírového setkání. Kirk odmítá planetu opustit bez ostatních členů posádky, ale když následují Koroba, setkávají se s velkou kočkou. Po útěku do jiné cely Spock objevuje díru ve stropě, kudy se dostanou o patro výš, ale bez Koroba, který byl zavalen dveřmi, které vyrazila kočka v nadlidské velikosti. Jsou napadeni McCoyem a panem Sulu. Když se opět objevuje kočka, Kirk bere předmět podobný kouzelné hůlce, který si vzal od mrtvého Koroba. Oznamuje, že má transmitor o kterém předtím Sylvia mluvila. Ta se jej pokusí získat a teleportuje se s Kirkem od Spocka do jiné místnosti. Znovu naléhá, aby jí Kirk vydal transmitor, ale ten jej namísto toho rozbije o stůl.\n\nVše v momentě mizí a všichni se objevují zpět na nehostinné planetě. Na zemi jsou dvě miniaturní stvoření, Korob a Sylvia ve své pravé podobě. Spock pronese, že by bylo zajímavé je zachránit a studovat, ale než větu dokončí, tvorečci umírají. Společně se pak i se Scottem, Dr. McCoyem a panem Sulu vracejí na palubu \"Enterprise\".\n\n\n"}
{"id": "488754", "url": "https://cs.wikipedia.org/wiki?curid=488754", "title": "Laura San Giacomo", "text": "Laura San Giacomo\n\nLaura San Giacomo (* 14. listopadu 1962 v West Orange, New Jersey, USA) je americká herečka italského původu.\n\nHerectví vystudovala na Carnegie Mellon Institute v Pittsburghu. Svoji hereckou kariéru zahájila v regionálních divadlech. Filmovou dráhu započala v amerických televizních seriálech. Mezi její nejznámější hollywoodské postavy patří role \"Cynthie\" ve snímku \"Sex, lži a video\" z roku 1989, nebo postava prostitutky \"Kit De Lucy\" ve známé romantické komedii \"Pretty Woman\" z roku 1990.\n\nSvůj dráždivý sexapeal podtrhuje nejen černými vlasy, ale i svým zvláštním hlubokým chraplavým hlasem.\n"}
{"id": "488760", "url": "https://cs.wikipedia.org/wiki?curid=488760", "title": "Vasektomie", "text": "Vasektomie\n\nVasektomie (také vazektomie) je chirurgický zákrok, při kterém dochází k přerušení chámovodů muže za účelem jeho sterilizace. Jedná se o jednu z forem mužské antikoncepce.\n\nVazektomie je nejspolehlivější metodou mužské antikoncepce. Výhodou je její malá invazivita a nízké riziko komplikací při vysoké spolehlivosti. V roce 2012 se v České republice upravila právní legislativa omezující využití vazektomie, díky této změně se vazektomie stala běžně dostupnou metodou antikoncepce.\n\nProvedení vazektomie nemá vliv na kvalitu erekce a orgasmu. Objem ejakulátu se sníží jen o 5 %. Zákrok je možné provádět v lokální anestezii. Po zákroku nebývá nutná hospitalizace ani pracovní neschopnost. Míra komplikací u bezskalpelové techniky je nižší oproti klasické technice vazektomie.\n\nVazektomie byla poprvé popsána roku 1827 sirem Ashley Cooperem v Británii v době, kdy prováděl experimenty na vazektomovaných psech. Krátce poté R. Harrison v Londýně provedl první mužskou vazektomii. Nicméně, operace nebyla provedena za účelem sterilizace, ale ve snaze o dosažení atrofie prostaty. Vazektomie začala být používána jako antikoncepce během druhé světové války. První program vazektomií na národní úrovni byl zahájen v roce 1954 v Indii.\n\nBezskalpelová vazektomie byla vyvinuta a poprvé použita v Číně v roce 1974 ve Vědecko-výzkumném institutu plánovaného rodičovství v provincii Sečuán. V roce 1985 byla technika bezskalpelové vazektomie prezentována mezinárodnímu týmu expertů, kteří následně nabyli přesvědčení, že by se tato metoda měla stát standardem v přístupu k vazektomii.\n\nPřibližně půl milionu Američanů podstupuje vazektomii ročně. V USA spoléhá cca 11 % manželských párů na tento typ antikoncepce. Na Novém Zélandu a v Británii využívá vazektomii cca 18 % mužů a v sousedním Německu přibližně 2 %. V Číně, s rozvojem bezskalpelové vazektomie, podstoupilo tento výkon do dnešní doby více než 10 milionů mužů.\n\nV České republice byla vazektomie donedávna regulována zákonem. Muž mohl podstoupit tuto metodu za účelem sterilizace pouze po schválení sterilizační komisí. V současnosti je sterilizace muže upravena zákonem č. 373/2011 Sb., o specifických zdravotních službách ze dne 6. listopadu 2011, který vstoupil v platnost 1. dubna 2012. Sterilizaci z nezdravotních důvodů lze provést pacientovi, který dovrší věk 21 let, na základě písemné žádosti. Po kompletním poučení před svědkem musí být pacientovi dána alespoň 14denní lhůta do udělení písemného souhlasu s výkonem.\n\nK objektivnímu zhodnocení a porovnání jednotlivých typů antikoncepce slouží tzv. Pearlův index\n\nVýsledky Pearlova indexu jsou ovlivněny striktním a volným dodržováním pravidel daného systému antikoncepce. Tomu odpovídá různá úspěšnost metod. Výsledky při správném užívání jsou dány striktním dodržováním zásad, zatímco typické užívání antikoncepce zahrnuje i chyby lidského faktoru. Při srovnání typického užívání antikoncepce vychází vazektomie jako jedna z nejspolehlivějších metod. Postavení vazektomie v paletě antikoncepčních metod ukazuje tabulka.\nVe srovnání se sterilizačními technikami žen se u vazektomie prakticky nevyskytují závažné komplikace.\n\nNevýhody a zároveň rizika jsou u sterilizace žen dány nitrobřišním přístupem a rozsahem anestezie. Ženská sterilizace obvykle vyžaduje 1–2denní hospitalizaci a následný týdenní klidový režim. Riziko nitroděložního těhotenstní je u této metody nízké, ale může se vyskytnout těhotenství mimoděložní.\n\nVazektomie je uskutečnitelná téměř vždy v místním znecitlivěni. K infekci dochází v 0,2–1,5 %, hematomu v 4–22 %, bolesti v 1–14 %, granulomu v 1–40 %. \n\nBezskalpelová vazektomie je standardem v USA.\n\nPo aplikaci lokálního anestetika se transkutánně fixuje chámovod speciální prstencovou svorkou. Po propíchnutí kůže speciálním nástrojem – disektorem – se chámovod izoluje, podváže a malá část odstraní. Konce se zataví elektrokoagulací. Rána má velikost do 5 mm a nešije se. Délka výkonu obvykle nepřesahuje 15 minut. Hospitalizace ve většině případů není nutná. Tato metoda přináší méně komplikací, menší ránu, méně perioperační a pooperační bolesti, časné zotavení, kratší operační dobu a je stejně efektivní jako vazektomie ze standardního řezu.\n\nSamotná vazektomie bezprostředně po výkonu sterilitu neznamená. Množství funkčních spermií schopných oplodnění se vyskytuje v ejakulátu ještě po řadu týdnů od výkonů. K dosažení ejakulátu prostého spermií je obvykle třeba alespoň 20 „očistných“ ejakulací v průběhu tří měsíců. Po této době by měl být proveden spermiogram – vyšetření ejakulátu. Dle obecných ustanovení můžeme ejakulát označit za „čistý“, když neobsahuje spermie. K tomu dochází až u 80 % mužů po třech měsících.\n\nU některých mužů přetrvává ještě po nějakou dobu malé množství nepohyblivých spermií. U těchto mužů se označuje ejakulát za čistý, pakliže je v jednom mililitru méně než 100 000 nepohyblivých spermií po 3 měsících od vazektomie. Pakliže po 6 měsících přetrvávají v ejakulátu pohyblivé spermie, měla by být znovu provedena vazektomie.\n\nSterilita po vazektomii není nevratná. Současné mikrochirurgické metody umožňují obnovení průchodnosti chámovodu ve vysokém procentu případů. Úspěšnost těchto technik závisí na době od vazektomie. Dalšími metodami k získání spermií po vazektomii jsou přímé odběry tekutiny z tubulů nadvarlete MESA (Microsurgical Epididymal Sperm Aspiration) či tkáně varlat s pohlavními buňkami TESE (Testicular Sperm Extraction).\n\nV současnosti provedení vazektomie na vlastní žádost není hrazené ze zdravotního pojištění. Úhrada pojišťovnou je možná jen za určitých podmínek a po schválení revizním lékařem. V ČR se cena vazektomie pohybuje do 14 tisíc Kč dle jednotlivých center v případě, že výkon probíhá v lokální anestezii bez nutnosti hospitalizace.\n\n\n"}
{"id": "488761", "url": "https://cs.wikipedia.org/wiki?curid=488761", "title": "Anarthriaceae", "text": "Anarthriaceae\n\nAnarthriaceae je bývalá čeleď jednoděložných rostlin z řádu lipnicotvaré (\"Poales\"). V systému APG IV byla vřazena do čeledi lanovcovité.\n\nPojetí čeledi se měnilo, ve starších taxonomických systémech byly zástupci včleněni v rámci čeledi \"Restionaceae\", později byl čeleď uznávána, ale byl do ni zahrnován pouze rod \"Anarthria\". Podle systému APG II sem patří ještě 2 další rody, dříve z čeledi \"Restionaceae\". Někdy pro ně byly rozlišovány i samostatné čeledi \"Hopkinsiaceae\" a \"Lyginiaceae\", obě s jediným rodem. V systému APG IV byla čeleď \"Anarthriaceae\" opět vřazena do čeledi lanovcovité.\n\nJsou to vytrvalé pozemní byliny či liány. Mohou to být bahenní rostliny (helofyty) nebo suchomilné rostliny (xerofyty). Listy jsou jednoduché, střídavé, přisedlé. Čepel je čárkovitá, někdy isobifaciální (jezdivá), celokrajná, se souběžnou žilnatinou. Někdy mohou být listy redukévány na pochvy. Jsou to dvoudomé, vzácněji jednodomé rostliny. Květy jsou jednotlivé nebo uspořádány v květenstvích, vrcholících nebo latách. Květy jsou pravidelné, malé. Okvětí se skládá ze 6 okvětních lístků, které jsou nenápadné, šupinovité. Tyčinky jsou 3, jsou volné či srostlé. Gynecum je srostlé z 1 nebo 3 plodolistů, je synkarpní, semeník je svrchní. Plodem je oříšek.\n\nJsou známy 3 rody a asi 11 druhů, vše jsou endemity jihozápadní Austrálie.\n\n\"Anarthria\", \"Hopkinsia\", \"Lyginia\"\n"}
{"id": "488765", "url": "https://cs.wikipedia.org/wiki?curid=488765", "title": "Ed Belfour", "text": "Ed Belfour\n\nEdward John Belfour (* 21. dubna 1965) je bývalý kanadský hokejový brankář, který v současnosti (2009) působí v týmu St. Louis Blues jako asistent trenéra brankářů.\n\nV sezóně 1986-87 se stal mistrem univerzitní soutěže NCAA v dresu University of North Dakota. Následující rok podepsal jako volný hráč smlouvu s klubem NHL Chicago Blackhawks. Na začátku 90. let se stal jedním z nejuznávanějších brankářů v NHL, během své první sezóny dosáhl na Calder Trophy pro nejlepšího nováčka jakož i další významná ocenění. 2. července 1997 se stal hráčem týmu Dallas Stars a v roce 1999 s tímto týmem získal Stanley Cup. Později hrával ještě za Toronto Maple Leafs a Florida Panthers, v roce 2007 odehrál 20 utkání za švédský druholigový klub Leksands IF. Celkově odehrál v NHL přes 1000 zápasů a s počtem 484 vítězství je třetím nejlepším brankářem historie NHL. Belfour měl na své masce zobrazeného orla, proto dostal i přezdívku „orel“.\n\n\n"}
{"id": "488770", "url": "https://cs.wikipedia.org/wiki?curid=488770", "title": "Eskapáda", "text": "Eskapáda\n\nEskapáda může být:\n\n"}
{"id": "488771", "url": "https://cs.wikipedia.org/wiki?curid=488771", "title": "Reva Unterman", "text": "Reva Unterman\n\nReva Unterman (* 1957, Londýn, Spojené království) je sloupkařka a spisovatelka píšící pod pseudonymem Reva Mann.\n\nReva Unterman je vnučkou bývalého aškenázského vrchního rabína Izraele, Isera Jehudy Untermana, a dcerou Morrise Untermana, rabína v londýnské synagoze West End Marble Arch. Narodila se v Londýně, ale od 80. let žila v Izraeli v Jeruzalémě ve čtvrti Německá kolonie (Mošava germanit). V Londýně chodila až do deseti let do židovské školy. Poté studovala na židovské internátní škole Sinai College, odkud ji však po měsíci vyloučili, načež ji otec poslal do nežidovské školy Queen's College.\n\nJejí autobiografická kniha \"Rabínova dcera – Pravdivý příběh sexu, drog a ortodoxního židovství\" (: \"The Rabbi's Daughter: Sex, Drugs and Orthodoxy\") popisuje její teenagerské experimenty se sexem a drogami, studium v ženské ješivě Or Sijon v Jeruzalémě a konečný návrat k ortodoxii.\n\nJe sloupkařkou v \"The Jewish Advocate\" a \"TotallyJewish.com\". Je rozvedená a má tři děti, se kterými žije v Izraeli.\n\n\n"}
{"id": "488772", "url": "https://cs.wikipedia.org/wiki?curid=488772", "title": "Jafit", "text": "Jafit\n\nJafit ( יַפִית, doslova „\"Krásný\"“, pojmenováno ale podle Josiho Jafeho - יוסי יפה- aktivisty hnutí mošavů a vojáka izraelské armády který padl ve službě v roce 1977, v oficiálním přepisu do angličtiny Yafit) je zemědělská osada typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 245 metrů pod úrovní moře ve střední části Jordánského údolí, cca 23 kilometrů severně od centra Jericha, cca 40 kilometrů severovýchodně od historického jádra Jeruzalému a cca 66 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Z ní nedaleko od Jafitu odbočuje k východu lokální silnice číslo 505, která vede do města Ma'ale Efrajim. Jafit leží cca 5 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. Západně od obce se zvedá z příkopové propadliny Jordánského údolí prudký svah hornatiny Samařska.\n\nJafit leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1980. Už 19. dubna 1977 rozhodla izraelská vláda, že zde zřídí novou zemědělskou osadu nazývanou pracovně Peca'el Dalet. K faktickému zřízení osady došlo v roce 1980.\n\nOsadníky v novém mošavu byli zejména židovští přistěhovalci z Francie. Obyvatelé se zabývají zemědělstvím a dále provozem restaurace, turistických kiosků a benzinové stanice na nedalekém odpočívadle \"Mifgaš ha-Bik'a\" při dálnici číslo 90. Detailní územní plán obce umožňuje výhledovou kapacitu 200 bytů, z nichž zatím postaveno jen 60. Zároveň schváleno rozšíření územního plánu s rezervou 115 nových bytů (z nich zatím realizováno jen 10).\n\nPočátkem 21. století nebyl Jafit stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako téměř v celé oblasti Jordánského údolí k vážnějším teroristickým útokům. 7. srpna 2001 ale byl jeden místní občan zavražděn palestinskými útočníky, když se vracel domů po Transsamařské dálnici.\n\nObyvatelstvo obce Jafit je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 136 lidí. Během roku 2014 registrovaná populace stoupla o 7,9 %.\n\n\n"}
{"id": "488774", "url": "https://cs.wikipedia.org/wiki?curid=488774", "title": "Leoš Firkušný", "text": "Leoš Firkušný\n\nLeoš Firkušný (16. července 1905, Napajedla – 9. července 1950, Buenos Aires, Argentina) byl český muzikolog.\n\nByl starším bratrem světově proslulého klavírního virtuóza Rudolfa Firkušného. Byl odborníkem na Leoše Janáčka a udělal mnoho pro prosazení jeho hudby v zahraničí. Byl jedním ze zakladatelů mezinárodního festivalu Pražské jaro.\n\n\n"}
{"id": "488785", "url": "https://cs.wikipedia.org/wiki?curid=488785", "title": "Henderson", "text": "Henderson\n\nHenderson může být:\n\n\n\n\n"}
{"id": "488793", "url": "https://cs.wikipedia.org/wiki?curid=488793", "title": "Telemetrie", "text": "Telemetrie\n\nTelemetrie je technologie umožňující měření na dálku a dálkový přenos dat. Původ slova pochází z řeckého \"téle\" (\"τῆλε\") – vzdálený a \"métron\" (\"μέτρον\") – měřidlo.\n\nPřestože se termín telemetrie většinou vztahuje k bezdrátovému přenosu dat pomocí rádiového nebo infračerveného signálu, lze telemetrický signál přenášet i pomocí jiných systémů, jako je např. telefonní či počítačová síť včetně Internetu, optické spoje a další drátové komunikační technologie.\n\nModerní systémy telemetrie pracují na základě přenosu digitálních nebo digitalizovaných signálů měřících zařízení. Samotný přenos digitálního signálu (například rádiovým přenosem z kosmické sondy) se pak v principu neliší od jakéhokoliv jiného užití digitální komunikace, až na některé konkrétní použité protokoly.\n\nTelemetrické systémy využívá mnoho oborů, například:\n"}
{"id": "488798", "url": "https://cs.wikipedia.org/wiki?curid=488798", "title": "Proměna (Star Trek)", "text": "Proměna (Star Trek)\n\n„Proměna“ (v originále „Metamorphosis“) je druhý díl druhé řady seriálu Star Trek, později známého jako \"\". Premiéra epizody proběhla 10. listopadu 1967.\n\nEpizoda představuje postavu Zeframa Cochrana, v historii Star Treku vynálezce warp pohonu a prvního člověka, který překonal warp rychlost. Postavu Cochrana lze také vidět v celovečerním filmu , kde mu posádka kapitána Jean-Luc Picarda pomáhá dle historie dosáhnout vynálezu warp pohonu.\n\nHvězdného data 3219.4 míří kapitán James T. Kirk s Dr. McCoyem a panem Spockem v raketoplánu NCC-1701/1 zpět na místo setkání s Enterprise. Společně převáží komisařku Nancy Hedfordovou, která byla nakažena Sakurovskou chřipkou. Headfordová je značně protivná a McCoy upozorňuje, že je třeba jí dopravit co nejrychleji na \"Enterprise\". V průběhu letu jsou neznámou silou přitaženi na povrch planetoidu v soustavě Gamma Canaris, kde se ihned snaží malý raketoplán opravit. Najednou se objevuje muž, který se představuje pouze jako Cochran a ujišťuje posádku, že opravit přístroje nebude možné, protože sám na planetě dávno uvízl a nelze nic opravit.\n\nKirk je značně znepokojen, protože na něj neustále tlačí Dr. McCoy ohledně zdravotního stavu Hedfordové. Cochran je vezme do svého domu a nabízí jim přístřeší. Kirkovi je tento muž nějak povědomý, ale není si jistý odkud. Až když Cochran vypráví, že byl na planetu přitažen již před 150 lety a setkal se zde s bytostí, kterou nazývá Companion. Companion mu prý dává po dlouhá léta vodu, jídlo a vlastně vše, co potřebuje, dokonce jej omladil ze starce na muže kolem 30 let. Teprve teď Kirkovi dochází, že onen muž je Zefram Cochrane, vynálezce warp pohonu a že oni byli přitaženi na planetu, aby mu dělali společnost. Cochrane vysvětluje, že s Companionem mluví nonverbálně, prostě se objeví a zase zmizí. Když Kirk se Spockem uvidí první spojení Cochrana s Companionem zjišťují, že jde o jakési pole energie. Cochrane se ptá, jestli by Companion mohl pomoci komisařce Hedfordové, které je čím dál hůř. Companion toto odmítá. Když je Spock dokonce napaden Companionem a je ještě více poškozen raketoplán, Kirk se rozhoduje, že je nutné zničit tuto energetickou bytost. Spock připravuje zařízení, které by Companiona mohlo zkratovat, protože jeho podstata je elektřina. Tento pokus nevyšel a Companion napadá Kirka se Spockem. Až na poslední moment jej Cochrane odvolává zpět.\n\nMcCoy radí kapitánovi, aby zkusil cukr místo biče. Kirk nechává Spocka sestrojit komunikační zařízení, které bude překládat Companionovy myšlenky. Když spolu začnou mluvit zjišťují, že Companion je žena a nejde tedy o \"chovatele\", ale o \"milenku\", která Cochrana nechce pustit. Při jednom z dalších rozhovorů s Companionem se jí Kirk snaží vysvětlit, že nemůže mít Zefrana, protože jde o rozdílný druh. Companion se zeptá, zdali bude člověk, tak se bude moci s ním spojit a zmizí. Když to všichni zúčastnění považují za neúspěch, ve dveřích se objevu naprosto zdravá Hedfordová. McCoy je šokován jejím zlepšením zdravotního stavu, ale Cochrane vysvětluje, že to je jenom Companion v jejím těle. Companion teprve v lidském těle zjišťuje, co to je samota a láska, jak jí cítí lidé. Proto uvolňuje všechny zúčastněné s tím, že mohou odejít. Na orbitu planety mezitím doráží \"Enterprise\" vedená šéfinženýrem Scottem. Cochrane a Companion v těle Hedfordové se jdou projít a Zefran chce aby spolu odletěli. Companion vysvětluje, že to není možné, protože musí zůstat na této planetě. Cochrane se rozhoduje zůstat s Companionem, který se vzdal své moci a navždy se převtělil do těla komisařky. Rozhoduje se zůstat na planetě a prosí ještě kapitána Kirka, aby nezmiňoval to, koho potkal.\n\nPři odchodu se McCoy ještě dotazuje, co s onou válkou, kterou měla komisařka zastavit. Kirk odvětí, že si Federace jistě najde někoho jiného, kdo válku zastaví.\n\n\n"}
{"id": "488800", "url": "https://cs.wikipedia.org/wiki?curid=488800", "title": "Dan Pagis", "text": "Dan Pagis\n\nDan Pagis ( ) (16. října 1930 – 29. července 1986) byl izraelský básník, vysokoškolský pedagog a přeživší holokaustu.\n\nNarodil se ve městě Rădăuți, v Bukovině v Rumunsku a jako dítě prošel nacistickým koncentračním táborem na Ukrajině. Roku 1944 uprchl a v roce 1946 emigroval do mandátní Palestiny, kde se stal učitelem v kibucu.\n\nNa Hebrejské univerzitě v Jeruzalémě vystudoval a později zde také přednášel středověkou hebrejskou literaturu, jejíž se stal profesorem. Jeho odborné práce zahrnují jak studie o estetice středověké světské poezie, tak kritické edice moderní tvorby, např. sebraných básní Davida Vogela.\n\nDebutoval sbírkou „Stínové hodiny“ (hebr. שעון הצל) v roce 1959. Roku 1970 vydal svou nejdůležitější sbírku „Gilgul“ (Metamorfoza; hebr. גלגול), jež obsahuje jeho nejznámější báseň „Napsáno tužkou v zaplombovaném nákladním vagonu“.\n\nPagis byl polyglot a významný překladatel do hebrejštiny.\n\n<q>Mnoho jeho básní je odezvou na tragédii holokaustu a jejich působnost zvyšuje bohatý jazyk s metaforikou, narážkami a slovními hříčkami, které jsou dědictvím biblické i pobiblické, především sefardské poezie. V posledním desetiletí svého života zaměnil tento styl za úspornější a popisnější vyjádření, zdánlivě prosté citovosti. Mučivá tematika holokaustu ovšem dál vjeho tvorbě zaujímala hlavní místo vedle intimní lyriky s obrazy současného života.</q>\nNapsáno tužkou v zaplombovaném nákladním vagonu\n<poem>\nZde v tomto transportu\njsem já, Eva\ns Abelem, synem svým.\nUvidíte-li mého staršího,\nKaina syna Adamova,\nřekněte mu, že já\n</poem>\n\n\n"}
{"id": "488801", "url": "https://cs.wikipedia.org/wiki?curid=488801", "title": "Peca'el", "text": "Peca'el\n\nPeca'el ( פְּצָאֵל, podle stejnojmenného starověkého židovského sídla z herodovského období, jehož název se uchoval v místních jménech \"Khirbat Fasal\" a \"al-Fasajil\", v oficiálním přepisu do angličtiny Peza'el, přepisováno též Petza'el) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 235 metrů pod úrovní moře ve střední části Jordánského údolí, cca 20 kilometrů severně od centra Jericha, cca 35 kilometrů severovýchodně od historického jádra Jeruzalému a cca 63 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí, ze které u osady odbočuje lokální silnice číslo 505, která vede k městu Ma'ale Efrajim. Mošav stojí cca 7 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. Jediným významnějším palestinským sídlem v okolí je vesnice al-Fasajil, jejíž jméno uchovává název původní starověké lokality Peca'el. Západně od osady se zvedá z příkopové propadliny Jordánského údolí prudký svah hornatiny Samařska.\n\nPeca'el leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1975. Už 26. ledna 1969 rozhodla izraelská vláda, že v Jordánském údolí založí dvě až tři osady včetně této. 27. července 1969 pak vláda skutečně vydala usnesení o budoucím vzniku osady Peca'el. Mělo jít o osadu typu Nachal tedy kombinace vojenského a civilního osídlení. Definitivně o založení osady rozhodla izraelská vláda 13. září 1970 a ještě během roku 1970 byla skutečně osada zřízena. Stála ale o něco dále k západu, blíže k dnešnímu městu Ma'ale Efrajim. Tato osada zvaná Nachal Peca'el se do současného umístění přesunula a na ryze civilní sídlo proměnila v roce 1975.\n\nMošav se stále zaměřuje na zemědělství - plochu okolo vlastní osady a od ní směrem k řece Jordán pokrývají pozemky využívané k intenzivnímu pěstování datlových palem, květin, zeleniny a vinné révy. Ve vesnici funguje zdravotní středisko a plavecký bazén. Turistickou atrakcí je místní krokodýlí farma. Detailní územní plán obce umožňuje výhledovou kapacitu 135 bytů, z nichž zatím ještě nebylo postaveno 45. Osada vznikla podle promyšleného urbanistického plánu, kdy se jednotlivé farmy rozkládají paprskovitým směrem okolo centrálního prostoru.\n\nPočátkem 21. století nebyl Peca'el stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo obce je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující či spíše klesající populací. Vedení obce ale zároveň poukazuje na to, že se mu podařilo do osady přilákat během dvou let 22 mladých rodin. K 31. prosinci 2014 zde žilo 244 lidí. Během roku 2014 registrovaná populace stoupla o 9,4 %.\n\n\n"}
{"id": "488807", "url": "https://cs.wikipedia.org/wiki?curid=488807", "title": "Brad Dexter", "text": "Brad Dexter\n\nBrad Dexter, rodným jménem Boris Michel Soso; armádní umělecký pseudonym Barry Mitchell, (9. dubna 1917 v Goldfield, Nevada, USA - 12. prosince 2002 v Rancho Mirage, Kalifornie, USA) byl americký herec a producent srbského původu. Jeho nejznámější rolí se stala postava zlatokopa Harryho v americkém westernu \"Sedm statečných\".\n\nDexter se narodil v Goldfieldu v Nevadě jako druhý ze tří synů srbským přistěhovalcům. Rodiče Marko a Ljubica Šošo pocházeli z dnešní Bosny a Herzegoviny a srbština byla Dexterův první jazyk.\n\nS herectvím začal během 2. světové války, kdy sloužil v americkém letectvu v jeho armádním uměleckém souboru. Díky tomu vystupoval v armádním propagačním snímku \"Okřídlené vítězství\", což byla jeho vůbec první filmová role. Po válce se herectví věnoval nadále jakožto klasický činoherní herec. Jeho první větší civilní filmová role se dostavila v roce 1950 ve snímku \"Asfaltová džungle\". Díky své vysoké atletické postavě hrál velice často drsné muže (pistolníky, padouchy a zločince) jakož i různé dobrodruhy. V roce 1960 si zahrál v legendárním snímku \"Sedm statečných\", kde ztvárnil jednoho ze 7 statečných, zlatokopa Harryho. V 70. letech se především věnoval práci v amerických televizních seriálech, v druhé polovině 70. let však herectví zanechal definitivně a věnoval se pouze producentské činnosti. Výjimku pak tvoří jeho účinkování v jugoslávsko-americkém snímku \"Tajemství klášterní rakije\" z roku 1988, což byla jeho úplně poslední role.\n\n"}
{"id": "488808", "url": "https://cs.wikipedia.org/wiki?curid=488808", "title": "Centrolepidaceae", "text": "Centrolepidaceae\n\nCetrolepidaceae je bývalá čeleď jednoděložných rostlin z řádu lipnicotvaré (\"Poales\"). Některé starší taxonomické systémy ji řadily do řádu \"Restionales\" nebo \"Centrolepidales\". V systému APG IV byla vřazena do čeledi lanovcovité.\n\nJsou to jednoleté nebo vytrvalé trsnaté byliny, trávovitého či mechovitého vzhledu. Listy jsou jednoduché, střídavé, někdy v přízemní růžici, přisedlé, s listovými pochvami. Čepel je štětinovitá až čárkovitá, celokrajná, se souběžnou žilnatinou. Jsou to jednodomé rostliny s oboupohlavnými nebo někdy i jednopohlavnými květy. Květy uspořádány v květenstvích, jakýchsi kláscích, někdy interpretováno jako nepravý květ (pseudanthium), jsou hodně redukované (hlávkovitý shluk květů redukovaných na tyčinku a pestík). Celý shluk je podepřen 2 nebo více listeny podobnými plevě, okvětí zcela chybí. Tyčinka je jen 1. Gynecum se skládá z 1 plodolistu, je monomerické, semeník je svrchní. Plodem je drobný měchýřek podobný tobolce, jsou v plodenství.\n\nJe známo 3-5 rodů a asi 35 druhů, které jsou přirozeně rozšířeny v jihovýchodní Asii, v Austrálii, na Novém Zélandu a na jihu Jižní Ameriky.\n\n\"Aphelia\", \"Brizula\", \"Centrolepis\", \"Gaimardia\"\n"}
{"id": "488817", "url": "https://cs.wikipedia.org/wiki?curid=488817", "title": "Grant Fuhr", "text": "Grant Fuhr\n\nGrant Fuhr (* 28. září 1962) je bývalý kanadský hokejový brankář, který během 80. a 90. let 20. století patřil k významným brankářským osobnostem NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nV roce 1981 byl draftován v prvním kole klubem Edmonton Oilers. Za Edmonton odehrál celkem deset sezón, přičemž pětkrát vyhrál Stanley Cup. Později hrával za kluby Toronto Maple Leafs, Buffalo Sabres, Los Angeles Kings, St. Louis Blues a Calgary Flames. V roce 2000 ohlásil konec své aktivní kariéry.\n\n\n"}
{"id": "488819", "url": "https://cs.wikipedia.org/wiki?curid=488819", "title": "Tomer", "text": "Tomer\n\nTomer ( , nebo , doslova „\"Datlová palma\"“, v oficiálním přepisu do angličtiny Tomer) je zemědělská vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 220 metrů pod úrovní moře v jižní části Jordánského údolí, cca 18 kilometrů severně od centra Jericha, cca 33 kilometrů severovýchodně od historického jádra Jeruzalému a cca 63 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Tomer leží cca 8 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél silnice číslo 90. Jediným významnějším palestinským sídlem v okolí je vesnice al-Fasajil, která sousedí v Tomer na severní straně. Dalšími izraelskými osadami v zdejším sídelním pásu jsou zemědělské vesnice Peca'el, Gilgal, Netiv ha-Gdud a Niran. Západně od Tomer se zvedá z příkopové propadliny Jordánského údolí prudký svah hornatiny Samařska.\n\nTomer leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi. Jako první v této části Jordánského údolí vznikla v roce 1970 osada Peca'el. Okolo ní pak postupně vznikaly další zemědělské obce.\n\nTato vesnice byla zřízena roku 1978. Už 18. května 1975 rozhodla izraelská vláda, že založí novou osadu nazývanou Tomer nebo pracovně Peca'el Gimel. K zbudování vesnice pak došlo podle jiného pramene v roce 1977. Podle dalšího zdroje v roce 1976.\n\nMošav se stále zaměřuje na zemědělství - plochu okolo vlastní osady a od ní směrem k řece Jordán pokrývají pozemky využívané k intenzivnímu pěstování datlových palem a dalších plodin. Ve vesnici funguje sportovní areál a plavecký bazén. Ekonomicky jde o úspěšnou komunitu, která zamýšlí během několika let expandovat z nynějších téměř 60 na 100 rodin. Detailní územní plán obce umožňuje výhledovou kapacitu 96 bytů, z nichž zatím bylo postaveno 78. V další fázi územní plán předpokládá možnou výstavbu 186 bytových jednotek. Osada vznikla podle promyšleného urbanistického plánu, kdy se jednotlivé farmy symetricky rozkládají okolo centrálního prostoru. Na východ od obce, při dálnici číslo 90, je zóna pro skleníkové hospodářství.\n\nPočátkem 21. století nebyl Tomer stejně jako celá plocha Oblastní rady Bik'at ha-Jarden zahrnut do projektu Izraelské bezpečnostní bariéry. Izrael si od konce 60.let 20.století v intencích Alonova plánu hodlal celý pás Jordánského údolí trvale ponechat. Budoucnost vesnice Tomer zavisí na parametrech případné mírové dohody mezi Izraelem a Palestinci. 9. října 1998 byl v obci ubodán palestinským útočníkem izraelský voják. Během Druhé intifády nedošlo v osadě stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo obce Tomer je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující či spíše klesající populací. K 31. prosinci 2014 zde žilo 232 lidí. Během roku 2014 registrovaná populace stoupla o 2,7 %.\n\n\n"}
{"id": "488826", "url": "https://cs.wikipedia.org/wiki?curid=488826", "title": "Cab-bike", "text": "Cab-bike\n\nCab-bike je velomobil německé výroby, který byl navržen Reiholdem Schwemmerem. Je ve výrobě od roku 1998. Cílem autora bylo vyrobit vozidlo na celoroční dojíždění. \n\nCab-bike je celoodpružená tříkolka s dvěma koly vepředu a se samonosnou karosérií. Ta je přitom do určité míry modulární a tak se různé Cab-biky mohou vzhledově v horní části značně lišit — v nabídce je jednak varianta \"Cabin\", kdy je jezdec zcela ukryt, jednak varianta \"Speedster\", kdy hlava jezdce vyčuhuje a vzhledem k menšímu aerodynamickému odporu je snazší dosáhnout vyšších rychlostí.\n\n"}
{"id": "488830", "url": "https://cs.wikipedia.org/wiki?curid=488830", "title": "Netiv ha-Gdud", "text": "Netiv ha-Gdud\n\nNetiv ha-Gdud ( נְתִיב הַגְּדוּד, doslova „\"Cesta batalionu\"“, podle Židovské legie - גְּדוּד - \"Gdud ha-ivri\", která procházela během první světové války touto oblastí, v oficiálním přepisu do angličtiny Netiv HaGedud, přepisováno též Netiv HaGdud) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 220 metrů pod úrovní moře v jižní části Jordánského údolí, cca 15 kilometrů severně od centra Jericha, cca 30 kilometrů severovýchodně od historického jádra Jeruzalému a cca 63 kilometrů východně od centra Tel Avivu.\n\nNa dopravní síť Západního břehu Jordánu je napojen pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Mošav stojí cca 8 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. Jediným významnějším palestinským sídlem v okolí je vesnice al-Fasajil na severní straně tohoto sídelního pásu, do kterého ještě patří židovské zemědělské osady Peca'el, Tomer, Gilgal a Niran. Západně od Netiv ha-Gdud se zvedá z příkopové propadliny Jordánského údolí prudký svah hornatiny Samařska.\n\nNetiv ha-Gdud leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi. Jako první v této části Jordánského údolí vznikla v roce 1970 osada Peca'el. Okolo ní pak postupně vznikaly další zemědělské obce.\n\nTato osada byla založena roku 1976. Už 20. února 1973 rozhodla izraelská vláda, že založí novou osadu nazývanou pracovně Peca'el Bet. Definitivně o zřízení nové vesnice rozhodla vláda 16. března 1975. K jejímu zbudování pak došlo v roce 1976.\n\nMošav se stále zaměřuje na zemědělství. Detailní územní plán obce umožňuje výhledovou kapacitu 100 bytů, z nichž zatím bylo postaveno cca 80. V další fázi územní plán předpokládá možnou výstavbu 100 bytových jednotek. Vedení obce chce zahájit výstavbu nové obytné čtvrti, která by do Netiv ha-Gdud měla přilákat mladé rodiny. Osada vznikla podle promyšleného urbanistického plánu identického jako v případě nedaleké osady Peca'el, kdy se jednotlivé farmy symetricky rozkládají okolo centrálního prostoru.\n\nPočátkem 21. století nebyla Netiv ha-Gdud stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo ve vesnici stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo Netiv ha-Gdud je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující či spíše klesající populací. K 31. prosinci 2014 zde žilo 179 lidí. Během roku 2014 registrovaná populace stoupla o 5,3 %.\n\n\n"}
{"id": "488833", "url": "https://cs.wikipedia.org/wiki?curid=488833", "title": "Páteční dítě", "text": "Páteční dítě\n\n„Páteční dítě“ (v originále „Friday's Child“) je třetí díl druhé řady seriálu Star Trek, později známého jako \"\". Premiéra epizody proběhla 1. prosince 1967.\n\nHvězdného data 3497.2 kosmická loď USS Enterprise NCC-1701 pod vedením kapitána Jamese Tiberius Kirka doráží na orbitu planety Capella IV, kde má Spojená federace planet enormní zájem o práva těžby, které ale musí udělit tamní civilizace Capellanů. Dr. Leonard McCoy na setkání před výsadkem vysvětluje, že jde o bojovný národ válečníků, kteří jsou proslulí svou hrdostí, pravidly, čestností ale také možnou nebezpečností. Počítá se s tím, že o těžbu mají zájem také Klingoni, kteří mohou být v dosahu.\n\nVe výsadku je kapitán Kirk, první důstojník Spock, doktor McCoy a jeden člen bezpečnosti. Když se výsadek setkává s Capellany, zjišťuje že na místě už je před nimi jeden Klingon, velitel Kras. Člen ostrahy vytáhne zbraň a je okamžitě zabit capellanskou ostrahou. Kirk a jeho lidé postupně přicházejí na to, že Kras přemluvil dva muže kmene, aby mu naslouchal, zatímco Teer (obdoba náčelníka) bere v potaz, že Federace zažádala o práva těžby jako první. Výsadek musí odevzdat své zbraně a komunikátory, aby mohl vstoupit do tábora. V táboře je i žena Teera Eleen , která je těhotná a McCoy vysvětluje, že se jí nikdo nesmí dotknout, jinak je Capellané budou chtít zabít. Roztržky v kmeni vyústí v noční zavraždění Teera a na jeho místo se usadí zastánce Klingonů. Když nový Teer chce zabít ženu předchozího vládce, Kirk se jí zastane a je tak předurčen na smrt. Daří se mu však s ostatními včetně vzpupné Eleen utéci z tábora. Jsou pronásledováni a Eleen navíc již brzy porodí. Stále se drží zásady, že se jí nesmí nikdo dotknout a i McCoyovi nejprve uštědří dvě facky, než jí jednu vrátí a už jí může vyšetřovat. \"Enterprise\" pod vedením Scottyho musela opustit orbitu planety na základě nouzového volání a nemůže tak transportovat výsadek zpět. Schovají se v jeskyni, kde Eleen porodí dítě. Protože Eleen dítě nemá ráda, snaží se jí McCoy vysvětlit, že má opakovat dokola \"„Je to moje dítě.“\", aby si to vsugerovala. Špatně to pochopí a od toho momentu dítě označuje za McCoyovo nebo jejich společné. Když později McCoy usne v jeskyni, Eleen jej přetáhne kamenem a uteče bez dítěte.\n\n\"Enterprise\" mezitím nemůže najít žádné trosečníky nebo loď, která by vyslala nouzové volání. Scottymu došlo, že šlo patrně o léčku, jak je odlákat od planety a později dává rozkaz k plné rychlosti zpět. Cestou však naráží na klingonskou bojovou loď, která se jim záměrně staví do cesty. Eleen mezitím doráží k výpravě Maaba, jakožto nového Teera kmene. Tvrdí jim, že dítě je mrtvé a pozemšťané zrovna tak a je ochotna přijmout svůj osud. Kras jí však nevěří a staví se proti Capellanům s tím, že chce vidět jejich těla. V tu chvíli se spouští přestřelka mezi příchozím Kirkem, Krasem a Capellany. Maab se pak obětuje, aby byl Klingon zneškodněn.\n\nKdyž doráží Scotty s \"Enterprise\" je už po všem, ale nikdo stále nechápe, proč Eleen tvrdí, že dítě patří McCoyovi. V závěru kapitán Kirk dává rozkaz ohlásit, že práva na těžbu jsou podložena smlouvou a Federace bude mít nakloněného vládce Capellanů, který se jmenuje \"Leonard James Akaar\". Pan Spock konstatuje, že teď s kapitánem a vrchním lékařem bude měsíc k nevydržení.\n\n\n"}
{"id": "488838", "url": "https://cs.wikipedia.org/wiki?curid=488838", "title": "Madjer", "text": "Madjer\n\nJoão Victor Saraiva známější pod přezdívkou Madjer (* 22. ledna 1977 Luanda, Angola) je plážový fotbalista a kapitán portugalského reprezentačního výběru. Je držitelem několika cen a rekordů FIFA Beach Soccer World Cup, převážně pro jeho schopnosti v zakončení. V roce 2005, 2006 a 2008 vyhrál cenu Golden Foot pro největší počet vstřelených branek na Mistrovství světa.\n\nV kontrastu k jeho velké výšce (194 cm) oplývá Madjer skvělou technikou, kterou využívá často v akrobatickém zakončení (nůžky, střely z voleje apod.)\n\nDrží rekord v nejvyšším počtu branek vstřeleném na jednom závěrečném turnaji MS (21) jakož i prvenství v počtu branek vstřelených v jednom zápase MS (7).\n\nJe vicemistrem světa z let 1999, 2002 a 2005, a mistrem světa z roku 2001.\n\n"}
{"id": "488839", "url": "https://cs.wikipedia.org/wiki?curid=488839", "title": "Střelecký ostrov (Litoměřice)", "text": "Střelecký ostrov (Litoměřice)\n\nStřelecký ostrov v Litoměřicích je říční ostrov při řece Labi, jeden ze dvou místních říčních ostrovů (druhý západní ostrov se nazývá Písečný).\n\nOstrov, v minulosti známý i pod svým německým názvem Schutzen-Inseln (či anglicky Shooters’ Isle), je mezinárodně proslaven návštěvou filipínského národního hrdiny Josého Rizala a jeho přítele Maximo Violy v roce 1887. Již v té době byl znám jako místo pro nedělní obědy v místní restauraci.\n\nNalézá ze v jihovýchodní části města a měří na délku zhruba 800 metrů a na šířku v nejširším místě u letního kina bezmála 200 metrů. Ostrov je využíván především pro rekreaci, sport, oddech občanů a návštěvníků města, v menší míře též pro komerční a hospodářskou činnost. Jeho východní část proti proudu Labe má povahu anglického parku až lesoparku se vzrostlými stromy. Nejvýznamnějším objektem této části ostrova je letní kino a malá restaurace, které slouží i pro pořádání koncertů a hudebního festivalu. Nedaleko kina se nachází dřevěný secesní altán. Prostřední části ostrova dominují zejména různá sportoviště - veslařský klub Slavoj Litoměřice, tenisové dvorce, jachtařská loděnice, nalézá se zde i malý autokemp a dále také dům místních rybářů. Ve východní části ostrova se nachází na jeho severozápadní straně velký strojní mlýn (původně před rokem 1990 v majetku státního podniku Mlýnský průmysl, později v majetku firmy UNIMON a později společnosti Odkolek - vyrábí se zde značková mouka \"Ramill\"), v těsné blízkosti mlýna je malé cvičiště pro biketrial. Zbytek plochy má parkovou úpravu, je ozdoben třemi plastikami, před povodní v roce 2002, kdy se celý ostrov ocitl více jak 2 metry pod labskou vodou, zde bývala malá zahrádkářská osada. Obě části ostrova jsou využívány také jako dráha pro inline bruslení. V současnosti je ostrov využíván i jako plocha, kde se koncem září koná litoměřické vinobraní. V červnu 2013 ostrov opět kompletně zatopila další velká povodeň na Labi i na blízké řece Ohři.\n\n\n\n"}
{"id": "488840", "url": "https://cs.wikipedia.org/wiki?curid=488840", "title": "Hesenští", "text": "Hesenští\n\nDynastie Hesenských (německy \"Haus Hessen\") nebo Hesenští je německá panovnická dynastie. V Hesensku vládla od roku 1264 do roku 1918, kdy byly svrženy všechny německé monarchie. Dynastie odvozuje své jméno od území kterému vládla. V roce 1264 se tedy zakladatel dynastie Jindřich I. Hesenský stal prvním hesenským latkrabětem. Byl to syn dolnolotrinského a brabantského vévody Jindřicha II. Brabantského z Lovaňské dynastie. Před svou smrtí v roce 1567 rozdělil Filip I. zemi mezi své 4 syny. Postupem času zůstaly pouze 2 největší části držené nejstarší linií Hesensko-Kasselsko a území nejmladší linie Hesenska-Darmstadtska. Hesensko-Kasselsko bylo v roce 1803 povýšeno Napoleonem na říšské kurfiřtství a Hesensko-Darmstadtsko bylo pět Napoleonem povýšeno na velkovévodství. Hesensko-Kasselsko bylo v roce 1866 připojeno k Prusku, ale Hesensko-Darmstadtsko zaniklo až po druhé světové válce, když došlo k vytvoření moderního Hesenska.\n\nV současnosti je hlava dynastie Hesenských lankrabě Mořic Hesenský, který získal jak trůn hesenského velkovévodství v roce 1968 (kdy vymřela linie Hesensko-Darmstadtská) a trůn kurfiřtství hesenského získal po smrti jeho otce v roce 1980, byly tak spojeny nároky na většinu území Hesenska.\n\n\n1458-1500: rozděleno na Horní a Dolní Hesensko\n\n\n\n\nLankrabství Hesensko-Kasselsko vzniklo v roce 1567, kdy bylo po smrti hesenského lankraběte Filipa I. rozděleno hesenské lankrabství mezi jeho 4 syny a nejstarší Vilém získal severní část jako lankrabství Hesensko-Kasselsko (nebo Hesensko-Casselsko). Tím se také rod rozdělil do jednotlivých linií.\n\nLankrabství Hesensko-Kasselsko se rozšířilo v roce 1604, kdy Mořic, lankrabě Hesenska-Kasselska, zdědil Lankrabství Hesensko-Marburg od jeho bezdětného strýce, Ludvíka IV. (1537-1604).\n\nV roce 1720 se stal švédským králem Fridrich I., budoucí lankrabě Hesenska-Kasselska, kterým se stal, ale až v roce 1730 tedy 10 let po tom co se stal švédským králem. Jak králem tak lankrabětem zůstal až do své smrti v roce 1751. Ve Švédsku ale po jeho smrti nastoupil jako král Adolf Fridrich. V Hesensku-Kasselsku po něm nastoupil jeho mladší bratr Vilém VIII., který fakticky vládl již od doby co zastupoval bratra který trvale pobýval ve Švédsku.\n\nV roce 1803 bylo Napoleonem povýšeno na říšské kurfiřtství.\n\n\nV roce 1803 bylo tehdejší Lankrabství Hesensko-Kasselsko povýšeno Napoleonem na říšské kurfiřtství Hesensko (\"Kurhessen\"). Dočasně bylo zrušeno jelikož v letech 1806-1813 bylo součástí napoleonovského Vestfálského království. Po Napoleonově porážce bylo v roce 1813 obnoveno, i když už ne v pozici kurfiřtství, ale označení si v oficiálním názvu z prestižních důvodů ponechalo. Zaniklo v roce 1866, kdy bylo jako spojenec Rakouska v Prusko-rakouské válce, kterou Rakousko prohrálo.\n\n\nNa konci první světové války byl Hesensko-kasselský princ Fridrich Karel (švagr císaře Viléma II.) zvolen finským králem jako Väinö I., kde bohužel nikdy nevládl, taktéž v důsledku německé porážky ve válce.\n\n\nHesenské velkovévodství vzniklo v roce 1806, kdy Napoleon Bonaparte povýšil lankrabství Hesensko-Darmstadtské na velkovévodství, od té doby se Hesensko-Darmstadtsko oficiálně nazývalo Velkovévodství Hesenské. V roce 1815 byl na Vídeňském kongresu byl jeho velkovévodský status potvrzen, ale přišlo o svá Vestfálská léna, náhradou za to ale obdrželo území známé jako tzv. \"Rýnské Hesensko\" včetně důležité pevnosti v Mohuči. Díky tomu změnilo v roce 1816 oficiální název na velkovévodství Hesenské a Porýnské, se stalo nezávislým členem Německého spolku.\n\nV roce 1867 po Prusko-rakouské válce (v níž bylo spojencem Rakouska) se stalo resp. jeho severně od řeky Mohan položená část součástí Severoněmeckého spolku a muselo podstoupit některá okrajová území Prusku. V roce 1871 se jako většina zbylých nezávislých německých států stalo součástí Německého císařství. Dcera velkovévody Ludvíka IV. princezna Alexandra se stala v roce 1894 manželkou ruského cara Mikuláše II. V důsledku německé porážky v první světové válce se v listopadu 1918 rozhořela v německu revoluce, která svrhla všechny německé monarchie. A tak dne 22. listopadu 1918 zde byla po odstoupení posledního velkovévody Ernesta Ludvíka vyhlášena republika resp \"Lidový stát Hesensko (německy Volsstaat Hessen)\".\n\n\n\n"}
{"id": "488846", "url": "https://cs.wikipedia.org/wiki?curid=488846", "title": "Kdo truchlí pro Adonise?", "text": "Kdo truchlí pro Adonise?\n\n„Kdo truchlí pro Adonise?“ (v originále „Who Mourns for Adonais?“) je čtvrtý díl druhé řady seriálu Star Trek, později známého jako \"\". Premiéra epizody proběhla 22. září 1967.\n\nHvězdného data 3497.2 kosmická loď USS Enterprise NCC-1701 pod vedením kapitána Jamese Tiberius Kirka doráží na orbitu planety Pollux IV, když je najednou zachytí energetické pásmo v podobě lidské ruky. Veškeré snahy o uvolnění jsou neúspěšné a pan Spock hlásí zvláštní záznamy na jednom z jeho senzorů. Na obrazovce se objevuje hlava muže, který tvrdí, že posádka \"Enterprise\" jsou jeho děti a tímto jsou na konci jejich pět tisíc let dlouhé cesty. Kirk jej upozorňuje, že se budou bránit, ale neznámá bytost je schopna sevřít ruku a tak rozdrtit \"Enterprise\". Po demonstraci své síly si žádá kapitána Kirka s jeho důstojníky, kromě pana Spocka.\n\nVýsadek tvoří kapitán Kirk, Dr. McCoy, Montgomery Scott, Pavel Čechov a expertka na antiku Carolyn Palamasová, která je dosud středem zájmu pana Scotta. Na planetě se opravdu setkávají s antickým prostředím a bytostí, která se představuje jako Apollón - bůh z hory Olymp. Od samého začátku věnuje pozornost Palamasové a egoisticky oznamuje výsadku, že je jejich bůh a tímto svou cestu ukončili, budou spolu pít víno a poslouchat hudbu. Pro to nemá pochopení kapitán Kirk a odmítá představu, že všichni z \"Enterprise\" budou zde muset zůstat a uctívat osobu označující se za boha. Hlavní problém má pan Scotty, kterému se nelíbí Apollónova náklonnost k Carolyn. Celkem třikrát mu Apollón dává lekci bolesti, když se jej Scotty snaží napadnout. Carolyn ve volných chvílích prochází antické zahrady s Apollonem a není zřejmé, zda si ještě uvědomuje svou hodnost a příslušnost. Kirk, Scotty, McCoy a Čechov se domluví, že zkusí jeho energii vyčerpat, jako při posledním útoku na Scottyho, kdy Apollón zjevně zeslábl, a všichni čtyři se mu naráz začnou vysmívat a provokovat jej. Jejich plán přeruší Carolyn a začne Apollóna prosit za odpuštění jejich činů.\n\nVe vesmíru se mezitím pan Spock snaží dostat různými způsoby ze sevření energetické ruky. Poručík Sulu mu oznamuje, že nemůže určit, kde je zdroj energie. Pan Spock mu radí, ať tedy přijde na místa, kde určitě zdroj není. Mezitím Kirk mluví s Carolyn a snaží se jí vrátit do reality, ačkoliv ona napřed odmítá s tím, že Apollóna miluje. Daří mu vysvětlit, že pokud neodvrhne Apollóna, odsoudí sama přes 400 lidí na \"Enterprise\" k pasení koz, hraní na píšťaly a obětovávání jelena bohu. Carolyn nakonec souhlasí. Když se Spockovi konečně daří navázat spojení s výsadkem, informuje kapitána, že dokážou již udělat menší průchody v energii, aby mohli pálit phasery na povrch planety. Zdroj Apollónovi energie je v budově, kde výsadek přebývá. Kirk mu dává za úkol budovu zaměřit a pálit na jeho rozkaz. Když Carolyn Apollóna odvrhne, ten se rozzuří a vyvolá bouři. Kapitán dává příkaz k palbě. Když phasery zasáhnou budovu, objevuje se Apollón a po jejím zničení ztrácí energii. Promlouvá k Diovi, Athéně, Héře a dalším bohům, aby jej přijali mezi sebe.\n\nKdyž zmizí, McCoy nahlas uvažuje, že si jeho zničení asi bude vyčítat. Kirk souhlasí a dodává, že tato mimozemská rasa dala základy zlatého věku lidské civilizace a patrně by neuškodilo natrhat pro ně pár okvětních lístků.\n\n\n"}
{"id": "488850", "url": "https://cs.wikipedia.org/wiki?curid=488850", "title": "Vídeňský řízek", "text": "Vídeňský řízek\n\nVídeňský řízek (orig. \"Wiener Schnitzel\") je tence rozklepaný plátek z telecího masa, obalený v trojobalu (hladká mouka, rozšlehané vajíčko, strouhanka z bílého pečiva) a osmažený na přepuštěném másle nebo na rozpáleném vepřovém sádle. Patří ke specialitám rakouské kuchyně.\n\nPodle legendy doporučil slavný vojevůdce Josef Václav Radecký z Radče v dopise císaři Františku Josefovi I. pochoutku zvanou „cotoletta alla milanese“, se kterou se seznámil v Benátkách. Jednalo se o kotletu obalovanou směsí strouhanky a parmezánu. Císařský kuchař neměl ovšem parmezán k dispozici, proto nahradil sýr moukou a vejcem a vynalezl tak vídeňský řízek.\n\n\n"}
{"id": "488851", "url": "https://cs.wikipedia.org/wiki?curid=488851", "title": "Jitav", "text": "Jitav\n\nJitav ( יִיטַ\"ב, akronym Jad Jicchak Tabenkin podle izraelského politika Jicchaka Tabenkina, v oficiálním přepisu do angličtiny Yitav) je zemědělská vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 100 metrů pod úrovní moře v jižní části Jordánského údolí, cca 10 kilometrů severozápadně od centra Jericha, cca 25 kilometrů severovýchodně od historického jádra Jeruzalému a cca 63 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí lokální silnice číslo 449, která nedaleko od vesnice odbočuje ze dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí a vede pak k západu, směrem k aglomeraci Jeruzalému a k Alonově silnici. Jitav leží cca 11 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. V této oblasti ale tento pás vstupuje do regionu s vyšší koncentrací palestinských sídel, zejména aglomerace města Jericho a také město al-Audža. Západně od Jitavu se zvedá z příkopové propadliny Jordánského údolí prudký svah hornatiny Samařska.\n\nJitav leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1970. 13. září 1970 rozhodla izraelská vláda, že zde založí novou osadu typu nachal, tedy kombinace vojenského a civilního sídla nazývaného pracovně Peca'el-al-Audža podle nedalekého palestinského města al-Audža. Ještě během roku 1970 pak skutečně tato osada vznikla pod jménem Nachal Na'aran. V roce 1975 se její členové přesunuli o několik kilometrů severovýchodním směrem, kde založili nynější osadu Niran. Na místě původní osady Nachal Na'aran mezitím vláda rozhodla o zřízení ryze civilní osady. 28. září 1976 izraelská vláda stanovila, že členové oddílů nachal toto místo do října 1976 vyklidí a přijdou sem civilní osadníci. Prvními obyvateli v této civilní osadě byla skupina židovských přistěhovalců z tehdejšího Sovětského svazu. V obci funguje synagoga.\n\nMošav se zčásti stále zaměřuje na zemědělství (rozsáhlý komplex skleníků severozápadně od vlastní osady). Detailní územní plán obce umožňuje výhledovou kapacitu 200 bytů, z nichž zatím bylo postaveno cca 70. V únoru 1999 byla cca 4 kilometry jižním směrem od Jitav založena na samém okraji palestinské aglomerace Jericha izolovaná satelitní skupina domů nazvaná Mevo'ot Jericho (מבואות יריחו), která je sice formálně považovaná za součást osady Jitav, ale ve skutečnosti jde o samostatnou obec s vlastním zastoupením v Oblastní radě Bik'at ha-Jarden.\n\nPočátkem 21. století nebyla osada Jitav stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během Druhé intifády nedošlo v osadě stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo Jitav je popisováno jako sekulární. Zároveň zde ale funguje synagoga a vedení obce se prezentuje jako nakloněné i nábožensky založeným obyvatelům. Významnou část populace tvoří noví přistěhovalci z bývalého Sovětského svazu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, které na rozdíl od mnoha jiných obcí v tomto regionu zaznamenávala populační růst. Důvodem bylo i to, že z hlediska statistických šetření bylo do populace v Jitav počítáno obyvatelstvo nedaleké malé osady Mevo'ot Jericho, které je nabožensky založené a rozrůstá se. K 31. prosinci 2014 zde žilo 249 lidí. Během roku 2014 registrovaná populace stoupla o 10,7 %.\n\n\n"}
{"id": "488858", "url": "https://cs.wikipedia.org/wiki?curid=488858", "title": "Halové mistrovství světa v atletice 1989", "text": "Halové mistrovství světa v atletice 1989\n\n2. halové mistrovství světa v atletice bylo pořádáno ve dnech 3. – 5. března 1989 v maďarské Budapešti. Šampionát probíhal v budapešťské sportovní aréně pojmenované po maďarském boxerovi László Pappovi, ve které se halové MS uskutečnilo také v roce 2004. Na programu bylo dohromady 24 disciplín (13 mužských a 11 ženských), kterých se zúčastnilo 373 atletů a atletek ze 62 států světa.\n\nČeskoslovensko na tomto šampionátu reprezentovalo 9 atletů (7 mužů a 2 ženy).\n\n"}
{"id": "488862", "url": "https://cs.wikipedia.org/wiki?curid=488862", "title": "Intrastat", "text": "Intrastat\n\nIntrastat je statistický systém sběru a zpracování dat, pro sledování obchodu se zbožím mezi členskými státy Evropské unie a tedy i Českou republikou, které při tom, kromě několika zvláštních pohybů zboží, přestoupilo státní hranici, mluvíme o tzv. intrakomunitárním obchodu, který nelze zaměňovat s obchodem se třetími zeměmi. Do Intrastatu se zahrnují rovněž údaje o zboží, které fakticky nepřestoupilo hranici ČR, jedná-li se např. o zásobování lodí nebo letadel či změny v ekonomickém vlastnictví lodí a letadel.\n\nSystém Intrastat je povinný pro všechny členské státy Evropské unie, ovšem není jednotný ve způsobu sběru prvotních údajů (např. ve formě výkazu, organizačním zabezpečení, v rozlišení typů obchodních transakcí, ve sběru některých údajů a způsobu jejich vykazování, ve výši prahů pro vykazování).\n\nSystém Intrastat slouží jako národní stupeň sběru statistických dat o intrakomunitárním obchodu pro Eurostat, který je statistickým orgánem Evropské unie. Údaje získané z Intrastatu nejsou samoúčelné, sestavuje se z nich statistika zahraničního obchodu a zveřejněné údaje používají především podnikatelské subjekty při sledování svého podílu na trhu a objevování trhů nových. Evropská komise vyhodnocuje data pro integraci vnitřního trhu a tvorbu zemědělské a obchodní politiky. Statistické úřady jednotlivých členských zemí Evropské unie využívají údaje pro potřeby sestavení národních účtů. Ministerstva průmyslu a obchodu hodnotí údaje pro provádění hospodářské politiky. Národní banky využívají data pro potřeby sestavení platební bilance. Profesní svazy sledují údaje pro hájení zájmů svých členů. Údaje může využít každý, kdo má zájem o vývoj obratu zahraničního obchodu a obchodní bilance.\n\nÚdaje pro systém Intrastat v České republice vykazují obchodní subjekty (fyzické i právnické osoby) registrované k DPH, které pro tyto účely nazýváme zpravodajskou jednotkou a dosáhly prahu pro vykazování údajů v průběhu kalendářního roku od toho měsíce, kdy prahu dosáhly, od 1. 1. 2009 byl stanoven limit 8 milionů korun zvlášť v obou směrech, tzn. přijetí a odeslání zboží od 1. ledna kalendářního roku podle daňové nebo účetní evidence. Zpravodajské jednotky obchodující pod tímto limitem, jsou od výkaznictví pro Intrastat osvobozeny. Výkazy se podávají v listinné nebo elektronické formě místně příslušnému celnímu úřadu v měsíční periodě na předepsaných tiskopisech, nebo stanovenými programovými aplikacemi po předchozím písemném oznámení o vzniku povinnosti vykazovat údaje a registraci. Při vykazování údajů do systému Intrastat se zpravodajská jednotka může též nechat zastupovat specializovanou službou na základě smluvního vztahu.\n\nIntrastat je využíván pro sběr dat o zahraničním obchodě s členskými státy Evropské unie, zahraniční obchod s ostatními státy světa je sledován v systému Extrastat. Nezahrnují se do něj údaje o zboží umístěném do svobodného celního pásma nebo svobodného celního skladu, propuštěném do celního režimu uskladňování v celním skladu a celního režimu dočasného použití a také o zpět vyváženém zboží bezprostředně po některém z těchto celně schválených určení. Dále nejsou v Extrastatu vykazovány údaje o zboží propuštěném do celního režimu tranzitu.\n\nData sbírá Celní správa ČR z Jednotných správních dokumentů (JSD). Primárně jsou údaje z těchto dokumentů zdrojem informací pro správu daní i cel, sekundárně jsou využívány pro účely statistiky zahraničního obchodu.\n\n"}
{"id": "488871", "url": "https://cs.wikipedia.org/wiki?curid=488871", "title": "Na'ama (mošav)", "text": "Na'ama (mošav)\n\nNa'ama ( nebo , dříve dočasně Na'omi nebo No'omi, hebrejsky ) je vesnice typu mošav a izraelská osada na Západním břehu Jordánu v distriktu Judea a Samaří a v oblastní radě Bik'at ha-Jarden.\n\nNachází se v nadmořské výšce 200 metrů pod úrovní moře v jižní části Jordánského údolí, cca 5 kilometrů severně od centra Jericha, cca 25 kilometrů severovýchodně od historického jádra Jeruzalému a cca 68 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná \"Gándhího silnice\"), hlavní severojižní dopravní osy Jordánského údolí. Mošav stojí cca 5 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél dálnice číslo 90. Zároveň jde o nejjižnější obec v oblastní radě Bik'at ha-Jarden, která již je obklopena výraznými palestinskými sídly. Na jihu je to aglomerace města Jericho a severně od Na'amy se rozkládá palestinské město al-Audža. Západně od Na'amy se zvedá z příkopové propadliny Jordánského údolí prudký svah hornatiny Samařska.\n\nNa'ama leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1982. Už 7. února 1979 rozhodla izraelská vláda, že zde založí novou osadu nazývanou pracovně Na'ama nebo an‐Nuwaj'ima (podle nedaleké palestinské vesnice an-Nuwaj'ima ležící na předměstí Jericha). K založení osady došlo pak v roce 1982.. Později byla přejmenována na Na'omi, podle biblické postavy Noemi, která tudy údajně procházela při svém návratu z Moábu. Na základě protestu části obyvatel však bylo jméno změněno zpět na Na'ama, tentokrát však v podobě akronymu z hesla („No'ar ivri mejašev ha-bik'a. — Hebrejská mládež osídluje údolí.“).\n\nMošav se stále zaměřuje na zemědělství. Jde zejména o pěstování zeleniny v rozsáhlých sklenících. Osada kromě toho vydělává na provozu pláže na severním břehu Mrtvého moře. Detailní územní plán obce umožňuje výhledovou kapacitu 105 bytů, z nichž zatím byla postavena jen přibližně polovina.\n\nPočátkem 21. století nebyla osada stejně jako celá plocha oblastní rady Bik'at ha-Jarden zahrnuta do projektu izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v obci stejně jako téměř v celé oblasti Jordánského údolí k vážnějším teroristickým útokům.\n\nObyvatelstvo obce je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 107 lidí. Během roku 2014 registrovaná populace stoupla o 7,0 %.\n\n\n"}
{"id": "488875", "url": "https://cs.wikipedia.org/wiki?curid=488875", "title": "Robert Vaughn", "text": "Robert Vaughn\n\nRobert Francis Vaughn, Ph.D. (22. listopadu 1932 New York, USA – 11. listopadu 2016) byl americký herec, držitel ceny Emmy z roku 1978.\n\nFilmovému a televiznímu herectví se věnoval od počátku 50. let 20. století, kdy začal vystupovat v drobných a epizodních rolích v amerických televizních seriálech. Mezi americké hollywoodské hvězdy patřil od roku 1959, kdy byl nominován na cenu Americké filmové akademie Oscar za snímek \"Hoši z Filadelfie\". Své postavení potvrdil v následujícím roce 1960 účinkováním ve známém westernovém snímku \"Sedm statečných\" kde si zahrál postavu váhavého střelce jménem Lee. Přesto však těžiště jeho herecké práce spočívalo především v práci pro televizi.\n\nNa konci 60. let se objevil v několika známých hollywoodských filmech, jako byl například \"Most u Remagenu\" (natáčený též v Československu), nebo se Stevem McQueenem ve snímku \"Bullitův případ\" nebo ve filmu \"Julius Caesar\" z roku 1970. Následovalo období, kdy se na počátku 70. let objevoval v britské televizi, v polovině 70. let se vrátil zpět do Spojených států.\n\n"}
{"id": "488877", "url": "https://cs.wikipedia.org/wiki?curid=488877", "title": "Louisa May Alcottová", "text": "Louisa May Alcottová\n\nLouisa May Alcottová (29. listopadu 1832, Germantown, Pensylvánie, USA - 6. března 1888, Boston, Massachusetts, USA) byla americká spisovatelka, proslavená především dílem \"Malé ženy\" (\"Little Women\"), které pojednává o jejím dětství se třemi sestrami v městečku Concord v americkém Massachusetts.\n\nOtec, Amos Bronson Alcott (1799–1888), byl učitelem a žil v duchu německé filosofie zvané transcendentalismus, což ovlivnilo Louisu a celou rodinu v jejich smýšlení i životech. O narození Louisy píše matka, Abigail May Alcottová (1800- 1877), svému švagrovi v dopise: \"S velkou ctí ti můžu oznámit, narození své druhé dcery... narodila se půl hodiny po dvanácté, dnes v noci, na mé (33.) narozeniny.\" V té době žili v Germatown, části Philadelphie ve státě Pennsylvania, ještě s její starší sestrou Annou.\n\nV roce 1834 se přestěhovali do Bostonu ve státě Massachusetts, kde otec založil experimentální školu a připojil se ke skupině intelektuálů Transcendental Club, jejíž členové byli např. básníci a filozofové Ralph Waldo Emerson a Henry David Thoreau. Roku 1835 se narodila Louisina sestra Elisabeth. V roce 1840, po několikerých neúspěších se školou a narození poslední dcery Alcottovy rodiny, pojmenované po matce Abigail May, se Alcottova rodina stěhuje na sídlo Orchad house, v Concordu.\n\nV roce 1843 poblíž Harvardu otec spolu s Charlesem Lanem zakládá Fruitlands, to byla komunita lidí, smýšlejících stejně, jako Alcottovi. Žili zde podle zákonů přírody. Jedli, co vypěstovali, koupali se jen ve studené vodě, pili také jen vodu. Již po sedmi měsících se ukázalo, že to nebyl dobrý nápad. Komunita se ekonomicky neudržela. Rodina začala pronajímat místnosti v Orchad house a nakonec, za finanční pomoci Ralpha Waldo Emersona a z matčina dědictví, zakoupila Orchad house pro sebe, ale byla finančně zruinovaná.\n\nNápad s Fruitlands byl sice ránou z ekonomického hlediska, ale upevnil vztahy mezi rodinou a významnými lidmi, jakými byli filosofové a spisovatelé, Henry David Thoreau, Nathaniel Hawthorne a především Ralph Waldo Emerson, kteří se stali rodinnými přáteli a spolu s otcem učiteli Louisy. Pod jejich vlivem přijala názory proti otroctví a za feminismus.\n\nLouisa později popsala své zkušenosti z tohoto období v novinách pod názvem \"Transcendental Wild Oats\", později sebrané do knihy \"Silver Pitchers\".\n\nFinanční situace rodiny donutila Louisu jít do práce v mladém věku. Pracovala jako občasná učitelka, švadlena, guvernantka, domácí pomocnice a spisovatelka. Její první kniha byla \"Flower Fables\". Výběr originálních povídek, psaných pro Ellen Emersonovou, dceru Ralpha Waldo Emersona. V roce 1860 začala psát pro magazín \"Atlantic Monthly\".\n\nKdyž vypukla Americká občanská válka, Louisa sloužila jako ošetřovatelka v nemocnici v Georgtownu, D.C., po šest týdnů v letech 1862 - 1863. Své dopisy domů přepracovala a publikovala v \"Commonwealth\" a sesbírala do knihy \"Hospital Sketches\". Kritika poprvé ocenila její pozorovací talent a humor.Následovala slibná novela \"Moods\", vycházející z jejích vlastních zkušeností a nadějí.\n\nPod pseudonymem A. M. Barnard psala vášnivé a plytké novely, jejímiž hrdinkami byly ponížené ženy, bojující za pomstu. Sama si této tvorby nevážila, ale byl to žádaný styl a jistota komerčního úspěchu.\n\nSnad jako protiklad, psala Louisa také mravoučné pohádky a příběhy pro děti. A dále poloautobiografickou povídku \"Work\" a anonymní sentimentální novelu \"A modern Mephistopheles\", u které existovalo podezření, že ji napsal Julian Hawthorne.\n\nSkutečný úspěch přišel s první částí novely \"Malé ženy (Little women: or Meg, Jo, Beth and Amy)\". Polo-autobiografické vyprávění jejího dětství se sestrami v Concordu. Druhá část, \"Good wives\", následuje sestry Marchovy do dospělosti a jejich vstupu do manželství. \"Malí muži (Little men)\", detailně popisuje život Jo ve škole Plumfield, kterou založila se svým manželem, profesorem Bhaerem, ze závěru druhé části \"Malých žen\". \"Jo's boys\" kompletuje ságu rodiny Marchových. Většina Louisiných dalších děl následuje linii díla \"Malé ženy\".\n\nHrdinkou díla \"Malé ženy\" je Jo, která vlastně představuje Louisu a své sestry v novele pojmenovala Meg (Anna), Beth a Amy (anagram May). Ale na rozdíl od knižní Jo se Louisa nikdy nevdala. Své staropanenství vysvětlila v interview s Louise Chandlerovou Moultonovou větou \"\"... because I have fallen in love with so many pretty girls and never once the least bit with any man.\" (doslovný překlad: \"... protože jsem zamilovaná do tolika krásných dívek a nikdy ani maličko do nějakého muže.\").\"\n\nV roce 1879 zemřela její nejmladší sestra May. Louisa si k sobě vzala její dceru jménem Louisa May Nieriker, zvanou Lulu, když jí byly dva roky. Lulu později dostala jméno po své tetě Louise. Louisiny pozdější příběhy byly podobenstvím o Lulu.\n\nV pozdějším životě se Louisa stala obránkyní sufražetek (bojovnice za volební právo ženám) a byla první ženou, registrovanou do volební komise v Concordu.\nPozději s dalšími spisovatelkami byla spoluautorkou novely \"Gilded age\", adresované ženským problémům ve viktoriánské době.\n\nLouisa pokračovala s psaním až do své smrti. Donedávna se mělo za to, že zemřela na otravu rtutí. Obsahoval ji totiž lék \"Calomel\", který se podával za války pacientům trpícím tyfem, ale novější výzkumy tuto teorii vyvrací. Podle nich její chronické zdravotní potíže, projevující se v pozdních letech, a také rašení na tvářích, které je vidět na fotografiích z té doby, ukazují na lupus.\n\nLouisa zemřela v Bostonu ve věku 55 let, dva dny po návštěvě svého otce na smrtelné posteli. Její poslední slova byla: \"\"Není to meningitida?\"\". Pohřbena je se svou rodinou na hřbitově Sleepy hollow v Concordu.\n\nPříběh jejího života a kariéry sepsala nejprve Ednah D. Cheneyová ve svém díle \"Louisa May Alcott: Her Life, Letters and Journals\" a potom Madeleine B. Sternová v biografii \"Louisa May Alcott\".\n\nAnna Bronson Alcottová Prattová (16. března 1831 - 13. července 1893) byla oddaná, obětavá a milující sestra, manželka a matka, která se přizpůsobila Viktoriánské době snadněji, než její sestry. Jak rodina vzpomíná, Anna tvořila domov. Měla domácí školu od svých rodičů a v učení vynikala. V raném věku byla Anna posedlá divadlem a potají toužila \"zářit před světem, jako velká herečka nebo primadona\". V mládí ona a její sestra Louisa tvořily romantická melodramata, která, jako divadlo, předváděly přátelům.\n\nV roce 1858, tj. v roce stěhování do Orchad house, Louisa a Anna pomáhaly formovat Conordskou dramatickou společnost. Dalším členem skupiny byl John Bridge Pratt. On a Anna se zamilovali během cvičení hry \"The loan of a lover\". Popis svatby Meg, v \"Malých ženách\", přesně popisuje svatbu Anny. Anna a John se vzali v salonu Orchad house 23. 5. 1860. Stejně jako Meg, měla Anna dvě děti, ale zatímco v novele se jedná o kluka Demiho a holčičku Daysi, ve skutečnosti to byli dva kluci, Frederick a John.\n\nV roce 1877 Annin manžel John zemřel. S Lousinou pomocí zakoupila Anna The Thoreau House na Main street v Concordu, kde strávila poslední léta svého života péčí o ty, které milovala.\n\nElisabeth Sewall Alcottová (24. června 1835 - 14. března 1858)\n\nPovaha Beth odpovídala své představitelce v knize \"Malé ženy\" nejvíc. Louisa píše v \"Malých ženách\":\" \"Elisabeth, nebo Beth, jak jí každý říkal, byla červenající se, jemnovlasá, jasnooká dívka s plachým chováním, bázlivým hlasem a mírným vystupováním, které bylo zřídka kdy narušeno. Její otec jí říkal \"Malý kliďas\" a to jméno bylo perfektně vhodné pro její způsob života a její šťastný vlastní svět.\"\"\n\n14. března 1858 napsala Louisa v novinách: \"\"Moje drahá Beth zemřela ve tři hodiny ráno po dvou letech nemoci. Poslední týden opustila práci, i pouhá jehla se jí zdála těžká... V sobotu šla spát a kolem půlnoci upadla do bezvědomí, tiché dýchání jejího života trvalo do tří hodin. Potom, s posledním pohledem svých krásných očí, odešla.\"\"\n\nAbigail May Alcottová Nierikerová (26. července 1840 - 29. prosince 1879)\n\nNejprve jí říkali Abba, potom Abby a nakonec May, jak uvedla, když se jí ptali v roce 1863, v jejích 20 letech. Narodila se v Concordu v Hosmer cottage. Už v mládí se projevil její malířský talent, když malovala ozdobné figurky a tváře lidí procházejících Orchad house. May pomáhala chudé rodině prodejem svých obrazů a vyučováním malířství, prodejem kreseb a výrobky modelovanými z hlíny. Pedagogiku se učila v \"Bowdoin school\", v Bostonské obecní škole. Neodolala Louise v r. 1861 a vyučovala v první americké školce, kterou založila Elizabeth Palmerová Peabodyová. Později učila ranou formu umělecké terapie v psychiatrické léčebně v Syracuse v New Yourku, když se vrátila domů v roce 1862, začala učit umění v Concordské škole otcova přítele, Franklina Benjamin Sanborna.\n\nMay byla ilustrátorkou prvního vydání \"Malých žen\", ale kritika to přijala negativně. Přesto Louisin finanční úspěch v roce 1868 dovolil May cestovat po Evropě. Po smrti Annina manžela, Johna Pratta v r. 1871 se Louisa vrátila do Concordu, zatímco May zůstala v Evropě a začala seriozně studovat. May hodně tvořila během svých studií v Paříži, Londýně a Římě.\n\nV roce 1877 bylo jejím životem jen malování amerických žen ukazujících se v Pařížských salonech. Její plátna byla vystavována po celém světě. John Ruskin pochválil její kopie malíře Josepha Mallord William Turnera a její kopie Turnera byly znovu kopírovány studenty uměleckých škol. Její síla byla v kopírování a malování tehdejšího života, v oleji a vodních barvách, a malování květin na černém pozadí. Svou malbu \"Divizna\" darovala Ralph Waldo Emersonovi. Je k vidění v Orchad house.\n\nVdala se v roce 1878 v 38 letech za Ernesta Nierikera, švýcarského obchodníka a houslistu, o patnáct let mladšího. Společně žili v Meudonu, pařížském předměstí.\nPublikovala v \"Concord Sketches\" s předmluvou své sestry. Ve své knize \"Studying Art Abroad, and How to do it Cheaply\" doporučuje: \"\"Tady není umělecký svět, jako v Paříži, ne malířský, jako ve Francii. A nedokáže podnítit dobrou práci, rovnající se pařížským atelierům.\"\"\n\nRoku 1879 zemřela na poporodní komplikace, šest týdnů po narození dcery Louisy May \"Lulu\". Podle přání May, Louisa vychovávala Lulu až do své smrti v r. 1888.\nPříběh je zahrnut v knize \"The Uncollected Works of Louisa May Alcott\", která je ilustrována malbami a kresbami May.\n\n\nPod pseudonymem A. M. Barnard\n\n\nAnonymně\n\n\n\n\n"}
{"id": "488891", "url": "https://cs.wikipedia.org/wiki?curid=488891", "title": "Lockheed L-10 Electra", "text": "Lockheed L-10 Electra\n\nLockheed L–10 Electra byl dvoumotorový celokovový dopravní dolnoplošník s dvojitou SOP z poloviny třicátých let 20. století, současník typů Boeingu 247 a DC-2.\n\nElectra byla prvním dvoumotorovým letounem firmy Lockheed. Při jeho vývoji byly provedeny zkoušky modelů v aerodynamickém tunelu Michiganské univerzity. Podíl na nich také měl aerodynamik Clarence Leonard „Kelly“ Johnson, v té době pracující jako asistent profesora Edwarda Stalkera. Johnson později nastoupil k firmě Lockheed (nakonec působil jako první šéf ADP — \"Skunk Works\"). Prototyp Electry (X233Y) poprvé vzlétl 23. února 1934 poháněný dvojicí motorů Pratt & Whitney Wasp Junior SB o výkonu po 294 kW s kovovými dvoulistými stavitelnými vrtulemi.\n\nStroj oficiálně získal letové osvědčení 11. srpna 1934, kdy ho také jako první vůbec uvedla na linku Chicago-St. Paul společnost Northwest Airlines. První ze 148 sériových strojů L-10A byl ovšem předán 4. srpna (poslední pak až 18. července 1941). Dodávaly se vybavené pro dvoučlennou osádku a 8-10 cestujících.\n\nVarianta L-10B měla instalovány pohonné jednotky Wright R-975E-3 Whirlwind po 323 kW a L-10Cdvojici motorů Wasp Junior SC-1 o výkonu po 330 kW.\n\nElectra se ukázala jako velice úspěšná konstrukce, letoun se velmi dobře prodával jak na domácích trzích, tak i v cizině — kupříkladu polský LOT zakoupil deset strojů, jugoslávský Aeroput osm, rumunská společnost LARES sedm a British Airways šest. Dvě Electry také před válkou létaly v Československu, používala je jako služební letouny zlínská firma Baťa (nesly imatrikulaci OK-CTA a OK-CTB).\n\nNěkolik L-10 dostaly americké vzdušné ozbrojené složky, které je používaly pod označením UC-36, JO-1 a R2O-1.\n\nPrototyp XC-35 z května 1937 měl jako první v USA přetlakový kokpit pilotů a kabinu cestujících a jeho motory byly opatřeny kompresory. Jednalo se o první letoun konstruovaný samostatně C. L. Johnsonem.\n\nMimoto úspěch typu L-10 záhy vedl ke konstrukci dvou koncepčně příbuzných typů, které měly pokrýt požadavky zájemců o výkonný dopravní letoun v dalších kategoriích, vzniká tak L-12 Electra Junior pro šest cestujících, a také větší L-14 Super Electra, určená pro přepravu dvanácti až čtrnácti cestujících.\n\nPrvní Lockheed L-12 Electra Junior (NX 16052) byl zalétán 27. června 1936 se dvěma hvězdicovými motory Pratt & Whitney R-985-SB o výkonu po 294 kW, které roztáčely automaticky stavitelné dvoulisté vrtule Hamilton Standard. Osvědčení o letové způsobilosti úřadu CAA získal v říjnu 1936. Prvních 90 sériových strojů bylo identických s prototypem a nesly označení L-12A. Během produkce se začaly montovat výkonnější motory R-985-SB-2 po 330 kW.\n\nDva kusy L-12B nesly v motorových gondolách pohonné jednotky Wright R-975-E3 Whirlwind po 309 kW. Celkem bylo do roku 1942 postaveno 114 letounů L-12.\n\nJako první je zařadila na linku Denver-Pueblo letecká společnost Varney Air Transport. Kromě USA byly exportovány do Velké Británie, Francie, Kanady a Austrálie. Před válkou koupilo USAAF dva stroje, které používalo pod označením C-40B, které si US Navy zapůjčovalo jako XJO-3.\n\nDalší modifikací se stal typ L-212A, který byl vyzbrojen jedním pevným kulometem v přídi a jedním pohyblivým ve střelecké věži na hřbetě trupu. Letectvo Holandské východní Indie zakoupilo v období 1939–1941 16 strojů.\n\nPrototyp letounu Lockheed L-14 Super Electra (X17382) vzlétl poprvé 29. července 1937 poháněný dvěma motory Pratt & Whitney Hornet S1E-G o výkonu po 551 kW, který byl později přestavěn na nákladní variantu C-14H-1.\nPo něm následovalo 19 sériových strojů L-14H. Dalších 32 sériových strojů L-14H-2 mělo instalováno pohonné jednotky Hornet S1E2-G s výkonem po 643 kW.\n\nExportní verze L-14WF-62 byla dodávána s motory Wright Cyclone SGR-1820-F62, L-14WG-3B pak byla exportována s dvojicí motorů Cyclone GR-1820-G3B se vzletovým výkonem 900 kW.\n\nPožadavek na vyšší rychlost L-14 některých zákazníků vedl k výrobě dvou letounů L-14N s motory Wright Cyclone GR-1820-G105, jednoho stroje L-14N-2 s pohonnými jednotkami GR-1820-G102 a jednoho kusu verze L-14N-3 s GR-1820-G105A.\n\nPrvním provozovatelem L-14H se od září roku 1937 stal civilní dopravce Northwest. Celková dodávka zahrnovala 11 letounů, tři z nich však během 15 měsíců služby havarovaly, což vedlo firmu k rozhodnutí o prodeji zbylých Super Electer. V USA poté L-14 létaly jen u menších provozovatelů.\n\nMezi další přepravce se zařadil rovněž polský LOT s 10 kusy L-14H, Trans-Canada Air Lines zakoupila 16 kusů L-14H-2, KLM Royal Dutch Airlines měla 11 L-14WF-66, British Airways 8 strojů stejného typu a rumunská společnost LARES používala 4 L-14WG-3B.\n\nV průběhu druhé světové války došlo u dvanácti kanadských L-14H-2 k výměně motorů za výkonnější Pratt & Whitney Twin Wasp S1C3-G o výkonu 882 kW, které následně nesly typové označení L-14-08.\n\nCelková produkce pro civilní sektor čítala 112 kusů.\n\nJaponská firma Tačikawa Hikoki K. K. zakoupila v roce 1938 20 strojů L-14WG-3B bez motorů a vybavení. Po kompletaci přešly do užívání dopravní společnosti Dai Nippon Koku K. K., která poté zakoupila dalších 10 plně vybavených letounů přímo z USA. Dalších 64 Super Electer vyrobila Tačikawa v licenci pod označením LO, dalších 55 postavila továrna Kawasaki, která pak letoun přepracovala a dodávala jej pro armádní letectvo jako Kawasaki Ki-56.\n\nV červnu 1938 objednalo britské letectvo prvních 250 strojů L-14 v námořní průzkumné verzi L-214, které se pak proslavily pod označením Lockheed Hudson.\n\nZ dnešního pohledu byla Electra „Gulfstreamem“ své doby. Letoun vysokých výkonů, krásných nadčasových tvarů. Navíc doby, kdy vývoj v letectví šel kupředu v řádu měsíců, nikoliv desetiletí jako je tomu dnes.\n\nV současnosti se dochovalo méně než dvacet letounů, z nichž je méně než polovina v letovém stavu. Lockheed Electra 10 A, sériové číslo 1091, se kterým létal pod registrací OK-CTB Jan Antonín Baťa, je ve vlastnictví Leteckého Muzea Točná, která momentáně financuje jeho rekonstrukci. Letoun by měl být provozován na pražském letišti Točná.\n\nLockheed Model 10-A Electra\n\nLockheed 10 Electra byl dopravní dvoumotorový dolnoplošník samonosné celokovové konstrukce se zatahovacím záďovým podvozkem. Ocasní plochy měly zdvojené SOP.\n\nKřídlo je celokovové samonosné konstrukce, jednonosníkové, vybavené křidélky a odštěpnými vztlakovými klapkami. Centroplán tvoří celek s trupem, vnější části jsou odnímatelné. Profil nosné plochy byl osvědčený Clark Y, s relativní tloušťkou 18 procent (u kořene), plynule se snižující ke koncům křídla na 9 %. Geometrická štíhlost křídla je 6,59.\n\nPohon strojů verze 10-A zajišťovaly motory Pratt & Whitney Wasp Junior SB o výkonu 400 hp (cca 298 kW). Jde o vzduchem chlazený čtyřdobý zážehový hvězdicový devítiválec vybavený kompresorem, se zdvihovým objemem 16 170 cm³. Plnicí kompresor je odstředivý, hnaný jednostupňovým převodem do rychla od klikového hřídele, s převodovým poměrem 1÷10 (tj. poměr otáček klikového hřídele a kompresoru). Předepsaným palivem je benzín s oktanovým číslem nejméně 80. Vrtule má přímý náhon (pouze menší část různých verzí motoru Wasp Junior měla reduktor vrtule), unašeč vrtule je SAE No.30.\n\nPalivové nádrže jsou v centroplánu křídla. Celková kapacita byla 734 litrů.\n\n\n"}
{"id": "488892", "url": "https://cs.wikipedia.org/wiki?curid=488892", "title": "Chemdat", "text": "Chemdat\n\nChemdat ( חֶמְדָּת, podle postavy z díla Šmuela Josefa Agnona, v oficiálním přepisu do angličtiny Hemdat) je vesnice typu společná osada (\"jišuv kehilati\") a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 130 metrů v střední části Jordánského údolí, cca 45 kilometrů severoseverovýchodně od centra Jericha, cca 60 kilometrů severovýchodně od historického jádra Jeruzalému a cca 73 kilometrů severovýchodně od centra Tel Avivu.\n\nNa dopravní síť Západního břehu Jordánu je napojena pomocí místní silnice číslo 578, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Stojí cca 4 kilometry od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél Alonovy silnice. Na západě od vesnice se z příkopové propadliny Jordánského údolí zvedá prudký hřbet hornatiny Samařska.\n\nChemdat leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1980. Podle jiného zdroje už 2. října 1979, kdy byla na tomto místě založena osada typu nachal, tedy polovojenské sídlo, nazývaná Nachal Jabok. 14. února 1982 rozhodla izraelská vláda, že ji promění na ryze civilní osadu nyní již nazývanou již Chemdat, která měla mít výhledovou kapacitu až sto rodin.\n\nJenže tyto plány nebyly realizovány. Místo toho na místě stále zůstávala jen malá polovojenská osada typu nachal. V září 1987 zde byl pokus o založení zemědělského kibucu, ale po dvou letech selhal a civilní osídlení bylo opět nahrazeno typem nachal. Vládní zpráva uvádí, že další pokus o převod na civilní sídlo se odehrál v roce 1991 a v roce 1993 byl opětovně vystřídán návratem k osadě nachal. Teprve v roce 1997 se zde usadila první rodina, kterou po týdnu doplnil i druhý manželský pár.\n\nOsada nemá zatím platný územní plán. V navrhovaném plánu se ale počítá s kapacitou až 108 domů. Zástavba přitom až do počátku 21. století sestávala jen z mobilních karavanů. Teprve pak začala i výstavba 15 prvních zděných domů. Centrem nově budované obce se stala hedser ješiva (náboženská a vojenská přípravka) \"Chemdat Jehuda\". Studuje v ní cca 80 žáků. Kromě toho funguje v Chemdat zařízení předškolní péče o děti. Základní škola je k dispozici v obci Sde Elijahu.\n\nPočátkem 21. století nebyla osada stejně jako celé území Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo Chemdat je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, které ale na rozdíl od většiny obcí v tomto regionu zaznamenává jistý populační nárůst. K 31. prosinci 2014 zde žilo 209 lidí. Během roku 2014 registrovaná populace stoupla o 14,8 %.\n\n\n"}
{"id": "488895", "url": "https://cs.wikipedia.org/wiki?curid=488895", "title": "Ro'i", "text": "Ro'i\n\nRo'i ( רוֹעִ\"י nebo רועי, podle biblického citátu z Knihy Izajáš 38,12, zároveň akronym Ramat Uzi Jairi - doslova „\"Výšina Uziho Jairiho\"“ – עוזי יאירי – podle důstojníka izraelské armády, který byl zabit ve službě, v oficiálním přepisu do angličtiny Ro'i) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nRo'i leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla založena roku 1976, konkrétně v březnu 1976, kdy zde byla zřízena osada typu nachal, tedy kombinace vojenského a civilního sídla nazývaná Nachal Ro'i. 21. května 1978 rozhodla izraelská vláda, že ji promění na ryze civilní osadu. K tomu došlo již v červenci 1978.\n\nPlatný územní plán obce předpokládá výhledovou kapacitu výstavby až 169 bytových jednotek. Z nich zatím bylo postaveno cca 90. Počátkem 21. století nebyla osada stejně jako celý region Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v obci stejně jako v celé oblasti Jordánského údolí k vážnějším teroristickým útokům.\n\nV červenci 2014 byla v Ro'i slavnostně otevřena tamní první synagoga.\n\nNachází se v nadmořské výšce 30 metrů v střední části Jordánského údolí, cca 43 kilometrů severně od centra Jericha, cca 57 kilometrů severovýchodně od historického jádra Jeruzalému a cca 70 kilometrů severovýchodně od centra Tel Avivu.\n\nNa dopravní síť Západního břehu Jordánu je mošav napojen pomocí místní silnice číslo 578, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Ro'i leží cca 7 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím.\n\nVesnice je součástí územně souvislého pásu izraelských zemědělských osad, které se táhnou podél Alonovy silnice. Severně od ní se nachází navíc velká základna izraelské armády. Na západě od vesnice se z příkopové propadliny Jordánského údolí zvedá prudký hřbet hornatiny Samařska.\n\nObyvatelstvo v Ro'i je v databázi rady Ješa popisováno jako nábožensky založené. Deník \"Aruc ševa\" sídlo naproti tomu označuje jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující či klesající populací. K 31. prosinci 2014 zde žilo 153 lidí. Během roku 2014 registrovaná populace stoupla o 3,4 %.\n\n\n"}
{"id": "488901", "url": "https://cs.wikipedia.org/wiki?curid=488901", "title": "Časová smyčka (Hvězdná brána)", "text": "Časová smyčka (Hvězdná brána)\n\nČasová smyčka je 6. epizoda 4. řady sci-fi seriálu Hvězdná brána.\n\nPři misi na P4X-639, planetu, na které je silná sluneční aktivita, se SG-1 setkává s cizím archeologem jménem Malikai. Malikai zkoumá záhadné zařízení s cizími nápisy, které se podobá jakémusi oltáři s kamennou klávesnicí. Při jedné geomagnetické bouři se aktivuje Hvězdná brána současně na planetě a na Zemi. Modrý blesk zasahuje Malikaie, plukovníka O'Neilla a Teal'ca. O chvilku později se O'Neill objevuje v jídelně SGC uprostřed snídaně v rozhovoru s Dr. Danielem Jacksonem a Samantou Carterovou, kteří tvrdí, že o planetě nic nevědí. O'Neill a Teal'c později zjistí, že si jako jediní pamatují průběh událostí. Oba jsou vyšetřeni, ale jsou úplně zdraví. Zatímco události v SGC se stále opakují, Daniel dělá první pokrok v překladu nápisů na snímcích kamenného oltáře. SG-1 se vrací na planetu, kde Malikai spustil zařízení, avšak O'Neill se ocitá zpět na snídani aniž by se jim podařilo zařízení deaktivovat. Mezitím, se Daniel pokouší o překlad nápisů na oltáři, ale jeho paměť je vždy spolu se všemi ostatními resetována, a zřejmě nedokáže všechno přeložit během několika hodinové časové smyčky. Nakonec, si O'Neill a Teal'c uvědomí, že jediné řešení je naučit a pamatovat si cizí jazyk sami. Po několika \"časových smyčkách\" výuky, udělá Daniel poznámku, o činech nezpůsobujícím žádné důsledky, které inspirují O'Neilla učit se hrnčířství a jezdit na kole po vojenské základně. V jiné časové smyčce, O'Neill a Teal'c hrají golf skrze Hvězdnou bránu. Před koncem jedné smyčky, O'Neill dává Hammondovi svou rezignaci, popadne Carterovou a políbí ji.\nPo třech měsících se podaří Danielovi dokončit překlady a rekonstruovat planetární historii; Antikové se pokusili uniknout záhadnému moru sestavením časového stroje, ale nikdy jej nedokončili a nepracuje tedy správně. SG-1 se opět vrací na planetu, kde se dozví o smrti Malikaiovy ženy, kterou chce Malikai navštívit v minulosti za pomoci časového stroje. O'Neillova zkušenost se smrtí vlastního syna přesvědčuje Malikaie, aby zařízení vypnul.\n"}
{"id": "488904", "url": "https://cs.wikipedia.org/wiki?curid=488904", "title": "Cole Porter", "text": "Cole Porter\n\nCole Albert Porter (9. června 1891 – 15. října 1964) byl americký hudební skladatel a textař. Jde o autora řady muzikálových komedií jako například: \"Kiss Me, Kate\", \"Fifty Million Frenchmen\", \"DuBarry Was a Lady\" a \"Anything Goes\". Mezi jeho nejznámější písně patří \"Night and Day\", \"I Get a Kick out of You\", \"Well, Did You Evah!\" a \"I've Got You Under My Skin\". Řada písní z jeho tvorby obsahuje sofistikovanou poetiku plnou milostných podtextů a humorných témat. Jeho hudebním poznávacím znamením byly komplikované jazzové rytmy. Stal se již za svého života jedním z nejpilnějších autorů, kteří jsou zařazeni do sborníku Great American Songbook. Stal se jedním z mála autorů z proslulé hudební uličky Tin Pan Alley, kteří tvořili zároveň hudbu i texty svých písní.\n\nNarodil se ve velmi bohaté rodině, která vlastnila uhelné doly. Studoval na Yaleské univerzitě (roku 1913 získal bakalářský titul) a posléze na Harvard Law School (1914) a Harvard Graduate School of Arts and Sciences in music (1915-1916). Po studiích, v roce 1916 se pokusil prorazit na Broadway se silně vlasteneckou revuí \"See America First\". Byl to však propadák (pouhých 15 repríz), a tak raději odjel z Ameriky do Paříže. Zde se v roce 1919 i oženil, ačkoli se jinak netajil se svou homosexualitou. Dobré styky jeho ženy mu posléze umožnily se na Broadway znovu vrátit, a to s revuí \"Paříž\" (1928). Tentokrát již uspěl. Ve 30. letech se stal úspěšným autorem muzikálů, k nejúspěšnějším patřil \"Guy Divors\" (1932). Roku 1934 napsal speciálně na tělo Ethel Mermanové jeden ze svých největších muzikálových hitů \"Anything Goes\". V roce 1937 spadl z koně a pochroumal si nohy tak nešťastně, že navzdory jednatřiceti operacím skončil trvale upoután na invalidní vozík. V závěru života mu musela být jedna noha i amputována. Navzdory tomuto handicapu však pracoval dál. Po válce se prosadil zvláště s muzikálem \"Kiss Me, Kate!\" (1948), za něj dostal svou jedinou cenu Tony. Roku 1953 byl zfilmován. Pro Hollywood Porter občas něco napsal přímo, například vytvořil hudbu pro velmi úspěšný snímek \"Pirát\" s Genem Kellym a Judy Garlandovou v hlavních rolích. Po smrti své ženy v roce 1954 se takřka izoloval od světa, v apartmá newyorského hotelu Waldorf Astoria, přesto stále komponoval. Z této pozdní tvorby došly úspěchu muzikály jako \"Kankán\", nebo \"Hedvábné punčochy\".\n"}
{"id": "488905", "url": "https://cs.wikipedia.org/wiki?curid=488905", "title": "Holubinka hlínožlutá", "text": "Holubinka hlínožlutá\n\nHolubinka hlínožlutá (\"Russula ochroleuca\" ) je jedlá houba z čeledi holubinkovitých\n\n\nKlobouk v mládí polokulovitý, v dospělosti plochý až vmáčklý, 4 až 12 cm široký. Pokožka žlutá, okrová nebo žlutozelená, za sucha lesklá, za vlhka slizká, do dvou třetin slupitelná. Lupeny husté, vysoké, ke kraji třeně přirostlé, lámavé, bílé, ve stáří šedožluté, při poškození slabě hnědnoucí.\n\nTřeň 4 až 8 cm vysoký, 1 až 2,5 cm tlustý, válcovitý, dole někdy kyjovitě rozšířený, plný, bílý, ve stáří našedlý.\n\nDužnina bílá, ve stáří našedlá, při poranění barvu nemění. Chuť mírná nebo častěji mírně palčivá, vůně nenápadná.\n\nVýtrusy bezbarvé, téměř kulovité, ostnité a síťované, o rozměrech 8-10,5 × 6,5-8 µm. Výtrusný prach bělavý.\n\nHolubinka hlínožlutá roste především v jehličnatých lesích. Nalézt ji můžeme od července do listopadu; rozšířena je po celé Evropě.\n\nV literatuře se zpravidla označuje za jedlou houbu horší kvality, použitelnou do směsi s jinými druhy. Někdy je pro palčivou chuť označována za nejedlou.\n\n"}
{"id": "488906", "url": "https://cs.wikipedia.org/wiki?curid=488906", "title": "Holubinka chromová", "text": "Holubinka chromová\n\nHolubinka chromová (\"Russula claroflava\" ) je houba z čeledi holubinkovitých. Někteří autoři ji pro její natrpklou chuť uvádějí jako nejedlou, jinde je uváděna jako jedlá, dobrá houba. Starší plodnice bývají často červivé.\n\n\nKlobouk je pevný a tvrdý, v průměru 4-8 cm, v mládí polokulovitý s podvinutým okrajem, později plochý a ve stáří až vmáčklý. Pokožka klobouku je citrónově nebo chromově žlutá, poměrně silná, za vlhka lesklá a slizká, za sucha matná, do poloviny až do 2/3 slupitelná.\n\nLupeny jsou husté, krátce připojené, vidlené, křehké, zpočátku bělavé, v dospělosti máslově žluté, stářím a poraněním šednou.\n\nTřeň je válcovitý, 4-9 cm dlouhý, 1-2 cm tlustý, v mládí plný a pevný, v dospělosti vatovitě vycpaný, podélně jemně vrásčitý, bělavý (bez fialových či červených tónů), ve stáří s šedavými žilkami. Poraněním a ve stáří šednoucí, dole na třeni někdy až černající.\n\nDužnina je bělavá, po rozkrojení a ve stáří se zabarvuje do šeda až černošeda. Vůně je nasládlá (medová), chuť je zejména v mládí trpká, slabě palčivá, poté obvykle mírná, nasládlá.\n\nVýtrusy jsou 8-10 x 7-8 µm, oválné, ostnité. Výtrusný prach je máslově žlutý.\n\nRoste v červenci až říjnu pod břízami (zejména bříza pýřitá a bříza nízká) a olšemi, se kterými tvoří mykorhizu, na vlhkých travnatých lesních plochách. Dává přednost kyselým půdám a vyšším, chladnějším polohám.\nPodobná je jedlá holubinka odbarvená, která však roste výhradně pod jehličnany a taktéž jedlá, holubinka hlínožlutá, kterou lze odlišit podle široce připojených lupenů a podle toho, že roste převážně pod smrky, dále pak nejedlá, silně hořká, holubinka žlučová a taktéž nejedlá holubinka pružná.\n\n\n"}
{"id": "488907", "url": "https://cs.wikipedia.org/wiki?curid=488907", "title": "Holubinka lepkavá", "text": "Holubinka lepkavá\n\nHolubinka lepkavá je jedlá houba z čeledi holubinkovitých.\n\n\nHolubinka lepkavá roste ve smrkových lesích, především ve vápenatých půdách. Nalézt ji můžeme od srpna do září.\n\n"}
{"id": "488908", "url": "https://cs.wikipedia.org/wiki?curid=488908", "title": "Holubinka lesklá", "text": "Holubinka lesklá\n\nHolubinka lesklá (\"Russula nitida\") je jedlá houba z čeledi holubinkovitých.\n\n\nHolubinka lesklá roste především ve smíšených lesích s hojným zastoupením bříz. Nalézt ji lze od července do září.\nHolubinka lesklá je druhem rozšířeným téměř po celé severní polokouli. na severu zasahuje areál jejího rozšíření až do subpolární zóně, na jihu až k mediteránní. Lze ji nalézt na Kavkaze, na Sibiři či ruském Dálném východě, v severní Asii, v Severní Americe (Kanada, USA) a Grónsku. V Evropě je rozšířena od Francie, Nizozemska a Velké Británie na západě po Bělorusko na východě. Na severu Evropy se vyskytuje po celé Fennoskandinávii až k Laponsku, v jižní Evropě jsou místa jejího výskytu rozšířena ostrůvkovitě.\n"}
{"id": "488909", "url": "https://cs.wikipedia.org/wiki?curid=488909", "title": "Holubinka nádherná", "text": "Holubinka nádherná\n\nHolubinka nádherná (\"Russula nobilis\") je nejedlá houba z čeledi holubinkovitých. Rostoucí od srpna do října.\n\nHolubinka nádherná roste v sušších listnatých lesích na písčitých půdách.\nV bukových lesích vytváří mykorhizu. Vyskytuje se po celém mírném pásmu severní polokoule.\n\nKlobouk má 2,5 - 9 cm v průměru, v mládí je sklenutý, později plochý, často zprohýbaný. Povrch je za sucha téměř sametově matný, hladký.\nZbarven je karmínově až zářivě červeně, od středu postupně bledne.\nLupeny jsou bílé až smetanové, přirostlé, husté ve stáří občas nažloutlé.\nOstří je lehce zubaté. Třeň je 2 - 6,5 cm dlouhý, 0,7 - 2cm tlustý, hladký, pevný, mírně kyjovitý, barvy bílé, stářím šedne.\nDužnina je velmi tvrdá, bílá až trochu šedivějící, pod pokožkou klobouku růžová Chuť velmi palčivá, vůně v mládí kokosová. Výtrusný prach bílý\n\nPro svoji silně palčivou chuť je v kuchyni nepoužitelná a je nejedlá.\n\n"}
{"id": "488910", "url": "https://cs.wikipedia.org/wiki?curid=488910", "title": "Holubinka olivová", "text": "Holubinka olivová\n\nHolubinka olivová (Russula olivacea (Schaeff.: Secr.) Fr.) je jedlá houba z čeledi holubinkovitých.\n\nHolubinka olivová roste v jehličnatých i listnatých lesích od června do října.\n"}
{"id": "488911", "url": "https://cs.wikipedia.org/wiki?curid=488911", "title": "Vláknice začervenalá", "text": "Vláknice začervenalá\n\nVláknice začervenalá, též vláknice Patouillardova (\"Inocybe erubescens\" A. Blytt) je smrtelně jedovatá houba z čeledi trepkovitkovitých, pojmenovaná po francouzském lékárníkovi, mykologovi a botanikovi Narcissi Patouillardovi.\n\nKlobouk dosahuje 30–80 (120) milimetrů, nejprve je žaludovitý až kuželovitý, v dospělosti zvonovitý, ve stáří plochý s tupým hrbolem na temeni. Okraj má nejprve podvinutý, se třeněm spojený bělavou pavučinkou, později bývá laločnatý. Pokožka klobouku je zprvu jemně plstnatá a bělavá, později získává slámový odstín a nakonec cihlově červená a od okrajů rozpraskává. Během růstu mohou být na temeni patrné jemné bělavé zbytky vela.\n\nLupeny jsou v mládí bělavé, později se barví do naolivověle hnědé, otlačením červenají. Ostří mají bělavě brvité.\n\nTřeň dosahuje 30–100 × 7–20 milimetrů, má válcovitý tvar, směrem dolů více či méně rozšířený. Povrch je zprvu bělavý, později se od báze barví okrově a nabíhá červeně. Dužnina je bělavá, slabě červená.\n\nVýtrusy dosahují 10–14 × 5,5–7,5 μm.\n\nRoste pod listnatými stromy v lesích i mimo les. Obvykle pod lipami a lískami, ale také pod habry, duby a buky. Preferuje výživnější půdy se zvýšeným obsahem vápníku. Podle českého mykologa Františka Šmardy, který ověřil půdní reakci na sedmi lokalitách, roste hlavně na neutrálních až alkalických substrátech, méně na půdách mírně kyselých jen vzácně na půdách kyselých. Vyskytuje se i na synantropních stanovištích, kam se vápník dostal druhotně (obvykle ze stavebních materiálů), například v parcích, zahradách nebo v bezprostředním okolí starších staveb jako kostely, hřbitovní zdi, hrady a podobně. Objevuje se od května do července, vrcholu dosahuje fruktifikace v červnu. Za vhodného počasí může vyrůst i na podzim. Preferuje teplejší oblasti nižšího stupně pahorkatin, může se ale objevit i v podhůří (Šmarda publikoval nález z 800 m n. m.). Pilát ji uvádí mezi druhy teplomilných lesů na půdách vápenatých, xerotermních dubohabrových hájů na vápencích, vysokých doubrav na půdách písčitých a hlinitých a nakonec také v rámci druhotných smíšených lesů na půdách nevápenatých (konkrétně v rámci moravských teplých středně vlhkých dubin acidofilního charakteru).\n\nJe známá z Evropy (především jižní) a jihozápadní Asie (Turecko). V České republice byly publikovány nálezy z následujících chráněných území:\n\nV 60. letech 20. století byla vláknice začervenalá zahrnuta mezi 100 druhů hub, jejichž výskyt byl monitorován v celoevropském měřítku. Na českém území tehdy byla považována za vzácnou. Ve druhé polovině 20. století byly objeveny další lokality, takže v současnosti je považována za roztroušeně se vyskytující, případně jen místy hojnější.\n\nVláknice začervenalá, podobně jako jiné vláknice a některé jiné houby, například bílé strmělky, obsahuje alkaloid muskarin.\nOtrava se projeví do půl hodiny po požití celkovou nevolností provázenou vyměšováním velkého množství slin, zvracením, průjmy a křečemi. Dalšími projevy otravy jsou poruchy srdeční činnosti, celková slabost, poruchy vidění a nakonec mdloby a potíže s dýcháním, které mohou vést až k zástavě dechu. Charakteristické je nápadné zúžení zorniček. 40-50 gramů je již smrtelná dávka. Protijedem muskarinu je jiný smrtelně jedovatý alkaloid, atropin, který je při včasném podchycení otravy pacientovi lékařem podán.\n\n"}
{"id": "488912", "url": "https://cs.wikipedia.org/wiki?curid=488912", "title": "Závojenka jarní", "text": "Závojenka jarní\n\nZávojenka jarní, často též Zvonovka jarní, (\"Entoloma vernum\" Lundell 1937) je prudce jedovatá houba z čeledi závojenkovitých.\n\n\nZávojenka jarní roste především na prosluněných místech při okraji jehličnatých lesů, v lužních lesích, na cestách apod. Nalézt ji můžeme od března do června.\n\n"}
{"id": "488913", "url": "https://cs.wikipedia.org/wiki?curid=488913", "title": "Vláknice", "text": "Vláknice\n\nVláknice je rod lupenatých hub z čeledi trepkovitkovitých.\n\n"}
{"id": "488914", "url": "https://cs.wikipedia.org/wiki?curid=488914", "title": "Ucháč obecný", "text": "Ucháč obecný\n\nUcháč obecný (\"Gyromitra esculenta\") je jedovatá, avšak druhdy sbíraná vřeckovýtrusná houba z čeledi chřapáčovitých, vyznačující se mozkovitě laločnatým kloboukem a rostoucí na jaře v jehličnatých lesích.\n\n\nKlobouk je červenohnědý až kaštanově hnědý, tvaru nepravidelně nadmutého; povrch je výrazně laločnatě mozkovitý a přehnutý, dosahuje šířky až 10 centimetrů.\n\nTřeň je bělavý až masově zbarvený, krátký, nepravidelně válcovitý.\n\nCelá plodnice je uvnitř dutá a komůrkatá, rozdělená v jakési sklípky. Dužnina je tenká, výrazné, příjemné vůně i chuti.\n\nVýtrusy jsou hladké, bezbarvé, velké 18-22 × 9-12 μm, tvaru elipsoidního.\n\nUcháč obecný můžeme nejčastěji nalézt v jehličnatých lesích, především pod borovicemi, v období března až května. Jen místy je hojný, zejména na písčitých půdách.\n\nLatinský název dokládá (\"esculentus\" znamená jedlý), že byla houba dlouhou dobu pokládána za jedlou a hojně sbírána. Ve starších publikacích se s tímto tvrzením lze setkat. Již od 19. století jsou však známy občasné otravy po požití tohoto druhu, které posléze v některých státech vedly k zákazu jeho prodeje na trzích; v českých zemích byl prodáván až do 50. let 20. století. Tyto otravy se děly zvláště na území Německa a Polska. V českých zemích měl povědomí o otravách touto houbu již v 1. polovině 19. stol. pražský lékař a mykolog šl. von Krombholz, který za jejich původce považoval jen domněle existující jedovatý druh-dvojník ucháč podezřelý (\"Gyromitra suspecta\"). Později byla za toxickou látku v ucháči obecném považována rovněž jen domnělá kyselina helvellová, odstranitelná varem. Jistá záhadnost otrav tímto druhem je dána skutečností, že se nedostavují pravidelně po jeho požití a že je mnohými osobami běžně požíván beze škody, což je vysvětlováno rozličně, např. kolísajícím množstvím jedu v plodnicích, stářím plodnic, mírou tepelné úpravy či odlišnou citlivostí osob na jed. Jed, skutečně isolovaný až P. H. Listem a P. Luftem v 60. letech 20. století, tvoří skupina nestabilních sloučenin, které se například varem nebo sušením z větší části rozkládají. Za hlavní účinnou látku bývá považována látka nazývaná gyromitrin, která se v těle rozkládá na vysoce toxický methylhydrazin . Jed působí především na trávicí ústrojí a játra, některé příznaky se podobají otravě muchomůrkou zelenou. Otrava se projevuje zpravidla 6-12 hodin po požití houby, zprvu trávicími obtížemi a zvracením, v těžkých případech pak zhruba od třetího dne následuje jaterní selhání manifestované žloutenkou až i jaterním komatem; otrava může být smrtelná!\n\nV některých krajích je tato houba ovšem sbírána a pro svou lahodnou chuť připravována k jídlu, ba dokonce i prodávána na trzích, jak je tomu např. ve Finsku. V takových případech je však vždy nezbytně třeba řádné a dlouhé tepelné úpravy a spaření před další přípravou; voda slitá po spaření je rovněž jedovatá. Literatura však konsumaci této houbu pro její nebezpečnost, jakož i pro nemožnost odstranit jed vařením docela, zásadně nedoporučuje.\n\n\n\n\n\n"}
{"id": "488923", "url": "https://cs.wikipedia.org/wiki?curid=488923", "title": "Kostelec nad Vltavou", "text": "Kostelec nad Vltavou\n\nKostelec nad Vltavou je obec v jižních Čechách v okrese Písek na pravém břehu řeky Vltavy necelých 13 km zsz. od Milevska. Včetně místních částí v něm žije obyvatel. Dříve pod Kostelec patřil Vesec, Slavoňov, Kotýřina a 3 vesnice, které byly zaplaveny při zvyšování hladiny na řece Vltavě. Byl to Ždákov, Břehy Kostelecké a Sobědražské.\n\nV obci se také nachází 5 větších rybníků a další menší rybníky, jmenují se Silvestr, Sobík, Návrat, Berník a v Přílepově Mlázovský rybník. 13. června 2009 s v Kostelci nad Vltavou konalo Celorepublikové setkání Kostelců.\n\nPrvní písemná zmínka o Kostelci nad Vltavou pochází z roku 1318. Podle tohoto druhého zdroje jsou první písemné zmínky o vsi z let 1341–1342. Kostelec stejně jako mnohé okolní vesnice Zahrádka, Jickovice, Radvánov náležel k majetku benediktinského kláštera v Břevnově. Řeholníci založili na vyvýšeném návrší kostel, kolem kterého později vznikla ves. Jméno obce je zřejmě odvozeno od slova kostel. Bylo zde zřízeno proboštství. Od roku 1406 ves patřila k majetku hradu Orlík. Klášterní panství zaniklo za husitských válek. V roce 1514 postoupil Václav Zmrzlík ze Svojšína zástavní právo na Kostelec a některé okolní vesnice Kryštofu Švamberkovi. Od roku 1534 byl Kostelec v držení pánů ze Švamberka. Další držitelé byli Eggenbergové a po nich od roku 1727 Schwarzenbergové.\n\nSbor dobrovolných hasičů byl v obci založený roku 1893. V roce 1921 měl Kostelec 61 domů a 414 obyvatel. V roce 1924 byl v Kostelci zásluhou místního starosty, rodáka z čp. 18, Josefa Racka zavedený telefon. Za dvanáct let, kdy byl starostou, se v obci uskutečnilo mnoho zdokonalení. V roce 1930 zde žilo 411 obyvatel v 74 domech.\n\nObec Kostelec nad Vltavou se skládá ze čtyř částí na čtyřech katastrálních územích\n\nOkolo Kostelce vede silnice číslo 19. Přes Kostelec vede také autobusová linka ČSAD České Budějovice a cyklotrasy číslo 1155 a 1154. V obci Kostelec je celkem 13 autobusových zastávek. Nejbližší železniční stanice se nachází v Čimelicích a v Milevsku.\n\nV Kostelci nad Vltavou sídlí fotbalový klub TJ Kostelec nad Vltavou, honební spolek, 4 mužstva dobrovolných hasičů (Přílepov 1, Přílepov 2, Kostelec a Sobědraž). Také zde funguje sdružení Kosteleckých cvičenek pořádající každoroční Velikonoční taneční zábavy. Působí zde i Dětský pěvecký sbor Kosteláček, který vznikl v říjnu 2005, který se úspěšně účastní mnohých soutěží nejen v okolí, ale i celonárodních.\n\n\nV Kostelci se narodil národopisec a sběratel lidových tradic Dr. Čeněk Zíbrt.\n\n"}
{"id": "488926", "url": "https://cs.wikipedia.org/wiki?curid=488926", "title": "Nová Pec", "text": "Nová Pec\n\nObec Nová Pec (německy \"Neuofen\") se nachází v okrese Prachatice v Jihočeském kraji. Žije zde  obyvatel.\n\nPrvní písemná zmínka o obci pochází z roku 1720. V roce 1892 byla do obce přivedena železnice. Současná železniční stanice Nová Pec byla do roku 1964 označována jako nádraží Želnava.\n\n\n\n\n"}
{"id": "488928", "url": "https://cs.wikipedia.org/wiki?curid=488928", "title": "Lady a Tramp", "text": "Lady a Tramp\n\nLady a Tramp (v anglickém originále Lady and the Tramp) je animovaný film z dílny Walta Disneye. Natočili jej roku 1955 režiséři Clyde Geronimi, Wilfred Jackson a Hamilton Luske. Film vypráví romantický příběh dvou psů, sličné kavalířky Lady a voříška Trampa. Jde o 15. snímek z tzv. animované klasiky Walta Disneye.\n\nNa film pak volně navazuje film \"\".\n\nLady je roztomilá psí slečna (sličná fenka), která je od štěněcího věku miláčkem mladého manželského páru, který o ní zpočátku velmi pečuje, opatří jí psí známku a nechají ji spát ve vlastní posteli. Vše se změní v době kdy pár čeká malé miminko, kdy jejich zájem o roztomilou fenku jde na chvilku stranou. Naštěstí má Lady dobré psí kamarády, zdvořilého a nonšalantního Fouska a strárnoucího loveckého psa Baryka. Ve městě žije i potulný pes Tramp, který žije zcela volně bez pána i bez psí známky, dokáže se velmi úspěšně živit sám a umí zdařile unikat před pohodným, který ve městě odchytává toulavé psy.\nPo narození dítěte se postavení Lady ještě více zhorší v okamžiku, kdy manželé odjíždějí na zahraniční dovolenou a malé dítě doma hlídá jejich teta Sára, která vlastní dvě siamské kočky, které Lady natolik ztrpčují život, že se teta rozhodne pro Lady opatřit náhubek. Lady uteče z domova a během potulky se náhodně setká s tulákem Trampem. Nicméně nešťastnou náhodou neunikne během své potulky pohodnému, ale od tragického osudu psích tuláků ji naštěstí zachrání její psí známka. Nicméně Tramp se do roztomilé psí slečny zamiloval a došel k závěru, že tato psí krasavice je mu souzena, proto se rozhodne společně s oběma psími kamarády pro ni nasadit svůj život. Příběh končí happyendem, kdy se oba manželé vrací domů z dovolené a rozhodnou se, že Tramp, který se pro Lady obětoval, bude bydlet u nich. Lady s Trampem pak mohou vytvořit psí pár a mít spolu potomstvo.\n\n\n"}
{"id": "488929", "url": "https://cs.wikipedia.org/wiki?curid=488929", "title": "Pucolán", "text": "Pucolán\n\nPucolán ( ), též pucolánový popel, je jemný písečný sopečný popel využívaný od starověku jako hydraulické pojivo do malt a betonů.\n\nJde o vulkanický hlinitokřemičitan. Byl objeven již v dobách starého Říma, v Itálii u města Pozzuoli na úbočí Vesuvu, ale později i na mnoha jiných místech.\nŘímský architekt Marcus Vitruvius Pollio zmiňuje čtyři druhy pucolánu: černý, bílý, šedý a červený, které lze nalézt v sopečných oblastech Itálie, kolem Neapole.\n\nPucolánové přísady zajišťují hydraulicitu pojiv. Jednalo se buď o sopečný popel z okolí Vesuvu, nebo porýnské trasy.\n\nPucolánová aktivita je schopnost reagovat s Ca(OH), určují se tak pojivé vlastnosti.\n\nPro snížení vývinu hydratačního tepla v betonu se může nahradit část cementu pucolánem.\n\n"}
{"id": "488931", "url": "https://cs.wikipedia.org/wiki?curid=488931", "title": "Seznam planet ve Star Treku", "text": "Seznam planet ve Star Treku\n\nVe Star Treku se kromě vesmírných lodí a stanic velká část děje odehrává také na fiktivních exoplanetách.\n\nToto je neúplný seznam planet a měsíců ve fiktivním světě Star Treku.\n\nNa rozdíl od jiných science fiction, standardní pohony hvězdných lodí ve světě \"Star Treku\" dovolují cestovat lidem jen omezeně, v rámci naší Galaxie (warp pohon). Existují však i další druhy pohonu, které dovolují cestovat v rámci naší galaxie mnohem rychleji a ve větším měřítku (transwarp pohon).\n\nNaše galaxie, Mléčná dráha, je ve \"Star Treku\" dělena na čtyři stejné kvadranty; alfa, beta, gama a delta. Majoritní postavení v kvadrantu alfa má Spojená federace planet, a její centrum, Země. Rivalem je zde Cardassijská unie, jejíž hlavní planetou je zde Cardassia I (Cardassia Prime). Minoritní území ovládají Tzenketiové, Breenové, Ferengové nebo Xindové. Beta kvadrant je z většinové části ovládán dvěma mocnostmi; Romulanskou říší, jejíž hlavní planetou je Romulus, a Klingonskou říší s centrem na Qo'noSu. Gama kvadrant ovládá Dominion, seskupení světů, které je ale řízeno jen jedním druhem, Tvůrci (Founders). Předpokládá se, že silným druhem gama kvadrantu byli v dávné minulosti také tajemní Hur'qové. Delta kvadrant je ze všech čtyř kvadrantů tím nejrozpolcenějším. Až na území řízené Borgy se zde nenachází žádná velká seskupení světů. Lokálně ovládají omezená území Kazoni, Hirogenové, Krenimové, Vidiané, Maloni či tzv. Hierarchie.\n"}
{"id": "488933", "url": "https://cs.wikipedia.org/wiki?curid=488933", "title": "Puruša", "text": "Puruša\n\nPuruša (v dévanágarí पुरुष) je podle hinduistické mytologie a kosmologie kosmická energie, nadpřirozená síla, kosmický duch, nebeské tělo symbolizující celý vesmír nebo označení pro princip všeho. Ve védách je (sloka) 90 v Rgvéda mandale 10 (Puruša súkta) celá věnována oslavě božstva Puruša (Višnu). V indických filozofických školách je \"Puruša\" základním konceptem filosofie Sánkhji.\n\nPuruša súkta je devadesátá strofa desáté mandaly Rgvédu, která oslavuje božstvo Purušu. Celá strofa se skládá z 15 veršů védské metriky anuštubh (4 osmislabičné verše) a poslední verš má metrum trištubh (4 jedenáctislabičné verše). Je to súkta monoteistická, plná filosofických úvah o stvoření.\n\nSánkhja je jedna ze šesti ortodoxních škol indické filosofie. Jako zakladatel je všeobecně uznáván světec Kapila. Sánkhja je považována za nejstarší filosofický systém hinduistické tradice, založený na principech dualismu. Vliv této filosofické školy je znatelný jak ve filosofii Védánty, tak ve filosofii Jógy.\n\n Rgvéda 10.90 - anglicky\n\n\n"}
{"id": "488934", "url": "https://cs.wikipedia.org/wiki?curid=488934", "title": "Jungheinrich", "text": "Jungheinrich\n\nJungheinrich AG je mezinárodní firma se sídlem v německém Hamburku. Je dodavatelem manipulační techniky, skladového hospodářství, projektování skladových celků a řízení toku materiálu.\n\nFriedrich Jungheinrich otevřel svou první pobočku v roce 1956 v Rakousku. O dva roky později, tedy v roce 1958 otevřel také pobočku se sídlem v Hamburku. V roce 1989 jsou postaveny nové firemní budovy v Lüneburgu.\n\nV roce 1991 jsou postupně otevírány nové pobočky ve střední a východní Evropě. V roce 1992 byla otevřena pobočka v České republice. Postupně byla také uzavírána výrobní zařízení ve Francii, Británii a Španělsku a tato výroba byla přesunuta do Německa. V roce 2002 byly značky MIC a Steinbock Boss zrušeny a od té doby jsou společně prodávány pod jednou značkou Jungheinrich.\n\nV roce 2009 Jungheinrich na českém trhu otevřela novou pobočku, která se zabývá prodejem repasované manipulační techniky Jungheinrich. Firma tak reaguje na přicházející ekonomickou recesi.\n\n"}
{"id": "488936", "url": "https://cs.wikipedia.org/wiki?curid=488936", "title": "Urban IV.", "text": "Urban IV.\n\nUrban IV. (lat. Urbanus IV.; asi 1195 – 2. října 1264), narozen jako Jacques Pantaléon, byl papežem od 29. srpna 1261 do 2. října roku 1264. Před zvolením papežem zastával úřady biskupa verdunského (1253-1255) a patriarchy jeruzalémského (1255-1261).\n\nPatří k hrstce papežů, kteří nebyli kardinály - zvolen byl po tříměsíční volbě, v níž se osm kardinálů nedokázalo shodnout na nikom ze svého středu. Po svém zvolení jmenoval 14 nových kardinálů, z toho šest francouzských.\n\nPope Urban IV (\"Catholic Encyclopedia\")\n"}
{"id": "488939", "url": "https://cs.wikipedia.org/wiki?curid=488939", "title": "Martin Feldstein", "text": "Martin Feldstein\n\nMartin Feldstein (25. listopadu 1939 – 11. června 2019) byl americký konzervativní ekonom, poradce prezidentů USA.\n\nV letech 1978 až 2008 vedl National Bureau for Economic Research. V letech 1982 až 1984 byl předsedou sboru poradců prezidenta Ronalda Reagana. Připravil koncepci reformy sociálního pojištění pro George W. Bushe. Roku 2005 patřil mezi hlavní kandidáty na prezidenta americké centrální banky Fed. Po dvě desetiletí byl členem představenstva pojišťovny AIG, jež poté stála v roce 2008 na pokraji bankrotu.\n\nPatřil k hlavním ekonomům vyzdvihujícím nevýhody společné evropské měny. Byl profesorem ekonomie na Harvardově univerzitě a členem sboru poradců prezidenta Obamy.\n"}
{"id": "488941", "url": "https://cs.wikipedia.org/wiki?curid=488941", "title": "Mechola", "text": "Mechola\n\nMechola ( מְחוֹלָה, podle biblické lokality „\"Ábel-mechóla\"“ z první knihy královské 19,16, v oficiálním přepisu do angličtiny Mehola) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 180 metrů pod úrovní moře v severní části Jordánského údolí. Na západě od osady se z příkopové propadliny Jordánského údolí zvedá prudký hřbet hornatiny Samařska. Jihovýchodně od obce teče vádí Nachal Milcha, které 4 kilometry odtud ústí do řeky Jordán. Vádí zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím. Na sever odtud začíná úrodné a zemědělsky využívané Bejtše'anské údolí.\n\nVesnice je situována cca 55 kilometrů severně od centra Jericha, cca 70 kilometrů severovýchodně od historického jádra Jeruzalému a cca 77 kilometrů severovýchodně od centra Tel Avivu.\n\nNa dopravní síť Západního břehu Jordánu je napojena pomocí místní silnice číslo 578, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Tato komunikace právě u vesnice Mechola ústí do dálnice číslo 90 (takzvané \"Gándhího silnice\"), další klíčové severojižní dopravní osy Jordánského údolí. Vesnice je součástí územně souvislého pásu izraelských zemědělských osad, které se táhnou podél Jordánského údolí. Severně od ní ale leží skupina palestinských sídel, zejména vesnice Ajn al-Bajda a Bardala.\n\nMechola leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1968. Už 28. ledna 1968 izraelská vláda odsouhlasila budoucí výstavbu nové osady v této oblasti. K tomu pak došlo v únoru 1968. Šlo ale jen o malou osadu typu nachal, tedy kombinace vojenského a civilního sídla nazývaná Nachal Mechola. Ta byla ovšem již v listopadu 1969 přeměněna na ryze civilní vesnici.\n\nMošav se orientuje na zemědělství, severně od vlastní osady leží rozsáhlé zemědělské pozemky a skleníky. K hlavním artiklům patří citrusy. 20. prosince 1978 souhlasila izraelská vláda, že na základě žádosti obyvatel obce Mechola bude stávající mošav rozdělen na dvě organizační části. Během 80. let 20. století pak část obyvatel z Mecholy odešla zakládat novou nedalekou vesnici Šadmot Mechola. V osadě funguje synagoga, mikve a plavecký bazén. Základní škola je k dispozici v Sde Elijahu. Platný územní plán obce předpokládal výhledovou kapacitu výstavby 90 bytových jednotek a byl už plně realizován.\n\nZápadně od vlastní osady byla v září 2001 založena izolovaná skupina domů nazvaná Giv'at Sal'it (גבעת סלעית), která se vyvíjí v nezávislou komunitu, byť formálně je považována za pouhou součást vesnice Mechola. K roku 2007 databáze organizace Peace Now v Giv'at Sal'it uvádí už 61 stálých obyvatel. Vládní zpráva z doby okolo roku 2006 uvádí, že zástavba v Giv'at Sal'it je tvořena 16 mobilními karavany, z nichž jeden slouží jako synagoga, a dalšími provizorními objekty.\n\nPočátkem 21. století nebyla Mechola stejně jako celá oblast Oblastní rady Bik'at ha-Jarden zahrnuta do projektu Izraelské bezpečnostní bariéry, a to přesto, že v tomto místě na severním konci Jordánského údolí existuje přímá územní souvislost mezi blokem zdejších izraelských osad a izraelskými sídly uvnitř Zelené linie. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. Během druhé intifády nedošlo v osadě stejně jako v celé oblasti Jordánského údolí k vážnějším teroristickým útokům.\n\nObyvatelstvo obce je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 467 lidí. Během roku 2014 registrovaná populace stoupla o 7,1 %.\n\n\n"}
{"id": "488948", "url": "https://cs.wikipedia.org/wiki?curid=488948", "title": "Brdów", "text": "Brdów\n\nBrdów je vesnice v Polsku, ve Velkopolském vojvodství, v okrese Kola, součást obec Babiak. Brdów měl do roku 1870 městská práva. V současnosti má asi 1300 obyvatel.\n\n"}
{"id": "488951", "url": "https://cs.wikipedia.org/wiki?curid=488951", "title": "Šadmot Mechola", "text": "Šadmot Mechola\n\nŠadmot Mechola ( שַׁדְמוֹת מְחוֹלָה, doslova „\"Lány Mecholy\"“, v oficiálním přepisu do angličtiny Shadmot Mehola) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 155 metrů pod úrovní moře, v severní části Jordánského údolí, cca 55 kilometrů severně od centra Jericha, cca 70 kilometrů severovýchodně od historického jádra Jeruzalému a cca 77 kilometrů severovýchodně od centra Tel Avivu. Na západě od vesnice se z příkopové propadliny Jordánského údolí zvedá prudký hřbet hornatiny Samařska. Severně od obce teče vádí Nachal Milcha, které cca 2 kilometry odtud ústí do řeky Jordán. Vádí zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím. Na sever odtud začíná úrodné a zemědělsky využívané Bejtše'anské údolí.\n\nŠadmot Mechola je na dopravní síť Západního břehu Jordánu napojen pomocí dálnice číslo 90 (takzvané \"Gándhího silnice\"), klíčové severojižní dopravní osy Jordánského údolí. Vesnice je spolu s obcí Mechola součástí územně souvislého pásu izraelských zemědělských osad, které se táhnou podél Jordánského údolí. Severně od ní ale leží skupina palestinských sídel, zejména vesnice Ajn al-Bejda a Bardala.\n\nŠadmot Mechola leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nVesnice byla zřízena roku 1979. Už 26. ledna 1969 se ale izraelská vláda zabývala možností zřídit v této oblasti další osadu, nazývanou pracovně Mechola Bet. Tyto plány ale nebyly dlouho realizovány. Až 3. ledna 1979 izraelská vláda rozhodla, že v této oblasti zřídí osadu typu nachal tedy kombinaci vojenského a civilního sídla nazývanou Nachal Šela. K tomu pak skutečně v únoru 1979 došlo. V lednu 1984 se tato osada proměnila na ryze civilní, když do ní přišla skupina osadníků, která předtím už nějakou dobu pobývala v sousední vesnici Mechola. 20. prosince 1978 totiž souhlasila izraelská vláda, že na základě žádosti obyvatel obce Mechola bude stávající mošav rozdělen na dvě organizační části. Během 80. let 20. století pak část obyvatel z Mecholy skutečně založila Šadmot Mechola.\n\nVesnice se zčásti orientuje na zemědělství (rozsáhlý komplex skleníků východně od vlastní osady). V obci funguje synagoga, ješiva \"Šadmot Nerija\" (שדמות נריה), zdravotní středisko, sportovní areál, plavecký bazén a zařízení předškolní péče o děti. Základní škola je k dispozici v obci Sde Elijahu. Platný územní plán předpokládá výhledovou kapacitu výstavby 183 bytových jednotek, z nichž už cca 120 bylo postaveno. V druhé fázi územní plán navíc umožňuje postavit dalších 360 bytových jednotek, které ale zatím prakticky vůbec nebyly realizovány.\n\nPočátkem 21. století nebyla Šadmot Mechola stejně jako celá plocha Oblastní rady Bik'at ha-Jarden zahrnuta do projektu Izraelské bezpečnostní bariéry, a to přesto, že v tomto místě na severním konci Jordánského údolí existuje přímá územní souvislost mezi blokem zdejších izraelských osad a izraelskými sídly uvnitř Zelené linie. Izrael si od konce 60.let 20.století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci. 24. září 2001 během druhé intifády byl na silnici nedaleko Šadmot Mechola zastřelen palestinskými útočníky jeden muž z vesnice Sde Elijahu. K útoku se přihlásil Palestinský islámský džihád.\n\nObyvatelstvo Šadmot Mechola je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 544 lidí. Během roku 2014 registrovaná populace stoupla o 0,7 %.\n\n\n"}
{"id": "488954", "url": "https://cs.wikipedia.org/wiki?curid=488954", "title": "Sousoší husitských bojovníků", "text": "Sousoší husitských bojovníků\n\nSousoší husitských bojovníků bylo vytvořeno rodákem z obce Bořitov Stanislavem Rolínkem v roce 1927. Dílo se nachází v lese na úbočí západní strany Velkého Chlumu na území obce Bořitov v okrese Blansko. Jedná se o zpodobení Jan Husa, Jana Žižky a Prokopa Holého. Stanislav Rolínek vytesal sousoší pomocí hasičské sekerky a poloviny nůžek na stříhání ovcí. Památka byla v roce 1996 restaurována a je volně přístupná.\n"}
{"id": "488957", "url": "https://cs.wikipedia.org/wiki?curid=488957", "title": "Prášek (léková forma)", "text": "Prášek (léková forma)\n\nPrášky (lat. \"pulveres\") jsou ve farmakologii sypké přípravky z tuhých na určitý stupeň rozdrobněných nebo jiným způsobem upravených látek. Mohou obsahovat i malá množství tekutých nebo polotuhých látek.\nPodle složení dělíme prášky na:\n\nPrášky mají vzhled suché směsi tuhých látek, na pohled jsou homogenní. Mohou mít různou chuť i zápach. Dávkují se převážně vnitřně.\n\nMohou být :\n\nObsahují kromě látky léčivé také látky pomocné. Pomocné látky, které mají buď funkci plniv (laktosa) nebo funkci kluzných látek (mastek ). Dělené prášky plníme do nestravitelných obalů, což jsou například papírové sáčky, nebo do stravitelných obalů což jsou želatinové tobolky. Tento druh lékové formy se vyrábí také v lékárnách.\n\nNejsou předem nadávkovány. Pacient si odměřuje dávku sám. Jedná se převážně o veterinární přípravky nebo zásypy. Do této skupiny lze také zařadit některá narkotika jako například kokain nebo heroin ve formě prášku.\n\nZásypy (\"pulveres adspersorii\") jsou nedělené prášky nebo jejich směsi určené k aplikaci na kůži nebo na poraněné, patologicky změněné nebo chirurgickým zákrokem obnažené tkáně kožní, podkožní nebo k vpravení do tělních dutin.\nZásypy jsou aplikovány pouze zevně. Mohou se aplikovat do tělních dutin /nos, uši /. V případě aplikace na obnaženou tkáň musí být sterilní.\n\nK výrobě zásypů se používají jako hlavní pomocné látky:\n\n\"Pomocné a léčivé látky\" rozemeleme a přesejeme přes speciální síto. Dosáhneme tím stejné velikosti částic. Vytvoříme tím homogenní směs pomocných a účinných látek. Směs prachů je možno poté sterilizovat. Následuje plnění do kelímků a označení léčivého přípravku.\n\nZrněné prášky (\"pulveres granulati\") jsou sypké tvarem a velikostí různorodé zrnité shluky práškových částic látek nebo jejich směsí a pomocných látek, které se dávkují vnitřně.Granulát se jako samotná léková forma už příliš nepoužívá. Užívá se hlavně jako meziprodukt při výrobě jiných lékových forem, především tablet.\n\n\n\n\nPodle způsobu výroby v průmyslu rozdělujeme granulát na:\n\nGranulát jako léková forma nebo jako meziprodukt se připravuje hlavně průmyslově. K výrobě se používá velké množství pomocných látek, které jsou přítomné buď tzv. intragranulárně (jsou součástí granulovaných zrn) nebo extragranulárně (nejsou zabudovány v zrnech, ale zlepšují fyz. vlastnosti granulátu).\n\nPomocné látky lze rozdělit do těchto skupin:\n\nPlniva doplňují účinné látky nebo jejich směsi ve velmi malých dávkách (řádově miligramů nebo mikrogramů) na množství, které lze zpracovat.\n\nPojiva stmelují svými lepivými vlastnostmi částečky prachů. Zhoršují rozpadavost granulátu.\nJsou to rozpouštědla nebo roztoky pojiv, které se smíchají s prachy účinných a pomocných látek a vytvoří granulát. Vlhčiva jako pomocné látky technické nejsou v konečném produktu obsažena.\n\n\nJako rozvolňovadla se používají látky, které bobtnají. Slouží k urychlení rozpadu granulátu nebo tablet v organismu. Jsou obsaženy extragranulárně tj. mimo zrno.\n\n\nKluzné látky v granulátech zlepšují sypnost a snižují tření částic. Jsou přidávány extragranulárně. Nevýhodou kluziv je snížení rozpadavosti granulátu.\n\n\nJe to způsob výroby granulátu. Existují tyto základní způsoby výroby:\n\nSměsi pomocných a léčivých látek se slisují do výlisků, které mají průměr asi 20 mm. Tyto destičky se pak rozdrobí na granulát.\nTento postup se provádí například při výrobě Aspirinu a léčivých látek, které jsou při vlhké granulaci nestálé.\n\nJe nejstarší způsob výroby granulátu. Směsi pomocných a léčivých látek se za sucha promíchá, přidá se pojivo, směs znovu promícháme a vznikne tzv. granulovina. Granulovina se rozdrobní (např. pomocí speciálního síta). Vlhký granulát se usuší (například ve fluidní sušárně). K suchému granulátu přidáváme kluziva nebo rozvolňovala.\n\nJe nejčastější způsob výroby granulátu. Směs léčivých a pomocných látek vložíme do fluidní komory. Směs se vlivem vertikálně proudícího vzduchu začne vznášet. Do směsi vstřikujeme pojivo. Povrch částic se zvlhčí takže se spojí ve větší částice, které se následně proudem teplého vzduchu vysuší.\nTímto způsobem se vyrábí slepený nebo krustovitý granulát.\n\n\n\n"}
{"id": "488959", "url": "https://cs.wikipedia.org/wiki?curid=488959", "title": "Diskografie Dido", "text": "Diskografie Dido\n\nToto je diskografie anglické zpěvačky Dido, která dosud (2009) vydala tři studiová alba, jedno Extended Play, sedmnáct singlů, jedno videoalbum a natočila dvacet videoklipů. Debutovalala v roce 1995 s trip hopovou skupinou Faithless. Roku 1997 začala psát vlastní písně a ve Spojených státech podepsala smlouvu s labelem Arista Records.\n\nJejí první sólová deska s názvem \"No Angel\" byla vydána v roce 1999. Následující rok nasamplovala svou píseň \"Thank You\" se skladbou rapera Eminema \"Stan\". Tento sample dosáhl první příčky hitparády ve Spojeném království a byl oceněn platinovou deskou. Úspěch zajistil širokou popularitu a publicitu její první vlastní desce \"No Angel\", která vyšla v červnu 1999. \"No Angel\" je album kombinující pop, rock a elektronickou hudbu. Ve Spojeném království dosáhlo na první příčku hitparád a získalo devět platinových desek. Ve Spojených státech vystoupalo na čtvrté místo a bylo oceněno čtyřmi platinovými deskami. Do současnosti (2009) Dido celosvětově prodala více než 14 miliónů kopií tohoto alba. Bylo z něj vytvořeno sedm singlů, z toho tři dosáhly TOP 20 hitparády ve Spojeném království. V roce 2002 album obdrželo ocenění BRIT Award za „Nejlepší britskou desku“.\n\nJejí druhé studiové album \"Life for Rent\" bylo vydáno v září 2003. Ve Spojeném království vystoupalo na první příčku hitparády a získalo sedm platinových desek. Ve Spojených státech pak dosáhlo čtvrtého místa a dvou platin. Album \"Life for Rent\" mělo prodejnost přes 12 miliónů kopií a vyšly z něho čtyři singly, které se umístily v TOP 40. V roce 2004 vyšel hlavní singl \"White Flag\", který získal cenu BRIT Award za „Nejlepší britský singl“ a Ivor Novello Award za „Mezinárodní hit roku\".\n\n\"Safe Trip Home\" je třetím albem zpěvačky, vydané v listopadu 2008. Umístilo se na druhém místě britské hitparády a na třinácté příčce v USA. Od roku 1999 Dido prodala celosvětově více než 28 miliónů alb.\n\n\"Tyto skladby se neobjevily na albech Dido.\"\n\n"}
{"id": "488970", "url": "https://cs.wikipedia.org/wiki?curid=488970", "title": "Maskijot", "text": "Maskijot\n\nMaskijot ( מַשְׂכִּיּוֹת, v oficiálním přepisu do angličtiny Maskiyyot, přepisováno též Maskiot) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 16 metrů v severní části Jordánského údolí, cca 50 kilometrů severně od centra Jericha, cca 65 kilometrů severovýchodně od historického jádra Jeruzaléma a cca 73 kilometrů severovýchodně od centra Tel Avivu. Na západě od vesnice se z příkopové propadliny Jordánského údolí zvedá prudký hřbet hornatiny Samařska. Severně od obce teče vádí Nachal Milcha.\n\nOsada je na dopravní síť Západního břehu Jordánu napojena pomocí místní silnice číslo 578, která je součástí takzvané Alonovy silnice, významné severojižní dopravní osy vedoucí podél západního okraje Jordánského údolí. Maskijot leží cca 5 kilometrů od řeky Jordán, která zároveň tvoří mezinárodní hranici mezi Izraelem kontrolovaným Západním břehem Jordánu a Jordánským královstvím. Vesnice je součástí územně souvislého pásu izraelských zemědělských osad, které se táhnou podél Jordánského údolí.\n\nMaskijot je jednou z nejmladších izraelských osad na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\n14. února 1982 izraelská vláda odsouhlasila budoucí výstavbu nové osady v této oblasti. K tomu pak došlo v červenci 1986. Šlo ale jen o malou osadu typu nachal, tedy kombinace vojenského a civilního sídla nazývanou Micpe Gil'ad (Peles). Podle vládních záměrů měla být později přeměněna na ryze civilní sídlo s výhledovou populací až sto rodin. K tomu ale nedošlo. Lokalita byla později opuštěna i armádou.\n\nTeprve počátkem 21. století se sem vrátilo osídlení, nejdříve zde vznikla vojenská náboženská přípravka (mechina). Po roce 2005 se do Maskijot uchýlily rodiny z osady Širat ha-Jam v Pásmu Gazy, která byla v létě téhož roku vystěhována v rámci izraelského plánu jednostranného stažení. Nově vznikající osada pak získala oficiální status a stala se samostatným členem Oblastní rady Bik'at ha-Jarden.\n\nV roce 2006 zde tehdejší ministr obrany Amir Perec schválil projekt výstavby třiceti stálých domů. Po kritice z USA sice tento záměr zastavil, ale v roce 2008 nový ministr Ehud Barak výstavbu osady schválil. Obyvatelé Maskijot zde plánují výhledově umožnit usazení 100 rodin s tím, že by osada dosáhla cca 800 obyvatel. Součástí místní ekonomiky má být velkochov ovcí a pastevectví, dále pěstování oliv a datlových palem. Pro tento účel už bylo vysázeno 1 600 palmových sazenic. Počítá se se zřízením malé průmyslové zóny. V květnu 2009 bylo vypsáno výběrové řízení na výstavbu prvních dvaceti zděných domů v Maskijot. \n\nPočátkem 21. století nebyla osada Maskijot stejně jako celá oblast Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice Maskijot ale zavisí na parametrech případné mírové dohody mezi Izraelem a Palestinci.\n\nObyvatelstvo obce Maskijot je popisováno jako nábožensky založené. Jde o malé sídlo. V roce 2009 se tu uvádělo deset trvale žijících rodin, k nimž bylo ovšem nutno připočíst studenty zdejší vojenské přípravky. Přesnější údaje o demografickém vývoji dlouho chyběly. Teprve roku 2011 začíná souvislá řada statistických údajů.\n\nPodle údajů z roku 2014 tvořili naprostou většinu obyvatel v Maskijot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 192 lidí. Během roku 2014 populace stoupla o 20,8 %.\n\n\n"}
{"id": "488977", "url": "https://cs.wikipedia.org/wiki?curid=488977", "title": "Alen", "text": "Alen\n\nAlen je stará jednotka délky, která je přibližně podobná české délce loket. Přibližná hodnota činí 0,5 až 0,7 m.\n\nPřevodní vztahy:\n\n"}
{"id": "488980", "url": "https://cs.wikipedia.org/wiki?curid=488980", "title": "Třída Majestic", "text": "Třída Majestic\n\nTřída Majestic byla třída predreadnoughtů Royal Navy. Skládala se z jednotek \"Caesar\", \"Hannibal\", \"Illustrious\", \"Jupiter\", \"Magnificent\", \"Majestic\", \"Mars\", \"Prince George\" a \"Victorious\", postavených v letech 1889–1895. Byla tak nejpočetnějších třídou bitevních lodí v historii. Jejich autorem byl William Henry White. Všechny lodi bojovaly v první světové válce, přičemž \"Majestic\" v ní byl potopen. Ostatní lodi byly sešrotovány na počátku 20. let.\n\nVýzbroj tvořily čtyři 305mm děla ve dvouhlavňových věžích, dvanáct 152mm kanónů v pancéřových kasematách, šestnáct 76mm kanónů, dvanáct 47mm kanónů a pět torpédometů. Pro pancéřování byla použita Harveyova ocel. Boční pancéřový pás měl délku 91 metrů, výšku 4,8 metru a sílu až 228 mm. Dělové věže a velitelskou věž chránil 355mm pancíř. Pancéřová paluba měla sílu 101 mm.\n\nLodě poháněly dva tříválcové parní stroje, kterým páru dodávalo osm kotlů. Lodní šrouby byly dva. Dva komíny stály vedle sebe.\n\nOd zařazení do služby až po první světovou válku sloužily lodě třídy \"Majestic\" v domácích vodách a ve Středomoří (pouze \"Victorious\" byl krátce součástí China Station). Všech devět lodí se zapojilo do bojů první světové války, jelikož však již byly zastaralé, byly brzy přeřazovány k různým pomocným úkolům. V době vypuknutí války tvořily \"Prince George\", \"Caesar\", \"Jupiter\" a \"Majestic\" 7. bitevní eskadru, jež byla součástí Kanálového loďstva. \"Hannibal\", \"Victorious\", \"Mars\", \"Magnificent\" a \"Illustrious\" tvořily 9. bitevní eskadru, která byla součástí hlídkových sil.\n\nJedinou lodí ztracenou v akci byl \"Majestic\". Byl společně se sesterskou lodí \"Prince George\" nasazen v dardanelské kampani a potopen 27. května 1915 jedním torpédem německé ponorky \"U 21\". \"Caesar\" byl v letech 1914–1918 používán jako strážní loď. \"Hannibal\", \"Magnificent\", \"Mars\" a \"Victorious\" byly odzbrojeny v roce 1915, zatímco \"Illustrious\" a \"Prince George\" v roce 1916. Všem osm lodí bylo na počátku 20. let vyřazeno.\n\n\n"}
{"id": "488983", "url": "https://cs.wikipedia.org/wiki?curid=488983", "title": "Alga", "text": "Alga\n\nAlga je stará mongolská jednotka objemu.\n\nPřevodní vztahy:\n\n1 alga = 0,0518 l = 1/2000 ačá\n\n"}
{"id": "488984", "url": "https://cs.wikipedia.org/wiki?curid=488984", "title": "Mevo'ot Jericho", "text": "Mevo'ot Jericho\n\nMevo'ot Jericho (: מְבוֹאוֹת יְרִיחוֹ, doslova „\"Brána\" nebo \"Vstup do Jericha\"“, : Mevo'ot Yericho) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce cca 100 metrů pod úrovní moře v jižní části Jordánského údolí. Jde o satelitní osadu nedaleké vesnice Jitav ležící cca 4 kilometry severním směrem. Mevo'ot Jericho leží jen 7 kilometrů severozápadně od centra palestinského města Jericha, na okraji jeho aglomerace. Osada je na dopravní síť Západního břehu Jordánu napojena pomocí místní komunikace, která pak ústí do lokální silnice číslo 449. Západně od Mevo'ot Jericho se zvedá z příkopové propadliny Jordánského údolí prudký svah hornatiny Samařska.\n\nOsada Mevo'ot Jericho vznikla až v únoru 1999, kdy byla cca 4 kilometry jižním směrem od Jitav založena na samém okraji palestinské aglomerace Jericha v prostoru využívaném dříve jako základna izraelské armády izolovaná satelitní skupina domů. Původně mělo jít jen o experimentální zemědělskou stanici, která ale získala rys trvalého sídla. Zástavbu v Mevo'ot Jericho tvoří podle vládní zprávy z doby okolo roku 2006 dvacet mobilních karavanů a další provizorní stavby včetně mateřské školy a dvě zděné budovy (včetně rozestavěné mikve).\n\nJde o neoficiální osadu, která je formálně považována za pouhou součást vesnice Jitav. Fakticky ale jde o samostatnou obec s vlastním zastoupením v Oblastní radě Bik'at ha-Jarden. Zakladateli obce byla skupina aktivistů, která odmítala vyklízení pozic izraelské armády v regionu Jericha. Obyvatelé se částečně zabývají zemědělstvím. V osadě funguje péče o děti v předškolním věku, nábožensky orientovaná mateřská škola je v nedaleké vesnici Jitav. V obci je provizorní synagoga, společenský klub. Většina služeb a infrastruktury se nachází v okolních větších vesnicích. Funguje zde ale speciální vzdělávací ústav pro dívky (גינת עדן) \"Ulpanat Gan Eden\".\n\nPočátkem 21. století nebyla osada stejně jako celá oblast Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60.let 20.století v intencích Alonova plánu hodlal celý pás Jordánského údolí trvale ponechat. Budoucnost vesnice Mevo'ot Jericho ale zavisí na parametrech případné mírové dohody mezi Izraelem a Palestinci.\n\nObyvatelstvo obce Mevo'ot Jericho je popisováno v databází rady Ješa jako nábožensky založené. Přesné údaje po demografickém vývoji nejsou k dispozici, protože nejde o oficiálně uznávanou obec. Databáze rady Ješa tu uvádí 65 obyvatel. Organizace Peace Now k roku 2007 v Mevo'ot Jericho uvádí 84 obyvatel.\n\n\n"}
{"id": "488993", "url": "https://cs.wikipedia.org/wiki?curid=488993", "title": "Lokomotiva 123", "text": "Lokomotiva 123\n\nLokomotiva řady 123 je elektrická lokomotiva určená pro nákladní dopravu. Vyráběla ji v roce 1971 plzeňská firma Škoda (typové označení Škoda 57E) pro Československé státní dráhy. Patří mezi československé lokomotivy tzv. I. generace.\n\nStroje řady 123 jsou do značné míry shodné s předchozí řadou 122, proto je také výrobce označil jako druhou sérii svého výrobního typu 57E. Na rozdíl od řady 122 byl do nich instalován blok křemíkových diod pro ochranu trakčních motorů při případném zkratu. Viditelným rozdílem je vypuštění vystouplé ozdobné obvodové lišty mezi rámem a okny lokomotivní skříně. Na některých lokomotivách je ale tato lišta nalakována. U řady 123 je použita ocelová skříň se dvěma koncovými stanovišti strojvedoucího, do nichž je vstup z venku z obou stran. Mezi stanovišti se nachází strojovna se čtyřmi bočními okny na každé straně. Pohon zajišťují čtyři trakční motory, pro každou nápravu jeden.\n\nPo dodání k ČSD byly nasazeny v okolí Prahy na nově elektrizovaných tratích, kde sloužily v osobní i nákladní dopravě. Zkoušeny tak byly například v příměstské dopravě na trati do Benešova či Nymburka. Později se však kvůli převodu na nižší maximální rychlost staly jejich doménou výhradně nákladní vlaky. Po rozdělení ČSD zůstaly všechny lokomotivy této řady v Česku u dopravce České dráhy. Celá řada byla v roce 1996 předána do Ústí nad Labem, kde jsou v rámci firmy ČD Cargo pod zdejším SOKV provozovány dodnes. Spolu se starší sesterskou řadou 122 vozí vlaky napříč celým Českem, dopravují např. vlaky s uhlím pro elektrárny Opatovice a Chvaletice, různé směsné nákladní vlaky mezi velkými železničními uzly a jsou taktéž k vidění v čele nákladních expresů s kontejnery či automobily. I přes svou celkovou zastaralost jsou tyto lokomotivy dodnes nepostradatelné a procházejí i hlavními periodickými opravami včetně opatřování novým korporátním lakem.\n\nLokomotiva označená podle původního schématu značení E 469.3030 byla určena pro železniční zkušební okruh u Velimi, po roce 1988 však byla přeznačena na řadu 124.\n\n"}
{"id": "488999", "url": "https://cs.wikipedia.org/wiki?curid=488999", "title": "Most Adam", "text": "Most Adam\n\nMost Adam (: גשר אדם‎, - \"\"Gešer Adam\"\", : Adam Bridge nebo Damia Bridge) je komunikačně důležitý most přes řeku Jordán ve střední části Jordánského údolí, který spojuje Izrael, respektive Izraelem okupovaný Západní břeh Jordánu, a Jordánské království. Nachází se cca 355 metrů pod úrovní moře, v příkopové propadlině Jordánského údolí cca 28 kilometrů severovýchodně od města Jericho. Přes most vede z izraelské strany silnice číslo 57. Hraniční přechod byl mezi lety 2002 a 2005 uzavřen, Palestinské úřady doposud neúspěšně vyjednávají o jeho obnovení.\n\n"}
{"id": "489002", "url": "https://cs.wikipedia.org/wiki?curid=489002", "title": "Nanabozho", "text": "Nanabozho\n\nNanabozho (nebo také Nanabuš či Nanabojo) je postava z mytologie severoamerických indiánů algonkinské jazykové skupiny. Jedná se o tradiční postavu částečně šibalského – částečně hrdinského mýtu Odžibvejů, většinou vystupuje jako zajíc sedící na Měsíci, který spasil Slunce před zlými a nnamakkii. Indiáni se modlili k Nanabozhovi především při radostných rodinných událostech.\n\nPodobně jako jiné postavy hrdinských i šibalských indiánských mýtů, byl i Nanabozho prvním ze stvořených bytostí. Jeho úlohou bylo dávat všem věcem na právě stvořené Zemi jména a tím i skutečné vlastnosti a tvary. Jakmile se jeho příběhy začnou proplétat s konkrétním zvířetem, rostlinou, lokálním krajinným útvarem apod. je patrné, že v závěru mýtické epizody ponese daná věc pozměněný tvar, vlastnosti, role apod.\nStejné charakteristiky mají i šibalové z jiných oblastí: Nihóshó Arapahů, Iktómi Lakotů, Wakidjukag Winnebagů, Starý muž Černonožců, Gluskap Abnakiů aj.\n\nNanabozhova figura však nese i výrazné znaky hrdinského mýtu, neboť je spojován se založením tajného medicínského spolku Midewiwinu a krom své spřízněnosti s tvůrčí stvořitelskou silou naučí lidi mnoha důležitým dovednostem.\n\nMýtus o Nanabozhovi byl H. W. Longfellowovi zásadním podkladem pro jeho epos \"Píseň o Hiawathovi\" (dílo tedy nemá spojitost s legendárním historickým irokézským vůdcem Hiawathou, který žil patrně v 15. století).\n"}
{"id": "489005", "url": "https://cs.wikipedia.org/wiki?curid=489005", "title": "Studený (rozcestník)", "text": "Studený (rozcestník)\n\nStudený může být:\n\n\n\n\n"}
{"id": "489016", "url": "https://cs.wikipedia.org/wiki?curid=489016", "title": "Chudé sestry svaté Kláry", "text": "Chudé sestry svaté Kláry\n\nChudé sestry svaté Kláry (zkráceně klarisky) je církevní římskokatolický ženský řád.\n\nJedná se o řád, který založil František z Assisi roku 1212 jako tzv. druhý řád menších bratří na podnět svaté Kláry. Sv. Klára se v roce 1215 stala představenou prvního konventu u sv. Damiána (San Damiano) v Assisi, po jejím svatořečení řád přijal její jméno.\n\nV roce 1253 papež Inocenc IV. schválil řeholi, kterou sestavila sv. Klára pro své sestry. Řád se rychle rozšíšil po celé Evropě. Kláštery byly budovány společně s mužskými kláštery příslušníků řehole (např. dnes již bývalý Anežský klášter v Praze – Na Františku). Tito příslušníci byli i jejich duchovními správci.\n\nV čele konventu stojí abatyše, kterou zastupuje převorka (vikářka), hospodářskými záležitostmi se zabývá ekonomka.\n\nŘeholní oděv klarisek je hábit ve tvaru kříže, hnědé nebo černé barvy, přepásaný cingulem a hnědý nebo černý závoj. U laických sester má pak závoj bílou barvu.\n\nNa území dnešního Česka založila první konvent svatá Anežka Česká v roce 1231 v Praze (tzv. Anežský klášter). Další kláštery se postupně objevily i v Chebu (1270), Znojmě, Olomouci a Opavě. V současnosti působí klarisky v Brně-Soběšicích a ve Šternberku.\n\n"}
{"id": "489017", "url": "https://cs.wikipedia.org/wiki?curid=489017", "title": "Rebecca St. James", "text": "Rebecca St. James\n\nRebecca St. James (* 26. července 1977 v Sydney v Austrálii jako Rebecca Jean Smallbone) je americká křesťanská zpěvačka, textařka, spisovatelka a herečka australského původu, několikanásobná držitelka \"Dove Award\" a \"Grammy Award\". \n\nJe známou aktivistkou hnutí pro-life a propagátorkou sexuální abstinence mladistvých, což se promítá i do její tvorby. Mezi její nejslavnější hity patří písně \"Wait for me\" a \"God\". \n\nV roce 2009 vyšel pro-life film \"Sarah´s choice\", v němž ztvárnila hlavní roli.\n\nV České republice vystupovala v roce 2007 na Celostátním setkání mládeže v Táboře.\n\nNarodila se v australském Sydney jako nejstarší ze sedmi dětí Davida a Helen Smallboneových (má jednu sestru a 5 bratrů). Její otec byl organizátorem křesťanských koncertů, vlastnil nahrávací společnost a hudební obchod.\n\nRebecca začínala zpívat v baptistickém chrámovém sboru. Jako počátek její vlastní hudební kariéry se počítá rok 1990, kdy zahajovala australskou show Carmanova turné. V roce 1991 pak vydala své první album „\"Refresh My Heart\"“, u tohoto nezávislého alba ještě použila jméno \"Rebecca Jean\". Krátce poté dostal její otec pracovní nabídku z USA a rodina se tam přestěhovala, částečně kvůli této nabídce, hlavně ale kvůli možnostem, který tento přesun skýtal Rebečině umělecké kariéře. Uzavřela smlouvu s nahrávací společností \"ForeFront Records\" a začala používat umělecké jméno \"Rebecca St. James\". \n\nNa rodinu krátce po přestěhování do USA dopadly těžké časy: otcovo australské podnikání nepřežilo jeho nepřítomnost a zkrachovalo a on zároveň ztratil své americké zaměstnání, což zanechalo rodinu, čekající dalšího potomka, ve velmi obtížné situaci. Otec tehdy založil úklidovou firmu a celá rodina se podílela na jejím chodu: uklízela po domech a upravovala zahrady a trávníky.\n\nV roce 1994 vydala Rebecca své první album u společnosti \"ForeFront Records\": \"Rebecca St. James\".\nV roce 2007 vystoupila také v České republice na Celostátním setkání mládeže v Táboře na charitativním koncertě pro Haiti.\n\n"}
{"id": "489030", "url": "https://cs.wikipedia.org/wiki?curid=489030", "title": "Královecký Špičák", "text": "Královecký Špičák\n\nKrálovecký Špičák ( , , dříve označován jako \"Špičák\", ) je s nadmořskou výškou 880,6 m nejvyšší horou Vraních hor a zároveň celé Broumovské vrchoviny. Nachází se v severovýchodních Čechách nedaleko státní hranice s Polskem, asi šest kilometrů východně od Žacléře. Jak už název napovídá, hora přísluší do katastru obce Královec. Královecký Špičák je kupou tvořenou převážně porfyry.\n\nZ vrcholu je velmi dobrý výhled na Rýchory, Královec, západní část Žacléřské vrchoviny a polskou část Vraních hor (Góry Krucze). Poskytuje také velmi dobré možnosti pro závěsné létání a paragliding.\n\nVrchol Královeckého Špičáku je dostupný po modré turistické trase z Bernartic a z Královce.\n"}
{"id": "489032", "url": "https://cs.wikipedia.org/wiki?curid=489032", "title": "Analýza přežívání", "text": "Analýza přežívání\n\nAnalýza přežívání neboli analýza přežití je odvětví statistiky. Lze ji aplikovat například na odhadování střední doby života organismů nebo na střední dobu do výskytu poruchy zařízení. Obecně jde o modelování časového průběhu mezi vstupem do pozorování a další událostí. V biologických a lékařských vědách touto událostí často bývá smrt, odtud název „analýza přežívání“.\n\nPůvod analýzy přežívání lze nalézt v úmrtnostních tabulkách, které byly používány již před mnoha stoletími. Velkého rozmachu dosáhl tento obor v době druhé světové války, kdy analýza přežívání expandovala i do strojírenství. Z počátku byla používána zejména pro určování životnosti vojenského vybavení, brzy po válce ji však začal hojně využívat i soukromý průmysl. Postupem času byly parametrické modely nahrazeny neparametrickými metodami, zejména kvůli potřebám klinických studií a lékařských výzkumů. Posledním velkým krokem ve využívání technik analýzy přežívání bylo vytvoření softwarových balíčků a vysoce výkonných počítačů, které jsou schopny efektivně provádět potřebné složité algoritmy. V současné době je analýza přežívání používána v mnoha různých oborech.\n\nPři studování určitých jevů mohou vědci sledovat různé vlastnosti. Těmto vlastnostem se říká proměnné, zjištěné hodnoty jsou pak data. Data do studií mohou být získána různými způsoby. Podle způsobu získávání dat lze studie dělit na \"prospektivní\" a \"retrospektivní\".\n\nRetrospektivní studie sbírají data ze starších vybraných případů. Výhodou je zejména finanční nenáročnost a relativně rychlá dostupnost odpovědí na dané otázky. Hlavní nevýhodou jsou časté nepřesnosti v záznamech, které mohou výsledky studie od základu změnit. Proto jsou v současnosti preferovány spíše prospektivní studie.\n\nProspektivní studie jsou obvykle plánované studie, do kterých je zahrnuta skupina lidí se srovnatelným zdravotním stavem. Tato skupina je po určitou dobu pozorována, aby bylo možno sledovat dobu, za kterou se nemoc (nebo jiný objekt sledování) rozvine.\n\nJinou formou prospektivní studie jsou takzvané klinické pokusy. Jsou to kontrolované experimenty, které se obvykle snaží určit účinnost nového léku nebo léčebné metody. Pacienti vstupující do těchto pokusů jsou rozděleni do několika skupin, některým je podán nový lék, resp. jsou léčeni novou metodou, jiným je podáno pouze placebo, resp. je použita starší léčebná metoda. Vliv na pacienty je pak po dostatečně dlouhou dobu sledován, aby bylo možno určit, zda je nový lék či léčebná metoda účinnější než ty dosud používané.\n"}
{"id": "489038", "url": "https://cs.wikipedia.org/wiki?curid=489038", "title": "Alina Kabajevová", "text": "Alina Kabajevová\n\nAlina Maratovna Kabajevová (\"rusky\": \"Али́на Мара́товна Каба́ева\"; \"tatarsky\": \"Älinä Marat qızı Qabayeva\"; narozená 12. května 1983, Taškent, Uzbecká SSR) je ruská politička a bývalá moderní gymnastka, olympijská vítězka, desetinásobná mistryně světa a patnáctinásobná mistryně Evropy.\n\nJe historicky nejúspěšnější moderní gymnastkou Ruska (včetně éry Sovětského svazu), která vybojovala dvě medaile z olympijských her, osmnáct z mistrovství světa a dvacet pět z mistrovství Evropy. Od roku 2007 je poslankyní Dumy za stranu Jednotné Rusko.\n\nBěhem sportovní kariéry vážila 48 kg, měří 163 cm a disponuje mimořádným vrozeným rozsahem pohybů.\n\nNarodila se v Taškentu otci tatarské národnosti a ruské matce. S moderní gymnastikou začala v roce 1987, ve věku 4 let. První trenérkou se stala A. Malkinová. Otec hrál závodně fotbal a rodina se s ním stěhovala po území Uzbekistánu, Kazachstánu a Ruska.\n\nNejdříve jí trenéři nedávali mnoho šancí na úspěšnou kariéru, protože měla na moderní gymnastiku příliš robustní postavu a nebyla „hezká“. V mládí se přestěhovala do Ruska, kde jí matka představila šéftrenérce reprezentace Irině Vinerové, které se okamžitě zalíbila.\n\nPoté začala u Vinerové trénovat a dostavily se první úspěchy ve formě vyhraných závodů. Na mezinárodní scéně debutovala v roce 1996. V patnácti letech v roce 1998 vyhrála první titul mistryně Evropy (Portugalsko). O rok později vítězství zopakovala a přidala ještě titul mistryně světa z Ósaky (Japonsko). Na mistrovství Evropy v Budapešti 2003 získala celkem čtyři zlaté medaile, jedno stříbro a jeden bronz.\n\nNa Letních olympijských hrách 2000 v Sydney byla favoritkou na vítězství ve všech disciplínách, ale kvůli chybě v jinak výjimečném vystoupení, poté, co ztratila obruč, pro kterou musela vyběhnout mimo vymezené závodní území, se umístila celkově na třetím místě s bodovým ziskem 39,466 (švihadlo 9,925, obruč 9,641, míč 9,950, stuha 9,950).\n\nNa Hrách dobré vůle konaných v roce 2001 v Brisbane získala zlato ve třech disciplínách – míči, kuželech a švihadlu, stříbrnou medaili pak ve víceboji a obruči. Přesto jí medaile nezůstaly, protože byla spolu s týmovou kolegyní Irinou Čačinovou pozitivně testována na zakázané sulfonamidové diuretikum furosemid (ATC C03). Výsledky z Her dobré vůle a také z mistrovství světa v Madridu 2001 byly těmto ruským gymnastkám anulovány. Ukrajinka Tamara Jerofejevová se tak dodatečně stala mistryní světa.\n\nNa Letních olympijských hrách 2004 v Athénách vyhrála ve víceboji jednotlivkyň s celkovým ziskem 108,400 bodů (obruč 26,800, míč 27,350, kužely 27,150, stuha 27,100), stříbro si odvezla její kolegyně Irina Čačinová.\n\nV říjnu 2004 oznámila ukončení aktivní kariéry. Nicméně v červnu 2005 ruská šéftrenérka Irina Vinerová připustila možnost jejího návratu. Gymnastka se pak objevila v reprezentačním týmu na přátelském střetnutí Rusko–Itálie v Janově, které se uskutečnilo 10. září 2005. 5. března 2006 dokázala vyhrát závod Gazprom Moscow Grand Prix, na kterém skončily druhá a třetí krajanky Věra Sessinová a Olga Kapranovová.\n\nV roce 2005 stala členkou nově zřízené Komory lidu.\n\nObjevila se také krátce v japonském filmu z roku 2001 \"Red Shadow\", kde předváděla gymnastický trénink.\n\nV roce 2005 s ní ruská rapová skupina \"Igra Slov\" natočila skladbu a poté i videoklip.\n\nOd roku 2007 je poslankyní Dumy za prokremelskou stranu Jednotné Rusko.\n\nV dubnu 2008 otiskly ruské noviny \"Moskovskij Koresponděnt\" zprávu, že se chystá na červen svatba bývalé gymnastky s tehdejším ruským prezidentem Vladimirem Putinem, poté, co ukončí působení v úřadu. 18. dubna 2008 se k tomu Putin vyjádřil během konference se Silviem Berlusconim, když řekl \"„Není tam ani jediné pravdivé slovo“\" (ve zprávě). Zatímco byl prezident na zahraniční návštěvě, tiskový mluvčí gymnastky také informaci dementoval a odmítl ji slovem \"„nesmysl“\". Noviny, které zprávu otiskly, přestaly natrvalo vycházet 29. října 2008.\n\n"}
{"id": "489039", "url": "https://cs.wikipedia.org/wiki?curid=489039", "title": "Chotouchov", "text": "Chotouchov\n\nVesnice Chotouchov leží v okrese Kolín. Je součástí obce Kořenice, od které je vzdálena 2 km jihozápadně.\n\nV roce 2011 zde bylo evidováno 97 adres.\n\nSeverně od vesnice leží zastávka Chotouchov na železniční trati Kolín – Ledečko.\n\nChotouchov je také název katastrálního území o rozloze 3,93 km.\n\n"}
{"id": "489041", "url": "https://cs.wikipedia.org/wiki?curid=489041", "title": "Renin", "text": "Renin\n\nRenin je enzym (nikoliv hormon v pravém slova smyslu), který se tvoří poblíž glomerulů v kůře ledvin, konkrétně v buňkách juxtaglomerulárního aparátu. Tento enzym štěpí alfa-globulin krevní plazmy a tak dává vzniknout angiotensinu I. (po další přeměně angiotensin II - tkáňový hormon). Renin je tedy \"starter\" tzv. renin-angiotensinového systému, který se podílí na řízení vylučování vody a iontů ledvinami.\n\nSekrece reninu je regulována:\n\nOvlivnění sekrece reninu je zpětnovazebné - tzn. po snížení intenzity vyvolávajícího impulsu se snižuje i intenzita jeho vyplavování do krve.\n"}
{"id": "489044", "url": "https://cs.wikipedia.org/wiki?curid=489044", "title": "Klouzek strakoš", "text": "Klouzek strakoš\n\nKlouzek strakoš (\"Suillus variegatus\" ), v některé české literatuře udáván jako hřib strakoš, je jedlá houba z čeledi slizákovité. \n\n\n\nKlobouk má v průměru 3–15 cm. Tvar klobouku je zpočátku polokulovitý, poté polštářovitý až ploše polštářovitý v dospělosti, ve stáří, někdy až plochý, suchý, za vlhka mírně slizký. Okraj klobouku je v mládí podvinutý, v dospělosti pak ostrý. Barva je žlutavě olivová až špinavě pomerančová ve stáří až olivově nazelenalá. V mládí je klobouk pokrytý hnědou až červenohnědou plstí, která ve stáří mizí. Pokožka klobouku se dá sloupat velice obtížně nebo vůbec.\n\nRourky jsou relativně krátké 8–15 mm dlouhé, v mládí okrově žluté v dospělosti pak až olivově hnědé, na řezu a otlačením modrající. Póry jsou zbarvením jakoby špinavější než rourky, drobné, v mládí kulaté, pak téměř hranaté. Poraněním trochu modrají, později se modrá mění na hnědou.\n\nTřeň je 30–90 mm dlouhý a 25–40 mm široký, v mládí břichatý, poté válcovitý, zprvu jemně plstnatý, potom téměř hladký, plný. Barvy citrónově žluté až okrově žluté, na bázi s hnědočerveným nádechem, dole někdy bledě plstnatý.\n\nDužnina je dosti tvrdá a pružná, ve třeni trochu vláknitá. Barva je nad rourkami a pod povrchem klobouku nažloutlá až citrónově žlutá, ve třeni s pomerančovým odstínem. Na řezu slabě zelená nebo modrozelená. Vůně je houbová až pryskyřičná, někdy pestřecová, chuť mírná, nevýrazná.\n\nVýtrusy jsou světle žluté, elipsovitě vřetenovité, velikost mají 8–10 × 3–4 mikrometrů. Výtrusný prach je olivově hnědý. \n\nRoste od července až do listopadu, v písčitých borech, zejména v mladším porostu. Upřednostňuje borovici lesní, kyselejší půdu a vlhká až podmáčená místa. Je to všeobecně rozšířený druh zejména v nížinách, ale vyskytuje se i ve vyšších polohách.\n\nStrakoš je jedlá houba. Ke sběru se hodí hlavně mladé plodnice.\n\nZaměnit ho lze s taktéž jedlým, klouzkem kravským, který má však klobouk hladký a za vlhka silně slizký.\n\n\n"}
{"id": "489063", "url": "https://cs.wikipedia.org/wiki?curid=489063", "title": "Michael Bublé", "text": "Michael Bublé\n\nMichael Steven Bublé (* 9. září 1975, Burnaby, Britská Kolumbie, Kanada) je kanadský zpěvák a herec, který vyhrál několik cen jako např. třikrát cenu Grammy a vícekrát získal cenu Juno Award. Narodil se jako nejstarší dítě a jediný syn svých rodičů italsko-chorvatského původu.\n\nBublé slavil celosvětový komerční úspěch v roce 2005 s albem \"It's Time\" a jeho album z roku 2007, \"Call Me Irresponsible\", byl úspěch ještě větší. Bublé dosud celosvětově prodal více než 20 milionů desek.\n\n28. srpna 2013 se Bublému narodil syn Noah. V lednu 2016 se narodil druhý syn Elias.\n\nV listopadu 2016 Bublé s manželkou oznámili, že jejich tříletému synovi Noahovi byla diagnostikována rakovina jater a podrobí se chemoterapii. Na jaře 2017 pár oznámil, že léčba byla úspěšná a Noah je v současnosti zcela bez příznaků rakoviny. \n\n\n\n\n\n"}
{"id": "489078", "url": "https://cs.wikipedia.org/wiki?curid=489078", "title": "Humphrey Gilbert", "text": "Humphrey Gilbert\n\nSir Humphrey Gilbert (1539−9. září 1583) byl anglický mořeplavec a kolonizátor Severní Ameriky.\n\nRoku 1578 obdržel královské svolení k průzkumu severozápadního průjezdu do Číny, avšak jeho výprava z let 1578 - 1579 skončila neúspěchem. V roce 1583 doplul po stopách Johna Cabota na Newfoundland, kde 5. srpna založil vůbec první stálou britskou kolonii Saint John’s (přičemž na Newfoundlandu již dříve existovaly sezónní rybářské kolonie). Na zpáteční cestě utonul po potopení jeho lodi \"Squirrel\".\n"}
{"id": "489089", "url": "https://cs.wikipedia.org/wiki?curid=489089", "title": "Pučery", "text": "Pučery\n\nPučery je vesnice v okrese Kolín, je součástí obce Kořenice. Nachází se asi 2,5 km na západ od Kořenic. Prochází tudy železniční trať Kolín - Ledečko. V roce 2011 zde bylo evidováno 69 adres.\n\nPučery je také název katastrálního území o rozloze 3,98 km.\n\n"}
{"id": "489090", "url": "https://cs.wikipedia.org/wiki?curid=489090", "title": "Hluboký Důl", "text": "Hluboký Důl\n\nHluboký Důl je vesnice v okrese Kolín, součást obce Nebovidy. Nachází se 1,5 km na sever od Nebovid a 3 km na jihovýchod od Kolína. Prochází tudy železniční trať Kolín - Ledečko. V roce 2011 zde bylo evidováno 108 adres. V Hlubokém Dole je rybník, malé hřiště a hospoda.\n\n"}
{"id": "489092", "url": "https://cs.wikipedia.org/wiki?curid=489092", "title": "Miloslav Holý", "text": "Miloslav Holý\n\nMiloslav Holý (4. října 1897 Praha-Karlín – 3. března 1974 Praha) byl český malíř.\n\nNarodil se v Karlíně jako jediný syn hostinského Jana Holého a Boženy Kaucké. Studoval na Akademii výtvarných umění v Praze u Jana Preislera, Vlaha Bukovace, Jakuba Obrovského a v grafické speciálce u Maxe Švabinského. Spolu s Karlem Holanem, Pravoslavem Kotíkem a sochařem Karlem Kotrbou vytvořil v roce 1924 skupinu \"Ho Ho Ko Ko\", též nazývanou Skupina sociální malby. Existence skupiny byla až do roku 1927. Každoročně se skupinou vystavovali v Praze a Brně. Počátkem 30. let založil rodinu a dal si postavit vilu ve Střešovicích.\n\nV letech 1927–1930 a 1939–1949 byl členem SVU Mánes. Dále byl členem Umělecké besedy a SČUG Hollar.\n\nV letech 1945-1946 soukromě vyučoval malbu. V letech 1947–1958 byl profesorem a v letech 1950–1954 rektorem Akademie výtvarných umění. Byl nositelem titulu zasloužilý umělec (1964) a vyznamenání Řád práce (1967).\n\nJeho rozsáhlé malířské dílo obsahuje převážně krajinomalbu. Stylově je charakterizuje celoživotní příklon k expresionismu. Ve dvacátých letech byl koloristou, později tvoří dynamické, pastózní krajiny. Často se inspiroval krajinou Podorlicka. S oblibou podobně jako Karel Holan maloval výjevy z periferie, byl však rovněž vynikajícím a osobitým krajinářem.\n\nV roce 1927 odjel do Francie, kde pobýval a maloval nějaký čas v Bretani, a také v Paříži.\n\nDíla Miloslava Holého byla vystavována na mnoha výstavách, je zastoupen v mnoha českých galeriích a muzeích. Je rovněž autorem několika statí a knihy vzpomínek.\n\n\n\n"}
{"id": "489097", "url": "https://cs.wikipedia.org/wiki?curid=489097", "title": "Mike Richter", "text": "Mike Richter\n\nMike Richter (* 22. září 1966, Abington, USA) je bývalý americký hokejový brankář. Patří k nejvýznamnějším americkým brankářům v historii, který byl v letech 1989 až 2003 hráčem klubu NHL New York Rangers. Jakožto hráč Rangers je držitelem několika brankářských rekordů, v roce 1994 získal s tímto klubem Stanley Cup.\n\nKlub New York Rangers si vybral Richtera z 28 místa draftu v roce 1985. Právě Rangers jsou jediným klubem, za který Richter v NHL nastoupil. 4. září 2003 ohlásil konec aktivní činnosti. Jeho číslo 35 je v hale Madison Square Garden trvale vyřazeno z užívání.\n\nRichter reprezentoval Spojené státy na několika významných sportovních akcích; na Zimních olympijských hrách v letech 1988, 1998 a 2002 a na Světovém poháru v roce 1996, na kterém byl zvolen nejužitečnějším hráčem.\nTaky dobré výsledky ukazoval v Naganu v roce 1998 na olympijskych hrách.\n"}
{"id": "489101", "url": "https://cs.wikipedia.org/wiki?curid=489101", "title": "Karl Becker", "text": "Karl Becker\n\nKarl Heinrich Emil Becker (14. prosince 1879 - 8. dubna 1940) byl veterán první světové války a pozdější generál německé armády za druhé světové války v hodnosti \"General der Artillerie\" (\"Generál dělostřelectva\"). Mimo jiné působil i jako ředitel armádního zbrojního úřadu (\"Heereswaffenamt\").\n\nKarl Becker se narodil 14. prosince roku 1879 ve falckém městě Speyer. Po dokončení základního vzdělání nastoupil na tamější gymnázium, kde později odmaturoval. K 16. červenci roku 1898 vstoupil do královské bavorské armády a byl zařazen jako důstojnický čekatel (\"Fahnenjunker\") k bavorskému 2. pěšímu dělostřeleckému pluku (\"Bayerisches Fuß-Artillerie-Regiment Nr. 2\"), který sídlil v Métách pod velením plukovníka Karla von Oelhafena.\n\nK počátku března následujícího roku byl zařazen na vojenskou školu do Mnichova, kterou dokončil ke konci ledna roku 1900. Po jejím dokončení byl k počátku března téhož roku povýšen do hodnosti \"Leutnant\" (poručík) a vrátil se zpět ke svému domovskému pluku.\n\nU jednotky však zůstal pouze do října roku 1901, neboť nastoupil na bavorskou královskou školu pro dělostřelecké a ženijní jednotky. Dvouroční studium úspěšně zakončil 3. dubna roku 1903 a následně se vrátil zpět k 2. pěšímu dělostřeleckému pluku. Ke konci července roku 1905 se také oženil s Katherinou Hoppe, se kterou měl později dva syny.\n\nNásledně byl k počátku září roku 1905 jmenován do funkce pobočníka velitele II. praporu svého pluku a pluku sloužil nakonec až do konce září následujícího roku. Od 1. října totiž nastoupil studium na vojenské technické akademii v Berlíně-Charlottenburgu, kde studoval balistiku a instruktáž zbraní. Studium úspěšně dokončil 15. července roku 1909 a posléze se stal asistentem profesora Carla Cranze.\n\nDne 7. března 1910 byl povýšen do hodnosti \"Oberleutnant\" (nadporučík) a přesně o rok později opustil funkci asistenta a přešel jako asistent do královské pruské kontrolní komise dělostřelectva. K 1. říjnu roku 1912 byl převelen k bavorskému 3. pěšímu dělostřeleckému pluku (\"Bayerisches Fuß-Artillerie-Regiment Nr. 3\"), avšak členem komise zůstal nadále.\n\nK 13. listopadu roku 1913 vstoupil do pruské královské armády a byl zařazen k 2. pruskému pěšímu dělostřeleckému pluku (\"Preußischer Fuß-Artillerie-Regiment Nr. 2\"). Ke konci ledna roku 1914 byl povýšen do hodnosti \"Hauptmann\" (kapitán) a v srpnu, již po vypuknutí války, byl převelen k 2. námořnímu praporu děl (\"Marine-Kanone-Batallion Nr. 2\"), kde převzal velení dělové baterie.\n\nJeho kariéra rychle stoupala a ke konci května roku 1915 byl jmenován do funkce velitele 6. námořního praporu děl (\"Marine-Kanone-Batallion Nr. 6\").\n\nAvšak jeho služba na frontě skončila 20. července roku 1916, kdy se stal poradcem u dělostřelecké kontrolní komise. Na této pozici přečkal válku a zůstal zde až do počátku října roku 1919. Během služby v první světové válce si vysloužil oba stupně pruského Železného kříže a několik dalších vyznamenání.\n\nPo skončení války zůstal Becker v armádě a po opuštění pozice poradce u dělostřelecké kontrolní komise byl k počátku října roku 1919 převelen jako poradce k inspekci zbraní a vybavení u armádního zbrojního úřadu (\"Heereswaffenamt\"). Zde sloužil až do počátku dubna roku 1926, přičemž k počátku února roku 1922 byl povýšen do hodnosti majora. Současně s tím studoval na univerzitě v Královci chemii a metalurgii a promoval 1. března roku 1922 s prací o katodické změně fenolu. Dne 14. července téhož roku získal na téže univerzitě i doktorát z inženýrství.\n\nK 1. dubnu roku 1926 opět změnil své působiště, byl jmenován velitelem sekce zabývající se balistikou a municí u armádního zbrojního úřadu (\"Heereswaffenamt\"), který spadal pod říšské ministerstvo obrany (\"Reichswehrministerium\"). Přesně o rok později byl povýšen do hodnosti \"Oberstleutnant\" (podplukovník).\n\nBecker kladl od roku 1929 jako vedoucí výzkumné sekce u armádního zbrojního úřadu (balistika a munice) zvláštní důraz na raketový výzkum. Výsledkem toho bylo, že raketový program se rozvinul natolik, že roku 1932 vznikl prototyp rakety na kapalné palivo MIRAK 3. K počátku dubna roku 1930 byl povýšen do hodnosti \"Oberst\" (plukovník). Ke konci ledna roku 1929 obdržel také čestný doktorát z filozofie na univerzitě v Královci.\n\nZačátkem října roku 1932 mu byla k jeho původní funkci přidělena funkce šéfa testovacích záležitostí na armádním zbrojním úřadu (\"Heereswaffenamt\"). V této funkci působil až do počátku dubna roku 1933 a následně přešel na technickou univerzitu v Berlíně, kde působil nejdříve jako čestný profesor a od srpna téhož roku již jako plnohodnotný profesor. V říjnu byl dokonce jmenován děkanem 5. fakulty na berlínské technické univerzitě. K tomu byl k 1. únoru roku 1933 povýšen do hodnosti generálmajora.\n\nVe funkci děkana působil až do 27. listopadu roku 1935, kdy se stal řádným členem fyzických a matematických tříd na pruské akademii věd a 16. března roku 1937 k tomu přibral funkci prezidenta říšského výzkumného koncilu, kam byl dosazen říšským ministrem Bernhardem Rustem. K tomu byl k 1. říjnu roku 1934 povýšen do hodnosti \"Generalleutnant\" (generálporučík) a k počátku října roku 1936 byl naposledy povýšen do hodnosti \"General der Artillerie\" (generál dělostřelectva).\n\nNutno podotknout, že byl stále ve funkce velitele sekce balistiky a munice u armádního zbrojního úřadu (\"Heereswaffenamt\"), kterou zastával již od 1. dubna roku 1926.\n\nJeho posledním postem v jeho kariéře se mu stala pozice šéfa armádního zbrojního úřadu (\"Heereswaffenamt\"), kde ve vedení nahradil generála Kurta Lieseho, který byl penzionován.\n\nDne 8. dubna 1940, den před německou invazí do Dánska a Norska (\"Operace Weserübung\"), spáchal Becker za přítomnosti gestapa sebevraždu. Generál Becker totiž trpěl měsíce těžkými depresemi jako následek těžké kritiky ze strany vůdce a německého kancléře Adolfa Hitlera a dalších funkcionářů Třetí říše. Kritizován byl hlavně kvůli neplnění plánované produkce munice.\n\nSebevražda generála Beckera byl utajena pomocí státního pohřbu, který byl následně vystrojen 12. dubna roku 1940 v Berlíně. Na jeho pozici šéfa armádního zbrojního úřadu následně nastoupil generál Emil Leeb.\n\n\n\n"}
{"id": "489105", "url": "https://cs.wikipedia.org/wiki?curid=489105", "title": "Vtělení", "text": "Vtělení\n\nVtělení (lat. \"incarnatio\", doslova narození v těle) znamená vstup božské bytosti do světa, obvykle v lidském těle. Je to jeden z ústředních pojmů křesťanství, vyskytuje se však i v jiných náboženstvích.\n\nHlavním tématem a tajemstvím křesťanské víry je vykoupení člověka v Ježíši Kristu, v němž Bůh sám sestoupil na svět a narodil se jako člověk. Tím se křesťanství odlišuje od judaismu a islámu. Nicméně ani křesťané nevěří ve tři různé bohy, nýbrž v Boha jako Trojici Otce, Syna a Ducha svatého. Otec přitom znamená stvoření, Syn vtělení a vykoupení a Duch svatý trvalou přítomnost Boží. Událost vtělení si křesťané připomínají při slavení Vánoc (Ježíšovo narození), Velikonoc (Ježíšova smrt a vzkříšení) a Svatodušních svátků.\n\nKřesťanská myšlenka vtělení přitom není dualistická a neznamená, že by božská duše vstoupila do lidského těla, nýbrž mluví o podstatném spojení božské a lidské přirozenosti v jedné osobě. Tak ji vyjadřují už nejstarší křesťanské texty, například List Filipským: „Způsobem bytí byl roven Bohu, a přece na své rovnosti nelpěl, nýbrž sám sebe zmařil, vzal na sebe způsob služebníka a stal se jedním z lidí.“ Úvod Janova evangelia začíná takto: „Na počátku bylo Slovo, to Slovo bylo u Boha, to Slovo bylo Bůh“ a uzavírá: „A Slovo se stalo tělem a přebývalo mezi námi.“ Myšlenka vtělení se však postupně rozvíjela přes příběh Ježíšova narození v Betlémě až po teologické diskuse a formulace církevních sněmů. Pro západní křesťanství ji formuloval Anselm z Canterbury v 11. století v knize „Proč se Bůh stal člověkem“ (\"Cur Deus homo\").\n\nTajemství božího vtělení a Trojice nelze rozumem pochopit a znamená také hranici dostupnosti Boha pro lidské myšlení. Některé křesťanské proudy je proto odmítaly a odmítají: Michael Servet, unitáři, Svědkové Jehovovi aj. Naopak ve středověké mystice se vyskytuje představa, že k Božímu vtělování dochází stále a v každé zbožné duši (Mistr Eckhart).\n\nPolští bratři v 17. století chápali vtělení slova jako ztělesnění Božího plánu v potomstvu Abrahamovu, ne jako vtělení osoby, která existovala v nebi ještě před narozením.\n\nPodle K. Rahnera lze tajemství vtělení vyložit jako nezvratné setkání lidské touhy po transcendenci a Božího vstřícného přijetí. To se historicky událo v Ježíši z Nazareta, takže je tato naděje otevřena i všem, kdo v něho věří.\n\nJiné představy vtělení jsou vesměs dualistické a předpokládají vstup božstva do lidské duše nebo vstup duše do nějakého těla. V hinduismu se vypráví mnoho příhod, jak Šiva přicházel mezi lidi v lidské podobě a zkoumal jejich ochotu obětovat. Také v řecké a latinské mytologii se velmi často hovoří o tom, jak bohové vstupují do lidských duší nebo přicházejí na svět v lidské podobě. Na počátku Odysseje navštěvuje Pallas Athéna v podobě cizince Odysseova syna Telemacha. Důraz se zde klade na lidskou podobu nebo působení na lidi, nikoli na vtělení jako takové.\n\nNěkteří egyptští panovníci se pokládali za vtělení božstev a odtud odvozovali svoji autoritu. Buddhismus soudí, že duše se po smrti převtělují, vstupují do jiných těl, lidských nebo zvířecích (reinkarnace); podobně si v Platónově Faidru duše jako vozatajové vybírají nová těla. V těchto případech se však jedná o opakované události v „životech“ nesmrtelných duší, takže se od křesťanského chápání vtělení podstatně liší.\n\n"}
{"id": "489108", "url": "https://cs.wikipedia.org/wiki?curid=489108", "title": "Ricinový olej", "text": "Ricinový olej\n\nRicinový olej je rostlinný olej získávaný ze semen skočce obecného (ricinovníku, \"Ricinus communis\"). Ricinový olej je bezbarvá až velmi světle žlutá kapalina se slabou nebo žádnou chutí a pachem. Teplota varu je 313 °C, hustota 961 kg/m. Jedná se o triacylglycerol, kde přibližně 90 % řetězců mastných kyselin tvoří kyselina ricinolejová (\"cis\"-12-hydroxy-oktadec-9-enová). Dalšími významnými mastnými kyselinami jsou kyseliny olejová a linolová.\n\nKyselina ricinolejová, mononenasycená mastná kyselina s 18 atomy uhlíku v molekule, je neobvyklá tím, že má na dvanáctém uhlíku hydroxylovou skupinu. Tato skupina způsobuje neobvyklé polarizační vlastnosti kyseliny (a tedy i ricinového oleje) a umožňuje také chemickou derivatizaci, která u většiny jiných olejů ze semen není prakticky proveditelná. Proto jsou ricinový olej a kyselina ricinolejová cennými surovinami pro chemickou výrobu. V porovnání s jinými semennými oleji, které postrádají hydroxylovou skupinu, je ricinový olej výrazně dražší. Například v červenci 2007 se indický ricinový olej prodával okolo 0,90 USD za kilogram, zatímco americký sójový, slunečnicový nebo řepkový olej stál jen zhruba 0,30 USD/kg.\n\nRicinový olej a jeho deriváty mají uplatnění při výrobě mýdel, maziv, hydraulických a brzdových kapalin, nátěrových hmot, barviv, inkoustů, plastů odolných vůči mrazu, vosků, leštidel, polyamidů, léčiv a parfémů.\n\nSemeno skočce obsahuje také ricin, toxickou bílkovinu. Sklízení ricinových semen proto může být nebezpečné. Na povrchu rostliny byly totiž nalezeny alergenní sloučeniny, které mohou trvale poškodit nervový systém. Největšími producenty ricinového oleje jsou Indie, Brazílie a Čína; v těchto zemích byly také u osob pracujících se skočcem zaznamenávány škodlivé účinky na jejich zdraví. Kvůli tomuto problému, společně s obavami ohledně toxického vedlejšího produktu ricinu, bylo doporučeno hledat jiné zdroje hydroxymastných kyselin. Někteří vědci také zkoušejí geneticky modifikovat skočec tak, aby zabránili syntéze ricinu.\n\n\n"}
{"id": "489122", "url": "https://cs.wikipedia.org/wiki?curid=489122", "title": "Cornelia Oschkenatová", "text": "Cornelia Oschkenatová\n\nCornelia Oschkenatová, rozená Riefstahlová (* 29. října 1961, Neubrandenburg) je bývalá východoněmecká atletka, která se věnovala krátkým překážkovým běhům. Je halovou mistryní světa (1987) a trojnásobnou halovou mistryní Evropy (1985, 1986, 1988).\n\nÚspěchy získala také pod širým nebem. Na ME v atletice 1986 ve Stuttgartu získala stříbrnou medaili, když cílem proběhla v čase 12,55 s. O rok později vybojovala bronz na druhém ročníku MS v atletice v Římě. Reprezentovala na letních olympijských hrách 1988 v jihokorejském Soulu, kde ve finále skončila na posledním, osmém místě v čase 13,73 s. Těsně pod stupni vítězů, čtvrtá doběhla na evropském šampionátu ve Splitu v roce 1990. Na Mistrovství světa v atletice 1991 v Tokiu skončila v úvodním rozběhu.\n\n25. února 1989 zaběhla ve Vídni na šedesátce s překážkami nový světový rekord, jehož hodnota byla 7,73 s. Tento čas je dodnes šestým nejlepším v celé historii. Rekord překonala 4. února 1990 v Čeljabinsku Ludmila Engquistová (7,69 s) a až v roce 2008 zaběhla Švédka Susanna Kallurová v Karlsruhe 7,68 s.\n\n\n"}
{"id": "489132", "url": "https://cs.wikipedia.org/wiki?curid=489132", "title": "Mike Modano", "text": "Mike Modano\n\nMichael Thomas „Mike“ Modano junior (* 7. června 1970, Detroit, Michigan, USA) je bývalý americký hokejový centr a bývalý kapitán klubu NHL Dallas Stars. Patří k nejlepším střelcům, kteří kdy v NHL nastoupili. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nModano byl v roce 1988 vybrán klubem Minnesota North Stars, jakožto celkově první hráč draftu. Stal se tak v historii pátým Američanem, kterému se to podařilo. Modano velkou většinu kariéry strávil v klubu Minnesota North Stars respektive v Dallas Stars, kam se klub v roce 1993 z Minnesoty přestěhoval. V Dallasu hrával do roku 2010, přičemž tam odehrál 18 sezón v řadě. Hned ve své první sezóně v NHL se mu velmi dařilo, v 80 zápasech dosáhl v kanadském bodování 75 bodů. Byl nominován na Calder Memorial Trophy pro nejlepšího nováčka NHL, která však byla udělena Sergeji Makarovovi, kterému však bylo již 31 let a předtím hrával v sovětské hokejové lize již 12 let. To vedlo k zavedení věkové hranice 26 let pro udělení Calderovy trofeje. V roce 1999 pomohl vybojovat Stanley Cup. Bodově výrazně nikdy nevyčníval, jeho nejlepším individuálním výsledkem bylo 93 bodů ve dvou po sobě jdoucích sezónách, ale stálou výkonností se dokázal prosadit na pozici nejproduktivnějšího Američana a nejlepšího amerického střelce historie. 21. září 2011 oznámil konec hráčské kariéry. Při slavnostním ceremoniálu, 8. března 2014 bylo jeho číslo 9 vyřazeno z nabídky čísel dresů.\n\nTýmové\n\nIndividuální\n\nNárodní (údajně po skončené sezóně 2009/2010)\n\nKlubové rekordy Minnesota North Stars/Dallas Stars\n\n\n\n \n"}
{"id": "489133", "url": "https://cs.wikipedia.org/wiki?curid=489133", "title": "Radek Nečas", "text": "Radek Nečas\n\nRadek Nečas (* 18. července 1980 v Brně) je český basketbalista hrající Národní basketbalovou ligu za tým ČEZ Basketball Nymburk. Hraje na pozici vyššího křídla (pozice č.4).\nJe vysoký 206 cm, váží 103 kg, je levák. Radek je herně velmi inteligentní, vyniká především v obranné činnosti a na doskoku.\nJe členem seniorské reprezentace ČR. Je 4x Mistrem ČR a 3x vítězem Českého poháru, vše v dresu ČEZ Basketball Nymburk. Získal 1x stříbro z české ligy (v týmu BK Prostějov) a 3x bronz (BVV Brno, Mlékárna Kunín, BK Prostějov). Má dceru Sáru (*2008).\n\n\nHráč původem z Brna, pokračovatel známého rodu basketbalistů - již 3. generace. Radek Nečas (stejně jako jeho otec Josef) reprezentuje ČR.\n\n"}
{"id": "489140", "url": "https://cs.wikipedia.org/wiki?curid=489140", "title": "Chris Chelios", "text": "Chris Chelios\n\nChristos Kostas Tselios (* 25. leden 1962, Chicago, Illinois, USA), je bývalý americký hokejový obránce řeckého původu. 24. listopadu 2006 odehrál svůj 1 496. zápas v NHL, což je americký rekord. Během své kariéry hrál v NHL za kluby Montreal Canadiens, Chicago Blackhawks, Detroit Red Wings a Atlantu Thrashers. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n"}
{"id": "489141", "url": "https://cs.wikipedia.org/wiki?curid=489141", "title": "Saturnin z Toulouse", "text": "Saturnin z Toulouse\n\nSvatý Saturnin z Toulouse (lat. \"Saturninus\", fr. \"Sernin\"; † okolo 257 v Toulouse) byl starověký křesťanský misionář a mučedník, jeden ze sedmi apoštolů vyslaných ke Galům, žijícím na území dnešní Francie, sv. Fabiánem.\n\nZemřel usmýkán býkem na příkaz polyteistických kněží, kteří jej vinili z toho, že svou přítomností ruší účinek jejich obřadů a že odmítl obětovat v jejich chrámu. Jeho kult lze vystopovat již ve 3. století, svátek slaví 29. listopadu. Zobrazován bývá jako biskup smýkaný býkem.\n\nJe patronem proti bolestem hlavy a závratím, proti moru, proti smrtelné úzkosti a za dobrou hodinu smrti; proti soužení s mravenci. Též je hlavním patronem města Toulouse.\nJe mu zasvěcena bazilika sv. Saturnina v Toulouse, vybudovaná v letech 1080-1120 nad jeho hrobem, která je jednou z důležitých zastávek na poutní cestě do Santiaga de Compostela.\n\n\n"}
{"id": "489143", "url": "https://cs.wikipedia.org/wiki?curid=489143", "title": "Píla", "text": "Píla\n\nNázev Píla má více sídel:\n"}
{"id": "489144", "url": "https://cs.wikipedia.org/wiki?curid=489144", "title": "Doľany", "text": "Doľany\n\nNázev Doľany má více sídel:\n\n"}
{"id": "489146", "url": "https://cs.wikipedia.org/wiki?curid=489146", "title": "Rotem (Bik'at ha-Jarden)", "text": "Rotem (Bik'at ha-Jarden)\n\nRotem ( רותם, podle názvu trnitého keře „Retama“ - hebrejsky „Rotem“, například v 1. knize královské 19,4, v oficiálním přepisu do angličtiny Rotem) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce 36 metrů pod úrovní moře, v severní části Jordánského údolí, cca 53 kilometrů severně od centra Jericha, cca 67 kilometrů severovýchodně od historického jádra Jeruzalému a cca 75 kilometrů severovýchodně od centra Tel Avivu. Na západě od vesnice se z příkopové propadliny Jordánského údolí zvedá prudký hřbet hornatiny Samařska. Západně od obce také teče vádí Nachal Milcha.\n\nOsada je na dopravní síť Západního břehu Jordánu napojena pomocí místní silnice číslo 578, která je součástí takzvané Alonovy silnice, významné severojižní dopravní osy Jordánského údolí. Rotem leží cca 4 kilometry od řeky Jordán.\n\nRotem je relativně mladou osadou, protože její proměna na civilní sídlo začala teprve počátkem 21. století. Plnohodnotný oficiální status získala až po roce 2010, třebaže už předtím měla samostatné zastoupení v Oblastní radě Bik'at ha-Jarden. Leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Jordánské údolí patřilo mezi oblasti, kde došlo k zakládání izraelských osad nejdříve. Takzvaný Alonův plán totiž předpokládal jeho cílené osidlování a anexi.\n\nV případě této konkrétní lokality ale rozhodnutí o založení nové osady přijala izraelská vláda až 3. června a 15. července 1979, kdy zde souhlasila s plánovaným vznikem osady typu Nachal (tedy polovojenské osídlení) pod pracovním názvem Nachal Ro'i Gimel. Ani pak ale ještě k založení osady nedošlo. Ještě 14. února 1982 izraelská vláda pouze schvaluje její budoucí zřízení - nyní byla pracovně označována jako Ma'ale Meluhim nebo Nachal Eliša (nezaměňovat se stejnojmennou osadou Nachal Eliša u Jericha). Po výhledové proměně na běžnou civilní osadu měla mít kapacitu až sto rodin. Plán aktivit oddílů nachal pro roky 1982-1983 skutečně v tomto období počítal s výstavbou osady. Došlo k tomu ale až v roce 1984. Stále ovšem šlo jen o osídlení typu nachal - tedy spíše malou vojenskou základnu izraelské armády. Převod na civilní sídlo se nedařil.\n\nV tomto stavu pak zůstala lokalita až do počátku 21. století. Teprve v roce 2001 byl Nachal Rotem proměněn na civilní sídlo, když se tu usadilo několik převážně mladších lidí - sekulárních i nábožensky založených, kteří zde vytvořili vlastní komunitu, která kombinuje judaismus a ekologické uvědomění. Členové komunity zde provozují firmu vyrábějící přírodní kosmetiku, organický olivový háj, léčitelství a malou pekárnu. V budoucnu se plánují vybudovat rekreační a lázeňský areál.\n\nPočátkem 21. století nebyla osada stejně jako celé území Oblastní rady Bik'at ha-Jarden zahrnuta do projektu Izraelské bezpečnostní bariéry. Izrael si od konce 60. let 20. století v intencích Alonova plánu hodlal celý pás Jordánského údolí trvale ponechat. Budoucnost vesnice zavisí na parametrech případné mírové dohody mezi Izraelem a Palestinci.\n\nObyvatelstvo obce Rotem je v databázi rady Ješa popisováno jako smíšené, tedy složené ze sekulárních i nábožensky založených Izraelců.\n\nData za rok 2003 tu uváděla 24 obyvatel. Organizace Peace Now zde k červnu 2006 uváděla 18 obyvatel. Internetové stránky obce zde v roce 2009 uváděly více než 20 rodin.\n\nPodle údajů z roku 2014 tvořili naprostou většinu obyvatel v Rotem Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství). Jde o menší sídlo vesnického typu. K 31. prosinci 2014 zde žilo 157 lidí. Během roku 2014 populace stoupla o 19,8 %.\n\n\n"}
{"id": "489152", "url": "https://cs.wikipedia.org/wiki?curid=489152", "title": "Vojenská záslužná medaile (Rakousko)", "text": "Vojenská záslužná medaile (Rakousko)\n\nVojenská záslužná medaile (; ) známá také jako Signum laudis, byla rakouské záslužné vyznamenání. Založil ho 12. března 1890 rakouský císař František Josef I. a byla udělována za vojenské zásluhy ve válce i v míru.\n\nOdznakem je zlatá, stříbrná či bronzová medaile, převýšená císařskou korunou. Na aversu je znázorněna hlava Františka Josefa, okolo níž se vine nápis FRANCISCUS JOS. I. D. G. IMP. AUST. REX BOH. ETC. ET REX HUNG. \"(František Josef I. z Boží milosti císař rakouský, král český atd. a král uherský)\". Na zadní straně je nápis SIGNUM LAUDIS \"(Odznak pochvaly)\" obklopený vavřínovo-dubovým věncem. Při druhém udělení byla medaile stříbrná. Zanikla s pádem rakousko-uherského mocnářství v roce 1918.\nV letech 1917 a 1918 se udělovala jiná verze medaile, a to s poprsím Karla I., přičemž medaile nebyla převýšena jednou korunou, ale hned dvěma - rakouskou a uherskou na vavřínové a dubové ratolesti.\nVojenská záslužná medaile měla zpočátku jediný stupeň reprezentovaný bronzovou medailí, postupem času se začaly rozlišovat 3 stupně. Zde jsou uvedeny vzestupně:\n\n\n\n\nNositelé nepocházející z Rakouska-Uherska\n\n"}
{"id": "489165", "url": "https://cs.wikipedia.org/wiki?curid=489165", "title": "Micachu &amp; The Shapes", "text": "Micachu &amp; The Shapes\n\nMicachu & The Shapes je čtyřčlenná anglická indie rocková hudební skupina z předměstí Londýn.\n\n\n\n\n\n\n"}
{"id": "489173", "url": "https://cs.wikipedia.org/wiki?curid=489173", "title": "Nicolas Kiesa", "text": "Nicolas Kiesa\n\nNicolas Kiesa (* 3. března 1978, Kodaň) je dánský automobilový závodník.\n\nV letech 1990 a 1991 se stal dánským motokárovým mistrem. V roce 1992 dosáhl druhého místa na mistrovství světa v kartingu. V roce 1993 závodil v mistrovství Evropy a také v národním dánském šampionátu, kde se stal vicemistrem. V roce 1994 pokračoval v evropském šampinátu a stal se vítězem prestižní Viking Kart Trophy. V roce 1996 byl mistrem Dánska, Skandinávie, vicemistr světa a čtvrtý skončil na mistrovství Evropy.\n\nV roce 1998 se umístil na třetí pozici v britské Formuli Ford a také při Formule Ford festivalu. V roce 1999 se stal Nicolas Kiesa britským mistrem této série, získal třetí místo při Evropském šampionátu a na festivalu Formule Ford skončil čtvrtý. O rok později byl šestý opět v britské Formuli Ford.\n\nV roce 2001 přestoupil do Formule 3 a zúčastnil se mistrovství Německa a Británie.\n\nRoku 2002 skončil dvanáctý ve Formuli 3000. V roce 2003 pokračoval v této sérii, vyhrál závod v Monaku.\n\nV roce 2003 odjel 5 závodů za tým formule 1 Minardi. Pro rok 2004 působil jako pilot dvousedadlového vozidla formule 1. Roku 2005 byl jmenován testovacím jezdcem Jordan Grand Prix.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nV roce 2006 skončil třetí ve tříde GT1 při dvanáctihodinovém závodě na Sebringu a jezdil za Audi v DTM.\n\n"}
{"id": "489174", "url": "https://cs.wikipedia.org/wiki?curid=489174", "title": "Jan Johnson", "text": "Jan Johnson\n\nJan Eric Johnson (* 11. listopadu 1950, Hamond, Indiana) je bývalý americký sportovec, atlet, který se věnoval skoku o tyči.\n\nV roce 1971 získal zlatou medaili na Panamerických hrách, které se konaly v kolumbijském městě Cali. O rok později reprezentoval na letních olympijských hrách v Mnichově, kde vybojoval bronz, když napotřetí překonal 535 cm. Napotřetí zdolal také základní výšku 520 cm.\n\nJeho dcera Chelsea Johnsonová se rovněž věnuje skoku o tyči. V roce 2009 získala na mistrovství světa v Berlíně stříbrnou medaili.\n\n"}
{"id": "489176", "url": "https://cs.wikipedia.org/wiki?curid=489176", "title": "Paldän Gjaccho", "text": "Paldän Gjaccho\n\nPalden Gyatso (1933, Panam, Tibet – 30. listopadu 2018) byl tibetský buddhistický mnich.\n\nBěhem čínské invaze do Tibetu byl zatčen za protesty a strávil 33 let v čínských věznicích a pracovních táborech, kde byl krutě mučen. Po svém propuštění v roce 1992 utekl do exilu do Dharamsaly v severní Indii. I ve svém věku je stále praktikujícím mnichem a politickým aktivistou. Cestuje po světě a upozorňuje na situaci v Tibetu.\n\nJeho autobiografie \"Oheň pod sněhem\" byla v roce 1997 přeložena Tseringem Shakyou a publikována v časopise Grove Press. Ve svém svědectví, popisuje Paldän krutosti čínského trestního systému v Tibetu a bezohledné mučení, které on i jeho spoluvězni zakoušeli.\n\nNa základě knihy \"Oheň pod sněhem\" byl v roce 2008 natočen stejnojmenný dokumentární film. Snímek přibližuje Paldänovy vzpomínky z minulosti a jejich vliv na jeho současný život aktivisty v exilu. I když dalajlama požaduje pro Tibet pouhou autonomii, existuje mezi Tibeťany početná skupina těch, kteří pro svou zemi požadují úplnou nezávislost. V rozhovorech s Paldänem je divákovi přiblížena pluralita politických názorů tibetské exilové komunity.\n\nPalden Gyatso se narodil v tibetské vesnici Panam, která se nachází na řece Nyangchu mezi Gyantse a Shigatse. V roce 1943 vstoupil jako novic do buddhistického kláštera Gadong. Během čínské invaze se stal plně vysvěceným mnichem školy Gelug. Později studoval v klášteře Drepung poblíž Lhasy.\n\nPo tibetském povstání roku 1959 byl zatčen Palden Gyatso čínskými úřady. Strávil následujících 33 roků v různých čínských věznicích a pracovních táborech, kde byl brutálně mučen s nevratným fyzickým poškozením. Navíc byl přinucen zúčastnit se barbarského programu násilné převýchovy. Během této doby stále praktikoval Dharmu (Buddhova učení).\n\nV roce 1992 byl Palden Gyatso propuštěn. Utekl do Dharamsala v Indii, kde sídlí tibetská exilová vláda. Tam v tibetštině napsal svou autobiografii Oheň pod sněhem. Která byla od té doby přeložena do mnoha jazyků a stala se námětem stejnojmenného filmu.\n\nBěhem jeho návštěv v Americe a v Evropě se stal politicky aktivním jako odpůrce čínské okupace a jako svědek mnoha let pod čínskou nadvládou. V roce 1995 byl vyslechnut radou OSN pro lidská práva v Ženevě.\n\nV roce 2008 držel Paldän hladovku na protest proti konání olympijských her v Pekingu a ve snaze přilákat pozornost médií k porušování lidských práv v Tibetu.\n\nKoncem roku 2009 Palden Gyatso žil v Dharamsale a pokračoval ve svém studiu buddhismu.\n\n"}
{"id": "489181", "url": "https://cs.wikipedia.org/wiki?curid=489181", "title": "Dějiny Mexika", "text": "Dějiny Mexika\n\nDějiny Mexika zahrnují dějiny dnešního severoamerického státu Spojených států mexických a také historický vývoj lidských společností žijících na stejném zemí před vznikem tohoto státu. Dějiny lidských společenství respektive společností se v případě území Mexika začínají asi před více než 25 000 lety. Z této doby jsou prokázány první archeologické nálezy dokazující přítomnost člověka. Dějiny samostatného Mexika se potom datují rokem 1821, kdy Mexiko získalo nezávislost na Španělsku. \n\nOblasti dnešního Mexika byly osídleny člověkem podle archeologických nálezů před asi 25 000 až 30 000 lety. V této době se jednalo o osídlení člověkem, jehož kultura odpovídala takzvané kultuře lovců a sběračů. Později, kolem let 5000 př. n. l. – 4000 př. n. l. se objevuje protoneolit a následně neolitická revoluce s hlubokými důsledky pro organizaci společnosti a kultury těchto lidských skupin. Kolem roku 2500 př. n. l. se objevuje nejstarší mexická keramika. \n\nZa první mexickou civilizaci vůbec je považována olmécká kultura. Olmékové obývali především území kolem dnešního města Veracruz a v oblasti Tabasco. Ve 2. tisíciletí př. n. l. budovali rozsáhlé sakrální i profánní stavby a vynikali ve výstavbě monumentálních soch. Kulturní vliv Olméků pokračoval dlouho po rozkvětu jejich civilizace a ovlivnil například další severoamerickou civilizaci Mixtéků, kteří si kolem roku 300 př. n. l. postavili význačné kulturní a kultovní centrum a město Monte Albán s komplexem pyramid, chrámových staveb a obydlí pro kněze, kteří sehrávali v životě mixtécké společnosti významnou roli. Mixtékové vedle toho vynikali výrobou keramiky a především uměleckým spravováním stříbra, byli dobří zemědělci a řemeslníci. \n\nVšechny tzv. mesoamerické civilizace vykazovaly celou řadu společných znaků. Jednalo se o společnosti s intenzívním zemědělstvím, se značnou sociální diferenciací, s hustým osídlením často městského typu, s organizovaným vojskem a se schopností výstavby složitých architektonických staveb. Podle archeologického výzkumu byly tyto civilizace historicky spjaté a navzájem se ovlivňovaly pomocí kulturní výměny. \n\nKolem roku 200 př. n. l. bylo založeno město Teotihuacán,které plnilo funkce náboženského a kulturního centra pozdní olmécké kultury a patřilo k nejvýznamnějším městským osídlením v Amerikách. V 8. století se odhaduje, že Teotihuacán měl rozlohu asi 25 km² a mezi 2.–10. stoletím je počet jeho obyvatel odhadován na 100 až 250 tisíc obyvatel. Srdcem města byl komplex několika pyramid, z nichž byly nejdůležitější pyramidy Slunce a Měsíce a Quetzalcoatlova pyramida. \n\nV jižních oblastech poloostrova Yucatánu a dále také v oblastech Guatemaly, Salvadoru, Belize a Hondurasu se kolem 2. tisíciletí př. n. l. objevila další civilizace Mayů, která existovala celkem ve třech historických fázích až do roku 1519. Civilizace Mayů je všeobecně považována za nejvyspělejší civilizaci předkolumbovské Ameriky s vyspělou úrovní matematiky, kalendářem a logosylabickým písmem. V \n9. století procházela mayská civilizace úpadkem. Příchod Toltéků vedl ale k následné renesanci a militarizaci mayské společnosti během 11. století. Centrem toltécko-mayské civilizace se stal Chichén Itzá na poloostrově Yucatánu. Toto město patřilo k největším centrům pozdní mayské civilizace, jejíž vliv expandoval do oblasti centrálního mexického údolí. Nicméně v případě Mayů se nejednalo o klasické městské osídlení, nýbrž téměř výlučně kultovní centrum. Z doby mayské civilizace se dodnes zachovalo několik kodexů (uloženy v Drážďanech, Paříži a Madridě) napsaných v mayském písmu na speciálním druhu papíru (\"huun\"), který tato civilizace znala od 5. století n. l. Většina mayského písemnictví padla za oběť španělských dobyvatelů, kteří v něm viděli pohanství.\n\nKonečně se v oblasti dnešního Mexika objevili na počátku 14. století Aztékové, kteří mezi rokem 1324–1325 založili město Tenochtitlán na ostrovech jezera Texcoco. První pokusy o expanzi ve 14. století nebyly pro Aztéky příliš úspěšné, proto se spojili se dvěma dalšími městy a rozšiřovali svojí moc do sousedních oblastí. Během počátku 15. století získal Tenochtitlán v rámci trojspolku nadvládu, což znamenalo, že se stal hlavním příjemcem tributu v podobě potravin, zlata, stříbra, vzácného peří ptáka \"quetzala\" a konečně lidských obětí, nikoliv že by vytvářel teritoriálně kontrolovaný a centralizovaný státní útvar. Podle odhadů Aztékové kontrolovali a dostávali tribut od asi 350 různých městských států a kmenů. Aztécká společnost byla charakterizována důrazem na roli náboženství (a kněží) a silnou orientací na válku a expanzi. Tyto dva jevy byly společně spojené, jelikož významným aztéckým bohem byl Huitzilopochtli, jež vyžadoval lidské oběti. Podle zpráv bylo například při vysvěcení jeho chrámu v roce 1486 obětováno na 20 000 zajatců. Také potřeba lidských obětí byla jedním z motorů aztécké expanze do sousedních oblastí. Aztécké rodiny byly organizovány do klanů, které obdělávaly půdu na základě obščinového způsobu. Vedle vojáků a kněží patřili k respektovaným členům společnosti obchodníci. Naopak otroci byli na nejnižším stupni společenské hierachie a rekrutovali se jednak z válečných zajatců a nebo ze samotné aztécké společnosti (jako trest).\n\nPo objevení Ameriky 12. října 1492 se Evropané, respektive Španělé, zaměřovali na objevování a kontrolu ostrovů v oblasti Karibského moře. Z osad na Hispaniole a na Kubě se západním směrem vypravovaly i po roce 1493 četné expedice, které začaly postupně mapovat pobřežní oblasti dnešní Floridy, Mexika a Střední Ameriky. V roce 1516 vyslal tehdejší guvernér na Kubě Diego Velázquez de Cuéllar do oblasti dnešního poloostrova Yucatánu a dále na sever. Snahy o vylodění a podniknutí expediční cesty do vnitrozemí ale narážely na odpor místních indiánů. Velázquez následně pověřil vedením nové výpravy svého osobního tajemníka Hernána Cortése, který v únoru roku 1519 s výpravou asi 500 mužů zamířil do oblasti dnešního Mexika. Když v dubnu 1519 posádka zakotvila na vhodném místě, založil zde Cortés první evropské město na americkém kontinentě Veracruz. Odsud se potom Cortés se svými vojáky vydal směrem k centru Aztécké říše Tenochtitlánu. \n\nAztécký panovník Montezuma II. od počátku váhal, jak se má k novým vetřelcům postavit. Aztékové měli nad Španěly početní převahu, nicméně technologická převaha byla na straně Španělů, kteří měli vedle koní také střelné zbraně. Aztékům nebylo z počátku jasné jestli se jedná o příchod bohů nebo jejich poslů. Když Cortés 8. listopadu 1519 do Tenochtitlánu dorazil, uvítal ho Montezuma přátelsky a ubytoval ho ve svém paláci. Cortés brzy využil situace a Montezumu zajal a snažil se tím získat výhody vyplývající z držení vzácného rukojmí. V této době byla už nejenom otřesená pozice Cortése ve vztahu k místnímu obyvatelstvu, které se nechtělo podvolit jeho požadavkům na uznání suverenity španělského krále, ale i ve vztahu ke guvernérovi Velázquezovi, který proti Cortésovi poslal trestnou výpravu. V této situaci vypuklo v Tenochtitlánu povstání a Cortés musel město za velkých ztrát (\"Noche Triste\") opustit.\n\nKdyž se Cortésovi podařilo upevnit si pozici a získat nové posily včetně několika děl, vydal se na nové tažení proti Tenochtitlánu, který oblehl v roce 1521 a 13. srpna 1521 ho dobyl. Oba poslední aztéčtí panovníci a nástupci Montezumy, který zemřel už v roce 1519, zahynuli. Na troskách města Cortés založil nové město a nazval ho Mexikem (Mexico). Následně se španělští conquistadoři zaměřili na kontrolu území sousedících s centrem Aztécké říše na severu i na jihu a dále na objevování pobřeží Tichého oceánu a rozsáhlých oblastí ve střední Americe. Roku 1530 Španělé ovládli dřívějšího aztéckého konkurenta Taraskánské království, v letech 1523–1697 dobyli a rozvrátili všechny mayské státy na jihu Mexika a na území dnešní Guatemaly.\n\nDo 40. let 16. století představoval nejvýraznější osobnost španělské conquisty v Mexiku Hernán Cortés, nicméně jeho zájmy se dostávaly do konfliktu se zájmy Koruny, které od roku 1535 představoval místokrál Nového Španělska Antonio de Mendoza. Mendoza byl z titulu své funkce Cortésovým nadřízeným a snažil se o vybudování koloniální správy, která by chránila na prvním místě zájmy Koruny (jako jsou daně, těžba drahých kovů, ochrana indiánské pracovní síly). Tyto zájmy byly často v rozporu se spíše soukromými zájmy prvních conquistadorů. Samotný Cortés se v roce 1540 rozhodl opustit Nové Španělsko a vrátil se do vlasti, kde v roce 1547 zemřel. Díky tomu, že Koruna projevovala o efektivnější kontrolu nově dobytých oblastí stále větší zájem, byla první generace conquistadorů postupně nahrazována novým systémem koloniální správy v podobě místokrálovství, generálních kapitanátů a audiencií. Polofeudální systém encomiendy byl nahrazen repartiementem a konečně haciendou, orientovanou na produkci koloniálního zboží. Neméně významnou byla vedle činnosti Koruny, činnost katolické církve v oblasti evangelizace indiánského obyvatelstva a v oblasti vzdělávání a importu evropské kultury vůbec.\n\nOblasti zahrnující dnes Mexiko byly organizovány do jednoho místokrálovství s názvem Nové Španělsko (Nueva Espaňa, 1535), pod jehož pravomoci ale spadala také Španělská Východní Indie. Španělské panství v Mexiku nebylo v žádném případě teritoriálně ustáleným jevem nebo jednotkou. Koloniální expanze pokračovala během celého 16. i v 17. století, a to především směrem na sever do oblastí dnešních Spojených států a dále na jih do Střední Ameriky. \nCentrem v podstatě celé severoamerické části španělských kolonií byla oblast dnešního hlavního města Mexika (Ciudad de México), kde sídlily nejvýznamnější koloniální instituce jako byl místokrálovský dvůr, Královská a pontifikální univerzita a metropolitní biskupství (1530) a později arcibiskupství (1546). Podobně jako v jiných oblastech pod kontrolou Španělska podléhala koloniální správa centrálním úřadům se sídlem ve Španělsku (Kontratační úřad a Rada pro Indie). Koloniální společnost charakterizovalo rasově založené a segregační rozdělení společnosti na republiku Španělů a republiku indiánů. Obě tyto skupiny byly dále vnitřně diferencovány a platily v nich rozdílné zákony. Ve všech aspektech ale platilo, že republika indiánů byla podřízená republice Španělů. \n\nPočáteční fáze conquisty brzy přešla pod větší kontrolu Koruny, která se pokusila stanovit pevná pravidla pro uspořádání kolonií v Americe tzv. Novými zákony (Leyes Nuevas, 1542), které doplňovaly starší Zákony z Burgosu (Leyes de Burgos, 1512), nicméně tyto snahy narážely na odpor conquistadorů a později také na odpor místních kreolských elit. Vzhledem ke vzdálenosti od metropole a úrovni tehdejší komunikace byla vymahatelnost zákonů a pravidel spíše problematická.\n\nBěhem 17. století se koloniální správa konsolidovala a přešla do období stagnace, která byla spojena s postupným hospodářským a politickým úpadkem metropole. Nejvýrazněji se koloniální správy dotkly tzv. bourbonské reformy 18. století, které se snažily reflektovat osvícenské změny ve vládní praxi a snažily se také o oživení hospodářství. V rámci těchto reforem vznikly nové správní jednotky nazvané intendencie (1786) v čele s intendantem, jehož hlavními úkoly byly nově specifikovány – patřilo k nim například zhotovení nových topografických map, příprava ekonomických studií pro danou oblast, šíření vědeckých a technologických informací v oblasti atp. Ke změnám došlo také na úrovni centra, které zrušilo Radu pro Indie a nahradilo ji \"Sektetariátem úřadu Indií\" (\"Secretaría del Despacho de Indias\"). \n\nMístokrálovství Nové Španělsko bylo samozřejmě záhy integrováno do koloniálního hospodářství, ve kterém dominoval alespoň v jeho první fázi především zájem na těžbě drahých kovů. Naleziště v Zacatecas (1548) poskytovalo Španělům obrovské množství stříbra, ale na jeho ochranu bylo nutné vynakládat nemalé úsilí, jelikož v oblasti žili nepřátelští Chichimékové, kteří přepadali španělské konvoje se stříbrem a ohrožovali španělské doly. V letech 1650–1750 však došlo ke stagnaci v oblasti těžby stříbra v Novém Španělsku, které nebylo schopné z různých důvodů konkurovat produkci s Peru. Vedle stříbra se koloniální hospodářství orientovalo na zemědělskou výrobu, z níž byla část určena pro zámořský trh (jako produkce barviv, později cukrová třtina a tabák) a část na místní trh (dobytek, obilí atp.). Těžba a zisky z ní, stejně jako obchodní činnost byly téměř výhradně v rukou bělochů (Španělů nebo kreolů).\n\nPřes pokusy o reformu koloniální správy i hospodářství se odcizení mezi lokálními kreolskými elitami a metropolí během 18. století spíše prohloubilo. Svůj vliv mělo několik faktorů. Na prvním místě to byl vliv osvícenské politické filozofie v koloniích, které podporovalo kreolské snahy o větší samosprávu a svobody, na dalším místě to byla skutečnost, že i reformní bourbonský systém pokračoval v diskriminační politice vůči kreolům, kteří měli v koloniích až sekundární postavení za Španěly ze Španělska. Dále šlo ale i o otázku hospodářské závislosti na Velké Británií, která v této době kontrolovala většinu obchodu mezi španělskými koloniemi a metropolí. Kreolské elity se v 18. století postupně kulturně přeorientovaly na Francii a Británii. Bezprostřední vliv měly napoleonské války ve Španělsku, které podlomily moc Bourbonů v metropoli, a samozřejmě také americká a francouzská revoluce a myšlenka suverenity lidu.\n\nPod vlivem těchto událostí vznikla v roce 1810 ve městě Queretáru spiklenecká junta, jejímž cílem bylo připravit povstání proti Španělům. Ke juntě se mimo kreolských politiků a úředníků přidal také kněz Miguel Hidalgo y Costilla, jehož četba osvíceneckých autorů a znalost poměrů mezi vesnickým obyvatelstvem přivedly na stranu kritiků koloniální závislosti. 16. září 1810 vydal Hidalgo provolání nazvané Provolání z Dolores (\"Grito de Dolores\"), ve kterém žádal navrácení země indiánským obcím, boj proti Španělům a jejich daním, ochranu náboženství a zrušení otroctví. Právě první zmíněný bod o navrácení země indiánským obcím dal hnutí za nezávislost masovou podporu. Vzápětí došlo k otevřenému konfliktu se španělskými jednotkami, který vyvrcholil porážkou Hidalga a jeho popravou v roce 1811. Konflikt ale Hidalgovou smrtí zdaleka neskončil a obrátil se v partyzánskou válku, která trvala s různou intenzitou až do roku 1821, kdy se zdálo, že návratem bourbonského krále Ferdinanda VII. dojde také ke stabilizaci kolonií. Kompromisem v tzv. Plánu z Igualy, kde se velitel španělských koloniálních jednotek generál Agustín de Iturbide dohodl s vůdcem partyzánů Vicentem Guerrerou, se Nové Španělsko mělo stát konstituční monarchii s katolickým panovníkem na trůně. Plán počítal s vytvořením prozatímní vlády a stanovením regenta, stejně jako se sjednocením kreolů a Španělů. Tento Plán si získával stále větší podporu a vyjadřoval stále relativně loajální postoje kreolských elit k metropoli a systému, který v řadě případů zaručoval jejich privilegované postavení v koloniální společnosti. S Plánem ale nesouhlasil Madrid, což vedlo k dalšímu konfliktu, který v podstatě vyřešil nový místokrál Juan O Donujú uznáním nezávislosti Mexika tzv. Smlouvou z Cordóby v srpnu roku 1821.\n\nV době boje o nezávislost na Španělsku se mezi mexickými elitami projevila tendence osamostatnit zemi ale ponechat její státní zřízení ve formě monarchie popřípadě konstituční monarchie. Ve stejné době k něčemu podobnému došlo v Brazílii, která byla změněna v monarchii (císařství). V programu mexické junty se tento trend zřetelně projevil. Plán z Igualy (1821) počítal s tím, že dojde k ustanovení prozatímní vlády a na místní trůn bude dosazen panovník z katolické dynastie (nejspíše z rodu španělských Bourbonů), avšak plán se nesetkal s pochopením ve Španělsku. Myšlenka nezávislosti byla natolik silná, že se tím došlo v podstatě k vyšachování španělského panovníka ze hry.\n\nGenerál Agustín de Iturbide ve stejné době upevnil svoji pozici a když došlo v roce 1821 k uznání nezávislosti Mexika, Iturbide využil svoje postavení a podporu v armádě i mimo ni, aby se prohlásil mexickým císařem. K příklonu k císařství došlo pomocí dotazníku, který Itúrbide rozšířil mezi významné vojenské a civilní hodnostáře. Korunovace císaře Agustína I. se konala v mexické katedrále v roce 1822, avšak zdaleka ne všichni byli spokojeni s Mexikem jako císařstvím. \n\nBývalé Nové Španělsko v této době zaujímalo mimo oblastí dnešního Mexika také značnou část dnešního jihozápadu USA a především oblasti Střední Ameriky (jako jsou dnešní Guatemala, Belize, Nicaragua atd.). Záhy se ale ukázalo, že není reálné udržet kontrolu především nad periferiálními oblastmi ve Střední Americe. Územní i politická desintegrace císařství samozřejmě posilovala republikánskou opozici. Hned v roce 1822 se proti Iturbidemu veřejně postavil Antonio Lopéz de Santa Anna. Ten spolu s dalšími republikány volal po Iturbidově abdikaci a po republice. Pozici císaře nepodporovala ani další skutečnost: mezinárodně politicky byla pozice Mexika velmi slabá a samostatnost země nebyla uznána většinou evropských zemí. Když nebyl Iturbide schopen platit svým vojákům žold a středoamerické provincie vyhlásily nezávislost (jako tzv. Spojené provincie Střední Ameriky) na císařství, nabídl Iturbide svojí abdikaci, která ale nebyla kongresem přijata. Kongres totiž anuloval samotnou volbu Iturbideho jako císaře, aby dosáhl delegimitizováni císařství jako formy vlády. Iturbide odešel do exilu, ale v roce 1824 se na popud mexických konzervativců do Mexika vrátil, byl ale záhy zatčen a 19. července 1824 popraven. \n\nV době Iturbideho smrti byla situace v Mexiku velice nestabilní. Zdálo se, že španělské síly se revitalizovaly a mají zájem na znovuzískání Mexika pod svou kontrolu. Dalším problémem byl zásadní rozpor mezi dvěma skupinami republikánů, z nichž jedni dávali přednost federativnímu uspořádání země a druzí hierarchicky centralistickému. Také ekonomicky byla země velmi nestabilní, jelikož ztratila koloniální hospodářské vazby a byla poničena válkou. Republika se tak potýkala s celou řadou dalších vnitřních problémů, z nich nejzávažnější se jevily desitegrační tendence v některých mexických státech.\nOd začátku 30. let 19. století se nejvýznamnějším mexickým politikem stal generál A. Lopéz de Santa Anna, jež byl prezidentem republiky celkem jedenáctkrát, a to mezi léty 1833–1855. Počet jeho prezidentských termínů dobře ilustruje nestabilní politickou situaci v jaké se Mexiko nacházelo. Většina jeho prezidentských termínů byla přerušena vojenskými puči nebo povstáními. Sám Santa Anna se k moci často dostával pomocí dalších pučů. Santa Anna musel například hned na počátku jednoho ze svých prvních prezidentských období řešit dezintegrační snahy na severu země, v regionu Coahuila y Tejas ale i na jihu země ve státě Yucatán a dalších. Situace na severu přerostla do otevřeného válečného konfliktu, ve kterém byla vojska Santa Anny v roce 1836 poražena a tím byla potvrzena nezávislost republiky Texas. Stejně neúspěšný byl v epizodickém válečném konfliktu s Francii v roce 1838 nazývaným často jako 'moučníková válka' či první francouzská intervence v Mexiku. Příčinou tohoto konfliktu byl především mexický dluh vůči Francii a otázky jeho splácení. Když se Santa Anna stal v roce 1839 znovu prezidentem, postavila se proti němu část armády, a to i přesto, že se snažil moc si udržet spíše diktátorskými praktikami. V roce 1846 vyhlásily Spojené státy americké Mexiku válku, jejíž cílem bylo začlenění severních provincií Mexika pod kontrolu USA. Ani v tomto konfliktu (mexicko-americká válka) nebylo Mexiko úspěšné a v jeho důsledku ztratilo velká území na severu (jako Horní Kalifornie, Nové Mexiko a další).\n\nV důsledku porážky a územních ztrát v mexicko-americké válce byla vojenská diktatura generála Santa Any značně oslabena. Liberálové na jihu země se postavili proti stávajícím pilířům režimu církvi a armádě (resp. důstojníkům) už v roce 1845 a porážka v roce 1847 jejich snahy ještě posílila. Nakonec se ke vládě v Mexiku dostali v roce 1855, kdy vytvořili relativně silnou vládu, která si kladla za cíl provedení řady reforem. Jedna z nich se týkala uvolnění stávajících vlastnických vztahů (tzv. \"ley Lerdo\") a nejvíce ovlivňovala majetkové vztahy církevních korporací. Snahy aby tato reforma vedla k lepší distribuci vlastnictví půdy se ale nesplnila a uvolněná půda či další majetek tak ve skutečnosti přešel do rukou bohatých majitelů haciend, důstojníků nebo finančníků. Liberálům se nepodařilo získat podporu lidových vrstev, zejména pro svoje antiklerikální názory, ale také proto,že jejich program nabízel jen málo k řešení skutečných problémů venkova. Konečně nová ústava vyvolala velký odpor v církvi a vůbec v konzervativním táboře. Odsoudil ji dokonce i papež Pius IX. V roce 1857 tak vypukl otevřený konflikt mezi liberály a konzervativci. Ti kontrolovali hlavní město a některé provincie na jihu země. Tříletá válka o reformu zemi velmi vyčerpala. Tehdejší prezident Ignacio Comomfort v roce 1858 odstoupil a byl nahrazen liberálním právníkem Benitem Juarézem, jež se stal prvním prezidentem Mexika (i Latinské Ameriky) indiánského původu. V téže době mělo ale Mexiko paralelní konzervativní vládu. Přestože se Juarézovi podařilo zkonsolidovat svojí vládu, dostat pod kontrolu hlavní město a federativní státy, musel čelit finančním problémům, vyplývajícím ze zahraničních půjček a jejich splátek. Ve stejné době konzervativci obnovili staré restaurační pokusy z doby Itúrbideho a chtěli z Mexika učinit konstituční monarchii, a to za podpory některých evropských finančních kruhů a francouzského císaře Napoleona III.\n\nFinanční problémy a problematická ekonomická situace Mexika po prohrané válce z roku 1847 vedla k tomu, že se Juarézova vláda dostala do situace, kdy musela v roce 1861 čelit vojenské intervenci, která měla donutit Mexičany splácet svoje dluhy silou. Za intervencí stály vlády Velké Británie, Španělska a Francie. Odlišné zájmy těchto věřitelských zemí ale dokázal Juaréz dobře využít, takže se mu podařilo přesvědčit vlády Británie a Španělska aby stáhly svoje vojska. Francouzi se ale nehodlali stáhnout a pokračovali v tažení na hlavní město. V roce 1863 se zdálo, že je francouzský postup v Mexiku úspěšný. V červnu se sešla nejvyšší junta, ve které byli zástupci konzervativců a po několikaměsíčním jednání se dohodla na tom, že nejlepší státní forma pro zemi bude konstituční monarchie. Ve stejné době oslovili francouzští diplomaté s nabídkou koruny bratra rakouského císaře Františka Josefa I. arcivévodu Ferdinanda Maxmiliána. Ten po setkání se zástupci junty korunu přijal a 16. června 1864 připlul do Mexika. \nV době Maxmiliánova příjezdu do Mexika francouzská intervenční armáda kontrolovala asi kolem 75% obyvatelstva Mexika. Prezident Juaréz byl nucen ustupovat tlaku interventů, podařilo se mu ale uprchnout na sever do města Monterrey, odkud znovu navázal kontakty s některými ze svých stoupenců na okupovaných územích Mexika. Záhy se projevila řada problému, se kterými se monarchistická strana respektive Francouzi museli potýkat. Na prvním místě to byly zájmy jiných velmocí, a to především Londýna, který nepodporoval rozšíření francouzského vlivu v Latinské Americe. Severní soused Mexika, Spojené státy, neviděly ve francouzské politice v Mexiku nic jiného než porušení Monroeovy doktríny a tedy vměšování Evropanů do amerických záležitostí. Konečně se záhy ukázalo, že Maxmiliánovy politické názory jsou pro mexické konzervativce (nyní monarchisty) příliš radikální, respektive liberální, takže císař se tak dostal do politické izolace a jeho vláda stále více závisela jen na francouzské intervenční armádě. Dobrým příkladem jsou Maxmiliánovy dekrety z roku 1865, jež se týkaly záležitostí katolické církve. Dekrety sice uznaly postavení katolictví jako státního náboženství ale na druhé straně nezakazovaly jiné náboženské konfese. Vedle toho nedošlo k navrácení majetku církve, který ztratila díky liberálním reformám před deseti lety. Ty byly potvrzeny, což v konzervativní interpretaci znamenalo, že Maxmilián potvrdil politiku liberálů vůči katolické církvi a vedlo k tomu, že ztratil podporu církve i papeže Pia IX.\n\nV roce 1866 se situace obrátila ve prospěch Juaréze, který měl podporu řady latinskoamerických vlád, dobrovolníků a nakonec i v USA, kde právě skončila občanská válka. Spojené státy poskytly Juarézovi peníze a vojenské posily. Mezitím pozice francouzské intervenční armády postupně oslabovala a utržila několik porážek. Ve stejné době se zájmy Napoleona III. změnily, musel se více zaměřit na Prusko, které si vítězstvím u Sadové zajistilo dominantní pozici ve střední Evropě. Zatímco Maxmilián požadoval od Francouzů další posily, Napoleon odvolal svoje vojáky z Mexika. Tím ztratil Maxmilián i císařství jakoukoliv politickou i vojenskou podporu a dostal se do situace, kdy musel prchat před republikány. V roce 1867 byl v Queretáru zajat a následně i přes protesty popraven.\n\nZnovu etablovaná liberální verze republiky se setkávala však během vlády Benita Juaréze i za vlády jeho nástupce prezidenta Lerdo Tejada s rostoucí opozicí ze strany velkostatkářů (majitelů haciend) a římsko-katolické církve. V roce 1876 došlo k převratu, který svrhl prezidenta Tejada, zastupující liberální zájmy Juarézova ražení. Prezidentem se stal v roce 1877 Porfirio Díaz, kterému, ač liberálovi, se zdařilo získat podporu konzervativních zástupců církve, velkostatkářů, armády a zahraničního (především amerického) kapitálu, který v této době intenzivně investoval v Mexiku do těžby nafty a stavby železnic. Církev opět získala vliv nad mexickým školstvím. Postupný návrat konzervativců k moci rovněž znamenal, že i nadále pokračovala nerovná distribuce půdy na mexickém venkově. Půda byla koncentrována v rukou majitelů haciend, zatímco kolem 95% obyvatel na venkově byli bezzemci. Tento problém se stal na počátku 20. století latentní rozbuškou a vedl ke zformování rolnické opozice, která postupně přerostla v ozbrojený odpor respektive rolnická povstání (1908). Díazovi se podařilo být v roce 1884 opět zvolen prezidentem republiky a tuto funkci potom vykonával za podpory konzervativních elit, volebních machinací a korupce až do roku 1911. Celkově byl Díaz prezidentem celkem 8 prezidentských období, takže byla jeho vláda prakticky diktaturou i když oficiálně se Díaz nechal vždy znovuzvolit. Celkem 27 let jeho nepřetržité vlády je nazýváno „porfiriát“. \n\nRežim Porfirio Díaze byl spíše konzervativní ve smyslu politické ideologie a postojů, ale naopak liberální ve smyslu ekonomické politiky. Podporoval především příliv zahraničního kapitálu do země, rozvoj železnice a silnic a industrializaci země. Tento ekonomický pokrok byl ale vykoupen růstem sociálních nerovností, vyháněním rolníků z půdy, vzrůstajícím počtem industriálních dělníků pracujících za minimální mzdu 14 hodin denně. Sociální dopady těchto politik, společně s nástupem socialistického hnutí, vedly k bouřím či stávkám, které Díazův režim řešil pomocí represí. Hierarchický způsob vlády dával prezidentovi Díazovi pravomoci ve většině důležitých rozhodnutí a byl založen na síti klientských vztahů a kontaktů mezi lokálními elitami a centrem. Politická opozice byla v podstatě zakázána. Na začátku 20. století se ale proti Díazovi a jeho stoupencům postupně formovala nová liberální opozice podporovaná především liberály z řad intelektuálů a středních vrstev. V roce 1910 vyhlásil Díazův prezidentský protikandidát Francisco Madero v San Luis Potosí povstání proti Díazovi, který následkem toho v roce 1911 odstoupil z funkce prezidenta a následně opustil Mexiko.\n\nRevoluce v Mexiku pramenila z všeobecné nespokojenosti se stárnoucím porfiriovským režimem. Od počátku se v rámci revoluce zformovalo několik společenských a politických skupin, které formulovaly svoje požadavky na společenskou změnu v zemi. Stoupenci Franciska Madery volali především po liberalizaci politického života v Mexiku a stavěli se proti pokračujícímu vlivu zahraničního kapitálu v zemi, který vlastnil stále větší díl národního bohatství Mexika. Na počátku tato skupina maderovských liberálů podpořila také nutnost nové distribuce dělby půdy na mexickém venkově. S radikálním způsobem změny v zemědělské držbě půdy potom přišli rolničtí vůdcové podpoření vlastními rolnickými vojenskými oddíly Emiliana Zapaty a Pancho Villy. Ti měli podporu v širokých venkovských vrstvách, ale také mezi mexickou inteligencí. Díky porfiriovské modernizaci se ale v Mexiku také zformovalo dělnické hnutí, které požadovalo zavedení lepších sociálních podmínek a práv a hned v roce 1912 zorganizovalo mexické dělnické odbory. Vedle těchto v podstatě revolučních složek společnosti tu ale byla armáda, která částečně podporovala politiku Madery (například generál Alvaro Obregón), ale částečně stála na straně konzervativních sil spojených s porfiriátem (například generál Victoriano Huerta). Tato konzervativní skupina měla podporu katolické církve, některých latifundistů a záhy také USA, které se obávaly Maderovy politiky vůči cizímu kapitálu v Mexiku.\nPo pádu porfiriátu se Francisco Madero záhy ocitl mezi dvěma mlýnskými kameny. Na jedné straně odmítl splnit radikální požadavky zemědělské reformy, kterou navrhovali Zapata s Villou. E. Zapata v Plánu z Ayaly obvinil Maderu ze zrady a žádal návrat půdy venkovským obščinám, které porfiriát systematicky likvidoval ve prospěch latifundistů, a přerozdělení půdy 2/3 latifundií do rukou rolníků, kteří na ní pracují. Plán z Ayaly byl samozřejmě negativně přijat v řadách mexických latifundistů a majetných středních vrstev. Na druhé straně vznikla proti Maderovi pravicová skupina velkých latifundistů a konzervativců, kteří získali podporu USA.\n\nKdyž se během roku 1912 také ve špičkách mexické armády projevovala stále větší nespokojenost s Maderou a jeho vládou, předznamenalo to Maderův konec. Na začátku roku 1913 byl Madera zatčen a na rozkaz velitele spiklenců generála Victoriana Huerty popraven. Ten v podstatě násilně usurpoval moc a vytvořil reakční vládu složenou z latifundistů, generálů a představitelů vysokého kléru.\n\nHuertův režim zahájil represivní akce proti dělnickým odborům a postavili se proti němu samozřejmě oba rolničtí vůdci Zapata a Villa. Vedle toho ale Huertovu diktaturu odmítli tzv. konstitucionalisté vedení guvernérem státu Coahuila Venustianem Carranzou a část armády pod vedením generála Alvara Obregóna. Tzv. Plánem z Guadalupe Carranza odmítl Huertovu diktaturu a postavil se do čela tzv. Konstitucionální armády. Carranzovo postaveni pak uznali i rolničtí vůdcové a Carranza se snažil vyjít jejich požadavkům vstříc návratem některé půdy občinám a zajistit si tak jejich další podporu. Když Huerta začal hledat podporu u Velké Británie a odvracel se stále více od USA, Spojené státy v roce 1914 poslaly vojenskou intervenci do města Veracruzu, jež měla oficiálně chránit zájmy amerických občanů v Mexiku. Americká intervence vzbudila v Mexiku a celé Latinské Americe značný odpor a přispěla k většímu sjednocení Huertových oponentů. V polovině července roku 1914 musel Huerta odstoupit a odejít ze země. \n\nPo odchodu Huerty se do určité míry opakovala situace z doby Maderovi. Carranza odmítl splnit radikální požadavky Villy a Zapaty na celkovou zemědělskou reformu, což vedlo ke vzniku dalšího konfliktu mezi Carranzou s Obregónem a rolnickými vůdci. Zatímco Carranza a Obregón měli pod kontrolou Veracruz, Zapata a Villa obsadili hlavní město Mexiko. Kompromisní zemědělský zákon z roku 1915 navržený prozatímní vládou zaváděl navrácení půdy obščinám, ale stejně tak dával latifundistům dostatečný prostor pro právní manévrování. Nicméně značně oslabil postavení Zapaty i Villy, kteří ztratili kontrolu nad hlavním městem. Ve stejné době pak Carranza jako představitel prozatímní vlády zahájil strategii smiřování se s dělnickým hnutím. Dělnickým vůdcům slíbil nové sociální zákony a ochranu pracujících, garantoval rozšíření odborů a podpořil vznik tzv. rudých pluků, které využil v boji proti rolnickým vojenským jednotkám Zapaty a Villy.\n\n1. prosince 1916 se ve městě Querétaru sešel mexický parlament respektive zákonodárné shromáždění, jehož hlavním úkolem bylo shodnout se na nové ústavě státu, jež měla právně podložit některé z výdobytků revoluce a v důsledku toho stabilizovat mexickou společnost na bázi širšího společenského smíru. Jednání nicméně charakterizoval konflikt mezi umírněnějšími zástupci bohatých středních vrstev, podnikatelů a latifundistů s představiteli radikálnější inteligence, dělnictva a rolníků. Ústava přijatá v roce 1917 ale nakonec patřila k těm nejmodernějším ve své době. \nÚstava z roku 1917 se tak dotkla všech tří hlavních témat mexické revoluce: zemědělské otázky, dělnické otázky a postavení mezinárodního kapitálu a investic v Mexiku. \n\nCelkem sedm let trvající revoluce, která přešla v občanskou válku Mexiko velmi oslabila, a to nejenom vnitropoliticky, ale také v zahraničí a ekonomicky. Důsledky občanské války se projevily na počtu obyvatelstva země. V roce 1910 žilo v Mexiku 15 160 000 obyvatel, ale v roce 1920 to bylo 14 344 000 obyvatel (pokles o 825 000). Revoluce sice změnila sociální strukturu vládnoucích vrstev společnosti – oslabila tradiční moc latifundistů, církve i zahraničního kapitálu ve prospěch domácích středních vrstev, zároveň ale přispěla k redistribuci půdy a majetku z rukou latifundistů do rukou nových elit a postavila základ pro budoucí pozemkovou reformu, ke které ale Carranzova vláda začala přistupovat liknavě. Mexický průmysl a těžba rovněž stagnovaly. K ještě hlubší krizi přispěly nastupující hospodářská krize, která již kolem poloviny 20. let pomalu postihovala USA, a samozřejmě také dlouhodobý spor s zahraničním kapitálem v zemi.\n\nSituace v zemi se ani po roce 1917 nestabilizovala, ale naopak se projevovala násilím na venkově, které bylo spojeno s hrstkami \"bandaleros\" a poražených reakčních jednotek. Centrální vláda pak měla jen málo prostředků, jak situaci dostat pod kontrolu, a to hlavně proto, že komunikace a doprava utrpěly během bojů velké škody. Carranzo se také mnohem více zaměřil na likvidaci svých největších vyzyvatelů, kterými byli rolničtí vůdci požadující znovu a znovu radikální a bezodkladné zavedení pozemkové reformy. Během kampaně v roce 1919 byl zabit Emiliano Zapata, čímž se vládě podařilo získat kontrolu nad státem Morelos. \n\nZatímco byl Carranzův přístup k provádění pozemkové reformy a řešení problému venkova pomalý, Carranza se snažil omezit vliv a moc zahraničních společností a investic v Mexiku. Hned v roce 1918 vláda přistoupila k přeregistraci majetkového vlastnictví, k zavedení poplatků za těžbu a nových licencí k těžbě. Tyto kroky postihovaly zahraniční společnosti finančně a podkopávaly jejich postavení v zemi. Většina kapitálu pocházela z USA a Velké Británii a obě vlády sledovaly postup Carranzovy vlády nelibě. Díky neuskutečněné reformě na venkově, která představovala potenciální nebezpečí další radikalizace venkova, měl Carranza doma stále větší opozici. Tu vedl jeho bývalý spolupracovník generál Álvaro Obregón. Obregón kandidoval v roce 1920 jako protikandidát na úřad prezidenta, a to proti Carranzově kandidátovi. Z obav před volebními manipulacemi Obregón uskutečnil vojenský převrat, během kterého byl Venustiano Carranza v květnu 1920 zavražděn.\n\nÁlvaro Obregón se opíral o relativně silnou politickou koalici. Velkou politickou sílu mu dávala podpora venkova, jelikož jeho hlavním bodem bylo provedení slíbené pozemkové reformy, ve kterém postupoval mnohem rychleji a úspěšněji než Carranza. Daleko větším problémem Obregónova prezidentského termínu v letech 1921–1924 se stal spor se zahraničními společnostmi v Mexiku, který vyústil jednak ve zostření vztahů mezi USA a Mexikem a dále v masové propouštění mexických dělníků. Vztahy mezi Mexikem a USA byly především v letech 1921 až 1923 velmi špatné. Nakonec se Obregónově vládě podařilo vyjednat s USA kompromis, dohodnout splácení svého dluhu vůči USA a přesvědčit USA, aby uznaly svrchovanost Mexika nad svým nerostným bohatstvím. Mexiko se tímto krokem dostalo z mezinárodní izolace.\n\nV roce 1923 ale začal spor se Svatým stolcem, který otevřeně kritizoval náboženskou a vzdělávací politiku Obregóna. Římsko-katolické církvi byla trnem v oku mexická ústava z roku 1917, která konstitučně uzákonila oddělení státu a církve, omezovala přístup církve do oblasti školství a k movitému majetku. Církev se pokoušela získat si politický vliv kampaní na venkově a dokonce mezi dělnickými odbory. Především na venkově se v důsledku toho zformovaly jednotky tzv. cristeros. Konflikt s Vatikánem pokračoval i v době vlády Obregónova nástupce prezidenta Plutarco Elíase Callese. V posledním Obregónově roce se projevila síla politické opozice a došlo k pokusu o puč pod vedením některých generálů. Vzhledem k tomu, že pučisty podporoval britský kapitál, USA podpořily Obregóna a puč byl potlačen. Prezidentem se v roce 1924 stal Obregónův spolupracovník Calles.\n\nNová vláda prezidenta Callese se musela potýkat s řadou zděděných problémů. Byl to spor se Svatým stolcem, krmený ostře proticírkevním kurzem Callese (včetně některých případů vládní perzekuce katolíků), vedoucí mimo jiné k radikalizaci ozbrojených \"cristeros\" (počeštěně kristeros) na venkově. Další problém představoval spor se zahraničními společnostmi, vedoucí k přerušení vztahů s USA, a také pokusy o puč ze strany některých generálů. Calles se od začátku zaměřil na rychlejší postup pozemkové reformy na venkově, na oživení a podporu mexického průmyslu a na zlepšení komunikací v zemi. Opíral se přitom o střední vrstvy a odbory. Když v roce 1925 jeho vláda vyhlásila nový program koncesí pro zahraniční společnosti v oblasti těžby nerostného bohatství a dobu trvání omezila na 50 let, reagovala vláda USA přerušením diplomatických styků, které trvalo do roku 1928, kdy byl zákon odvolán. Ostře proticírkevní politika Obregóna a Callese, jejímž jádrem byla snaha prosadit radikální verzi odluky církve od státu v podobě státní kontroly nad církví, vedly k vypuknutí spontánního povstání cristeros v některých státech Mexika. Během let 1927–1929 přerostlo povstání v další fázi občanské války, v rámci které docházelo k četným násilnostem na obou stranách konfliktu. Násilnosti se dotkly v některých případech také katolického kléru. Callesova proticírkevní politika ještě přiostřila spor se Svatým stolcem a jeho vláda přistoupila k vyhoštění některých podle jejího názoru nejradikálnějších představitelů kléru ze země. Politická reakce, která měla největší podporu mezi latifundisty, konzervativními katolíky a částí armády, se pokusila zorganizovat další puč proti Callesovi a Obregónovi, jenž v roce 1928 znovukandidoval na funkci prezidenta. Puč však nebyl úspěšný a Obregón byl znovuzvolen prezidentem Mexika na období v letech 1929–1932, nicméně v červenci roku 1928 byl zavražděn militantním katolíkem José De Leonem Toralem.\n\nPorevoluční období bylo v Mexiku charakterizováno vládou několika silných osobností či caudillů V. Carranzy, Á. Obregóna a P. E. Callese, jejichž autorita byla několikrát zpochybněna pokusy o vojenské puče, organizované konzervativním křídlem mexické armády. Armáda obecně zasahovala do politické oblasti výrazným způsobem. Nejvýznamnější představitel mexické politiky 20.let Á. Obregón byl generálem a k moci se dostal v podstatě vojenským pučem. Hodnost generála měl i jeho nástupce Calles. S Obregónovým zavražděním ale v podstatě skončila etapa tradičních caudillů, i když caudillovský princip (caudillismus) zůstal zachován. Odstupující prezident P.E. Calles slíbil ve svém posledním projevu národu \"vládu institucí a nikoliv caudillů\". Součástí této politiky bylo nutně také omezení moci armády v zemi. V důsledku smrti Obregóna se prozatímním prezidentem stal Emilio Portes Gil (jež musel čelit dalšímu vojenskému puči v roce 1929) a samotný Calles se oficiálně stáhl do ústraní, i když si stále udržoval značný politický vliv. V roce 1929 byla založena Národní revoluční strana (španělsky: \"Partido Nacional Revolucionario\"), která v roce 1930 postavila poprvé svého prezidentského kandidáta, kterým byl Pascual Ortiz Rubio.\n\nI přes svůj ústup z oficiálních státních funkcí, založení politické strany a postavení nového prezidentského kandidáta do voleb, si Plutarco Elías Calles zachovával stále velký vliv na politiku v zemi. Doba mezi roky 1928 až 1935 je často označována jako tzv.\" maximato\" (maximát), protože si Calles dal nový titul \"Jefe Maximo\" (nejvyšší šéf či vůdce) mexické politiky. Konečně bylo skutečností, že všichni tři prezidenti po roce 1928, Gil, Ortiz Rubio i Abelardo Rodríguez (prezidentem 1932–1934) byli pod Callesovým vlivem. V roce 1934 si Calles vybral jako svého dalšího prezidentského kandidáta Lázara Cárdenase, který byl už v době konstitucionální války jeho spolupracovníkem. Maximato představoval systém vlády, který tak v podstatě počítal s caudillovským typem politiky, ale byl oficiálně zastíněn existencí politické strany, která nominovala své kandidáty na úřad prezidenta. Callesova moc tak byla nejen značná,ale i nadále reprodukovala starý caudillovský princip známý už z doby Porfiria Díaze. \n\nLázaro Cárdenas se stal prezidentem v roce 1934 a je považován za jednoho z nejvýznamnějších politiků mexické historie. V podstatě je možné říci, že až za jeho vlády došlo k naplnění politických cílů mexické revoluce a k fundamentálnější transformaci mexické společnosti. Cárdenas nastupoval do úřadu jako Callesův kandidát, avšak záhy se ukázalo, že Callesův odhad byl mylný. Cárdenas zcela očividně nehodlal být Callesovou loutkou. Během roku 1935 tak vypukl mezi Callesem a Cárdenasem otevřený konflikt, Cárdenas využil své pozice k tomu, aby postupně odvolal z funkcí Callesovy zastánce a Callesa tak politicky izoloval. V roce 1936 byl Calles obviněn z politické sabotáže a poslán do exilu v USA. Následně získal Cárdenas a jeho stoupenci kontrolu nad Národní revoluční stranou, která byla v roce 1938 přejmenována na Mexickou revoluční stranu (španělsky: Partido Revolucionario Mexicano). Do čela strany postavil Cárdenas na příště své blízké spolupracovníky. Kontrola nad hlavní politickou stranou v zemi šla ruku v ruce se získáním kontroly nad dalšími politickými institucemi: kongresem, guvernéry států a konečně armádou. \n\nŠest let prezidentského termínu Lázara Cárdenase změnilo mexickou společnost a nově zformovalo politický systém Mexika, který pokračoval v této základní podobě až do 80. let 20. století. Základními rysy této společenské a politické transformace byly:\n\nCárdenasova transformace vedla k monopolizaci vlády jednou politickou silou, kterou představovala až do roku 2000 Mexická revoluční strana (od roku 1946 přejmenována na \"Revoluční institucionální stranu\" (španělsky Partido Revolucionario Institucional, PRI). Hodnocení Cárdenasovy politiky je dnes viděno značně ambivalentně. Na jedné straně stál Cárdenas u zrodu tzv. mexického zázraku, který za třicet let zlepšil ekonomickou a sociální situaci v zemi a pomohl stabilizovat porevoluční společnost a do značné míry vytlačit armádu z politiky. Na druhou stranu je často kritizován za 'kvasibolševismus' či pro-stalinské postoje (a to přes to, že podporoval Trockého) a za zrod systému vlády jedné strany.\n\nBezprostřední Cárdenásův nástupce v úřadě prezidenta Manuel Avila Camacho (1940–1946) navázal a pokračoval v politice svého předchůdce, která se zaměřovala na vnitřní ekonomický rozvoj a modernizaci, v nichž hrál ústřední roli aktivní stát. Ústředními faktory této modernizace byly kooperace státu a soukromých firem, industrializace založená na principu substituce dovozu, korporativní způsob řešení dělnické nebo rolnické nespokojenosti a podpora růstu nových středních tříd. Tato modernizační politika byla podpořena rychlou urbanizaci a růstem počtu obyvatelstva Mexika. Tato modernizační politika Mexika zapadala do celosvětového trendu rekonstrukce a rozvoje vyhlášeným Trumanovou administrativou v roce 1949 pro tzv. Třetí svět. \n\nPo druhé světové válce (1947) byla založena Nacional Financiera – mexická banka pro rozvoj, která zajišťovala mezinárodní půjčky a dozírala na jejich využití. Za vlády prezidenta Miguela Alemána (1946–1952) se důraz na modernizaci Mexika ještě zvětšil a získal novou dynamiku. Ve stejné době bylo Mexiko politicky stabilizováno, mělo slabou politickou opozici a postavení vládní PRI bylo téměř neotřesitelné. Vláda přijala v rámci těchto strategii také řadu rozhodnutí, která měla ochranářský charakter pro místní produkci, zaručovala aby zisky zůstávaly doma a neodcházely do zahraničí a konečně zaručovala sociální ochranu pracujících. V oblasti zemědělství se začal důraz klást na velkovýrobu, založenou na moderních technologiích, jež zaručovaly větší výnosy než tradiční forma zemědělství. Na druhou stranu ale růst obyvatelstva na venkově, nedostatek půdy a zmenšující se výnosnost vedly ke stěhování do měst a k rapidní urbanizaci, se všemi negativními dopady na zdraví a ekologii těchto rychle rostoucích měst. Klíčový průmysl v Mexiku byl v rukou státu, ať se jednalo o rozvojovou banku, naftařský průmysl nebo oblast dopravy a komunikací.\n\nZa tři desetiletí těchto ekonomických a sociálních politik vykazovalo Mexiko velmi pozitivní makroekonomická čísla. Hrubý roční růst země byl kolem 6,5 % během let 1940–1970. V oblasti průmyslu šlo o 8 % a v zemědělství o 2,4 %.\n\nV roce 1968 se v Mexiku jako v první zemi tzv. Třetího světa konaly olympijské hry, které měly mimo jiné přispět k celosvětové prestiži 'mexického zázraku'. Podobně jako v USA, Francii nebo v Československu byl rok 1968 také vyvrcholením politicko-sociální krize, která byla i v Mexiku spojena se studentským hnutím. Mladá generace kritizovala dosavadní korporativní systém vlády PRI, který v mnohém omezoval svobodu slova a používal různé druhy korupce a klientelismu k udržení plné kontroly nad zemí. Cílem mexického studentského hnutí byla mezi jiným více otevřená společnost a reforma politického systému v zemi.\n\nSílící manifestace a demonstrace studentů těsně před konáním olympijských her vedly ke značné nervozitě vládnoucích kruhů. Mexická národní autonomní univerzita (UNAM) byla od září okupována armádou. Když se 2. října 1968 v mexickém hlavním městě sešlo na deset tisíc studentů k dalším protestům mimo jiné pod heslem \"¡No queremos olimpiadas, queremos revolución!\" (Nechceme olympiádu, chceme revoluci!), mexická vláda přizvala armádu a policii, která shromáždění násilím rozpustila. Během tzv. masakru v Tlatelolku padlo za oběť vládní represi oficiálně více než 20 lidí, stovky dalších byly zraněny a další stovky zatčeny. Vláda incident označila za výsledek provokací ze strany studentů. Skutečný počet mrtvých ale není dodnes znám ale hovoří se o čísle mezi 200 až 300 lidmi.\n\nKrize z roku 1968 nebyla jenom projevem nespokojenosti mladé generace s vývojem v zemi, ale byla ukázkou toho, že doposud existující model společenského a politického vývoje přestal vyhovovat potřebám země. Nový prezident Luis Echevaría se snažil mezi roky 1970–1976 o obnovení důvěry veřejnosti pomocí zvýšené hospodářské role státu ve veřejném sektoru a pomocí expanze veřejného sektoru vůbec. V době Echevaríovy vlády se zdvojnásobil počet státních podniků. Další prezident José Lopéz Portillo pak v letech 1976–1982 pokračoval v tomto v podstatě populistickém trendu. Do Mexika v této době přicházelo velké množství peněžní hotovosti, a to v souvislosti s boomem těžby ropy, a většina z těchto příjmů byla investována do velkorysých veřejných projektů a do tzv. sdíleného rozvoje Mexika, v rámci kterého zůstával mexický stát ústředním motorem hospodářství země. Tyto politiky představovaly snahu, jak se vyhnout politickým reformám a udržet stále více byrokratický a neefektivní stát se silným prezidentským režimem a v podstatě jednou vládní stranou i po krizi roku 1968. Ve stejnou dobu ale muselo politické vedení Mexika čelit stále větší krizi na venkově, které narušovala vztahy mezi venkovem a Národní konfederací rolníků, a dotýkala se sociální situace venkově stejně jako příjmů ze zemědělské činnosti. Vláda Lopéze Portilla proto zavedla nový program Mexický agrární systém (MAS), který měl za vládních dotací podpořit potravinovou soběstačnost Mexika. Přes tyto snahy a nárůst dotací venkova se ale problém venkova nedařilo řešit a konečně devalvace mexického pesa vůči dolaru v roce 1982 krizi ještě prohloubila. \n\nBěhem obou prezidentských termínů došlo k dalšímu mezinárodnímu zadlužení Mexika. V roce 1970 byl veřejný zahraniční dluh Mexika 4,26 miliard amerických dolarů. Na konci vlády Lopéze Portilly (v roce 1982) se ale jednalo o částku 58,87 miliard dolarů. Jenom na úrocích ze zahraničních dluhů muselo Mexiko zaplatit v roce 1982 14 miliard dolarů. V této době se už Mexiko ocitlo uprostřed celkové hospodářské krize. Odstupující prezident Lopéz Portillo musel přistoupit v důsledku devalvace pesa o 500% a zvyšující se inflaci v zemi ke zestátnění všech významných bank. \n\nHospodářská krize v roce 1982 mimo jiné ukázala na nutnost politické reformy, která by umožnila participaci dalších politických stran a aktérů v rozhodovacích procesech. Byrokratický centralismus byl v rámci těchto pozvolných reformních změn opouštěn ve prospěch více federativního uspořádání. Ke změnám došlo také v oblasti regionálního politického zastoupení. Nicméně i přesto zůstávala PRI i během 80. let 20. století nejsilnější politickou stranou. Ukázalo se jako nutné nově reorganizovat vztahy a role veřejného a soukromého sektoru v hospodářství země. Prezident Miguel de La Madrid (1983–1989) se snažil zlepšit hospodářskou situaci země například přílivem nových investic a drastickým škrtáním státních výdajů. Tyto reformy narážely na odpor u ultranacionalistického a na stát orientovaného křídla PRI, která se částečně fragmentovala. Tradiční opozice (\"Partido de Acción Nacional\": PAN) byla v Mexiku posílena a silnou podporu získala během 80. let 20. století také levice (FDN). \n\nZa vlády prezidenta Carlose Salinase de Gortari (1989–1994) se hospodářská politika vlády dá označit za umírněně neoliberální. PRI pod vedením Salinase byla v této době schopna dojít ke kompromisům s politickou opozicí (PAN) napravo od politického středu. Salinas přistoupil k privatizaci a deregulaci mexického hospodářství s cílem zmenšit zahraniční dluh země a přilákat nové zahraniční investory. Salinas také vyhlásil například Národní program solidarity (PRONASOL), v rámci kterého měla být snížena chudoba, posílena politická participace a zavedeny podpůrné granty pro ty nejchudší vrstvy na venkově a ve městech. Vrcholem Salinasovy hospodářské politiky bylo přistoupení Mexika do Severoamerické dohody o volném obchodu (NAFTA) v roce 1994.\n\nPřistoupení Mexika do NAFTA se stalo bezprostředním důvodem k zapatistickému povstání ve státě Chiapas, kde Zapatistická armáda národního osvobození (\"Ejército Zapatista de Liberación Nacional\": EZLN) vyhlásila válku mexickému státu. Povstání, stejně jako celé zapatistické hnutí, byly následkem celé řady nevyřešených problémů indiánského venkova. Zapatisté se hlásí k radikálnímu výkladu výsledků mexické revoluce, která podle jejich názoru nebyla PRI naplněna především ve vztahu k indiánskému obyvatelstvu země. Povstání v lednu roku 1994 skončilo vojenským střetem s mexickou armádou, která povstalce zatlačila do hor. V této situaci přistoupila vláda k jednání s povstalci, se kterými se podařilo uzavřít příměří a následně v roce 1996 dohodu ze San Andrés, která garantovala autonomii a zvláštní práva pro indiánské obyvatelstvo.\n\nPosledních dvacet let dějin moderního Mexika je možné charakterizovat jako dobu přechodu od státem řízeného hospodářství (nikoliv ale ve smyslu bývalých zemí RVHP) k tržnímu hospodářství se všemi pozitivy a negativy, který takový přechod představoval pro v podstatě stále postkoloniální společnost. V tomto smyslu se stalo přistoupení Mexika do NAFTA faktickým i symbolickým výrazem těchto dalekosáhlých změn. Tyto hospodářské změny byly doprovázeny politickými reformami, které znamenaly postupné oslabování sociálně-demokraticky orientované PRI a posilování pravicové opozice představované PAN. Tento trend vyvrcholil v roce 2000 zvolením prvního prezidenta z opoziční strany od roku 1930. \n\nPřistoupení Mexika k hospodářskému bloku severoamerických ekonomik NAFTA na jedné straně posílilo hospodářskou pozici a možnosti Mexika, na druhou stranu vedlo k větší provázanosti a závislosti Mexika na vývozu do USA. Například v roce 1999 vyváželo Mexiko 89.3% svého exportu do USA. Stejně tak jsou USA pro Mexiko největším zdrojem zahraničních investic i zdrojů z turismu. Sociálně se Mexiko ale i během 90. let potýkalo s prohlubujícími se nerovnostmi, ilustrovanými například stále pokračující migrací obyvatelstva z vesnic do měst a dále vlnou migrací z Mexika do USA. Tato situace vedle k pokračujícímu nekontrolovanému růstu městských aglomerací především v oblasti hlavního města Mexika a na severu země (např. Monterrey). \n\nPolitické reformy, vedoucí k větší otevřenosti a svobodě politické soutěže v zemi, byly z velké části prováděny za vlády prezidenta Ernesta Zedilly mezi roky 1994–2000. Zedilla se snažil očistit PRI od negativní minulosti spojené například s veřejností zpochybňovanými volbami v roce 1988. Tyto reformy vedly paradoxně ke ztrátě politické hegemonie PRI. V roce 2000 byl zvolen prezidentem Mexika Vicente Fox Quesada z opoziční konzervativní strany PAN (\"Partido de Acción Nacional\"), jehož kabinetu se podařilo v některých oblastech hospodářství Mexiko na čas stabilizovat, ačkoliv se Mexiko potýkalo například s rostoucí nezaměstnaností. K poměrně kritizovaným politikám Foxovy administrativy patřila nová zahraničně-politická orientace na Spojené státy a podpora politiky George W. Bushe. Součástí této politické orientace bylo také řešení nelegální mexické imigrace do USA, kterou se Foxova administrativa snažila snížit. \n\nOtázku zapatistického povstání proti centrální vládě ve státě Chiapas nebyla zcela vyřešena žádnou vládou po roce 1994. Poslední prezident z PRI Ernesto Zedilla se pokoušel o další jednání s povstalci, kteří si získali mezinárodní podporu a pozornost. Od roku 1994 byla mexická armáda přítomna na území státu Chiapas. Ani první prezident z opoziční PAN Vicente Fox nenašel se zapatisty takový kompromis, který by vedl k ukončení jejich konfliktu s centrální vládou. \n\nV roce 2006 byl v prezidentských volbách zvolen prezidentem Mexika další kandidát pravicové PAN Felipe Calderón. Jeho těsný volební výsledek s protikandidátem Andrésem Manuelem Lópezem Obradorem z PRD (\"Partido de la Revolución Democratica\") vyvolal v Mexiku kontroverze. Calderónovo volební vítězství o 0,56% hlasů bylo ale nakonec vyhlášeno Federálním volebním tribunálem jako oficiální výsledek voleb v roce 2006. Calderónově administrativě tak připadlo řešení dopadů finanční krize, která na Mexiko dopadla tvrdě především v souvislosti s jeho závislostí na exportu do USA. Od roku 2008 se v Mexiku dramaticky zintenzívnila drogová válka mezi státem a drogovou mafií respektive skupinou drogových kartelů.\n\n"}
{"id": "489188", "url": "https://cs.wikipedia.org/wiki?curid=489188", "title": "Svinovací metr", "text": "Svinovací metr\n\nSvinovací metr (k měření větších vzdáleností se nazývá pásmo) je nástroj na měření délky. Je to páska vyrobená z látky, plastu, skelných vláken nebo oceli. Na pásce je zpravidla oboustranně vyznačena stupnice v centimetrech s milimetrovými dílky, na níž se odečítá délka. Materiál, ze kterého je páska vyrobena, umožňuje metr stočit nebo svinout. Tímto způsobem se výrazně zjednoduší manipulace s nástrojem. Umožňuje měřit délku i na nerovných plochách nebo měřit vzdálenost za roh.\n\nKrejčovské metry se užívají při šití, pletení, háčkování atp. k měření tělesných proporcí, materiálu aj. Původně byly vyráběny z látky, později z plastu; dnes se vyrábějí ze skelných vláken, která se nepárají ani nenatahují. Krejčovské metry se svinovaly ručně, dnes se vyrábějí jak ručně svinovací, tak s navinovacím zařízením (tzv. samonavíjecí). Délka krejčovského metru bývá 150–200 cm, příp. 250 cm.\n\nSvinovací metry se často vyrábějí z ocelového pásku s navinovacím zařízením v transportní krabičce. Jednoduchá aretace umožňuje vysunout pásek na zvolenou délku a nechat jej vysunutý po celou dobu měření. Délka svinovacího metru bývá od 2 do 15 m, zpětné navíjení do pouzdra je provedeno pružinou.\n\nPásmo je určeno k měření větších vzdáleností, zpravidla nad 15 m. Měřicí pásek je vyroben z pevné pružné oceli. Zpětné navíjení pásma do pouzdra se provádí kličkou na těle krytu pásma.\n\nKontrolní měření rozpětí kolejí jeřábové dráhy v hale, např. o rozpětí 20 m: správné a přesné měření v případě, že není pásmo metru podloženo, je ovlivněno průhybem jeho vlastní vahou. V takovém případě je třeba pásmo napnout, při opakovaných měřeních stejnou silou. V opačném případě by vlivem různého průhybu byla naměřena jiná hodnota, ovlivněná lidským faktorem. Z tohoto důvodu je v takových případech pásmo napínáno mincířem, který umožňuje odečet tahové síly. Pro dané opakované měření se určí, že se bude měřit při tahové síle např. 10 kg. V takovém případě, při stejné síle a stejném měřicím prostředku (pásmo) bude opakované měření správné.\n\nK měření středně velkých vzdáleností se používá pásmo, což je svinovací metr délky kolem 50 m.\n"}
{"id": "489191", "url": "https://cs.wikipedia.org/wiki?curid=489191", "title": "Micmanice", "text": "Micmanice\n\nMicmanice (německy \"Miezmanns\", \"Mitzmanns\", \"Miczmans\") jsou jihomoravská vesnice zhruba 12 km jihovýchodně od Znojma, dnes místní část obce Strachotice. V minulosti byly samostatnou obcí, dnes jsou však Micmanice se Strachoticemi stavebně propojeny. Vesnicí protéká Mlýnský náhon, který pohání micmanický vodní mlýn, zmiňovaný již roku 1302, jenž je technickou památkou a dnes slouží jako elektrárna. Významnou historickou dominantou vsi je kaple svatých Andělů z roku 1895.\n"}
{"id": "489204", "url": "https://cs.wikipedia.org/wiki?curid=489204", "title": "Nachal Eliša", "text": "Nachal Eliša\n\nNachal Eliša nebo jen Eliša (: נח\"ל אלישע, podle biblické postavy proroka Elíšy, : Nahal Elisha nebo Elisha) je neobydlená izraelská osada a základna izraelské armády na Západním břehu Jordánu v distriktu Judea a Samaří a v Oblastní radě Bik'at ha-Jarden.\n\nNachází se v nadmořské výšce cca 270 metrů pod úrovní moře, v jižní části Jordánského údolí na okraji aglomerace palestinského města Jericho, necelé 3 kilometry severovýchodně od jeho centra a nedaleko silnice číslo 90.\n\nV březnu 1982 zde vznikla osada Nachal Eliša. Šlo o osadu typu nachal - tedy kombinace vojenského a civilního sídla. Výhledově se počítalo s jejím převodem na běžnou, ryze civilní osadu, ve které mělo domov najít šedesát rodin, přičemž třicet se jich sem mělo nastěhovat v 1. fázi. 5. října 1983 tak rozhodla izraelská vláda. Jenže civilní osada zde nikdy nevznikla.\n\nBěhem 90. let 20. století v souvislosti se vznikem Palestinské autonomie se Nachal Eliša navíc ocitla v těsné blízkosti území aglomerace Jericha kontrolované Palestinskou autonomií. Osada se tak změnila na pouhou malou vojenskou základnu izraelské armády. Na počátku druhé intifády na podzim 2000 se okolí Nachal Eliša stalo místem bojů mezi izraelskou armádou a palestinskými ozbrojenci. Během této přestřelky zde byl zabit izraelský důstojník Amir Zohar. Izraelská armáda pak odpověděla ostřelováním Jericha z vrtulníků. V následujících letech na počátku 21. století se o trvalou přítomnost na základně Nachal Eliša pokoušela skupina nábožensky založených Izraelců. Vydržela tu sedm měsíců. Na oslavy svátku Pesach se tu sešlo 120 lidí. Pak ale nový velitel základny neumožnil v pokračování přítomnosti civilistů.\n\n\n"}
{"id": "489213", "url": "https://cs.wikipedia.org/wiki?curid=489213", "title": "Křemenáč", "text": "Křemenáč\n\nKřemenáče jsou houby začleněné do rodu (\"Leccinum\"), který je jako samostatný rod uznáván od 20. století, dříve náležely k rodu \"Boletus\". Vyskytují se v lesnatých oblastech Evropy a severní Ameriky. Obecně se předpokládá, že jsou z větší části jedlé, ale existují zprávy o otravě po požití dosud neidentifikovaných křemenáčů v severní Americe. Některé jiné druhy můžou způsobit nevolnost v případě, že se konzumují zasyrova.\n\nExistuje 160 druhů křemenáčů, v České republice se vyskytuje například:\n\n"}
{"id": "489219", "url": "https://cs.wikipedia.org/wiki?curid=489219", "title": "Dasypogonaceae", "text": "Dasypogonaceae\n\nDasypogonaceae je čeleď jednoděložných rostlin, řazená v současném systému (APG IV) do řádu arekotvaré. Její zástupci jsou byliny i dřeviny s úzkými střídavými listy. Květy mají šestičetné okvětí a jsou buď jednotlivé nebo nahloučené v kulovitých hlávkách. Čeleď zahrnuje 16 druhů ve 4 rodech a je rozšířena výhradně v jihozápadní a jižní Austrálii. Rod kingie poněkud připomíná svým vzhledem žlutokap, rozšířený rovněž v Austrálii.\n\nZástupci čeledi jsou keře i stromy se zkráceným nebo dlouhým kmenem, řidčeji i vytrvalé byliny s oddenky. U rodu kingie je kmen pokryt vytrvalými bázemi listů prorostlými vzdušnými kořeny. Listy jsou úzké, čárkovité až řemenovité, celokrajné, přisedlé, střídavé a většinou spirálně uspořádané, u některých zástupců nahloučené v přízemní nebo vrcholové růžici, na bázi s dobře vyvinutými listovými pochvami. Čepel listů mívá na řezu tvar písmene V nebo U. Žilnatina je souběžná.\nKvěty jsou oboupohlavné, jednotlivé (\"Baxteria\", \"Calectasia\") nebo nahloučené v kulovitých hlávkách (\"Kingia\", \"Dasypogon\"). Okvětí je smetanově bílé, hnědočervené nebo purpurové až modré, tenké nebo dužnaté, vytrvalé, uspořádané ve 2 podobných, trojčetných kruzích. Okvětní lístky jsou volné, na bázi srostlé nebo srostlé v trubičku. Tyčinek je 6 a zpravidla jsou přirostlé k bázi okvětí. Semeník je svrchní, srostlý ze 3 plodolistů a nese jednu čnělku zakončenou hlavatou nebo trojlaločnou bliznou. Obsahuje většinou 3 komůrky, u rodu \"Calectasia\" je komůrka jedna. Každý plodolist obsahuje po 1 (až 2) vajíčku. Plody jsou většinou nepukavé a obalené vytrvalým okvětím, u rodu \"Baxteria\" je plodem explozivně pukající tobolka. Semena jsou bledě žlutá a kulovitá.\n\nČeleď zahrnuje 4 rody a 16 druhů. Největší rody jsou \"Calectasia\" (11 druhů) a \"Dasypogon\" (3 druhy). Rody \"Kingia\" a \"Baxteria\" jsou monotypické. Čeleď je svým rozšířením omezena výhradně na jihozápadní a jižní Austrálii a představuje jednu z endemických australských čeledí.\n\nRody \"Baxteria\", \"Dasypogon\" a \"Kingia\" jsou endemity pobřežních oblastí jihozápadní Austrálie. Areál rodu \"Calectasia\" je poněkud širší a mimo jihozápadní Austrálie se vyskytuje i ve státě Victoria v jižní Austrálii. Zasahuje poněkud i do vnitrozemí. Zástupci čeledi rostou v různých biotopech, zejména v blahovičníkových lesích, vřesovištní vegetaci a na skalnatých stanovištích.\n\nKvěty kingie a rodu \"Dasypogon\" produkují hojný nektar. Navštěvují je zejména medosavky a rozličný hmyz, zejména včely, mouchy a mravenci (zejména velcí zástupci rodu \"Iridomyrmex\"). Květy rodu \"Calectasia\" jsou přizpůsobeny samoopylení, čnělka se v průběhu kvetení prodlužuje a receptivní blizna se dostává do úrovně prašníků ve chvíli, kdy z nich vypadává zralý pyl. U několika druhů tohoto rodu se v době zralosti květu výrazně mění barva prašníků ze žluté na oranžovočervenou až hnědou, což je vykládáno jako signál pro opylovače. Květy \"Baxteria australis\" páchnou jako shnilé maso a jsou opylovány mouchami.\n\nRostliny jsou dobře přizpůsobeny periodickým požárům a v období po požáru ve zvýšené míře vykvétají. Šíření semen je u většiny zástupců pasivní s výjimkou druhu \"Baxteria australis\", jehož tobolky v době zralosti explozivně pukají a vystřelují semena do okolí.\n\nZařazení čeledi bylo po dlouhou dobu nejisté. Nejčastěji byla řazena do řádu \"Asparagales\" (např. Dahlgrenův systém). Tachtadžjan ji řadil do řádu \"Xanthorrhoeales\", Cronquist přímo do čeledi \"Xanthorrhoeaceae\" (žlutokapovité). Molekulární výzkumy blízkou příbuznost se žlutokapovitými nepotvrzují.\nV systému APG byla čeleď \"Dasypogonaceae\" dlouho ponechána nezařazená do řádu v rámci skupiny jednoděložných rostlin zvané \"Commelinids\". Až ve verzi APG IV vydané v roce 2016 je zařazena do řádu \"Arecales\", který do té doby obsahoval výhradně čeleď \"Arecaceae\" (arekovité, palmy). Toto zařazení bylo provedeno na základě molekulární fylogenetické studie vydané v témže roce (Barrett et al., 2016). Čeleď \"Dasypogonaceae\" tak představuje sesterskou skupinu s palmami.\n\nČeleď je členěna na 2 podčeledi: \"Dasypogoneae\" (rody \"Dasypogon\" a \"Calectasia\") a \"Kingieae\" (\"Kingia\", \"Baxteria\"). Všechny 4 rody čeledi jsou po morfologické stránce dosti rozdílné a izolované. V minulosti byl do čeledi řazen i rod \"Lomandra\" (dnes v \"Asparagaceae\").\n\nKingie \"Kingia australis\" je pomalu rostoucí rostlina a dožívá se věku i několik set let. Svojí růstovou formou a dlouhověkostí připomíná jiný australský rod, žlutokap (\"Xanthorrhoea\").\n\n\nKingie \"Kingia australis\" je v klimaticky příhodných oblastech světa občas pěstována jako atraktivní okrasná rostlina.\n\n\"Baxteria\", \"Calectasia\", \"Dasypogon\", \"Kingia\"\n\n"}
{"id": "489230", "url": "https://cs.wikipedia.org/wiki?curid=489230", "title": "Bazilika svatého Saturnina z Toulouse", "text": "Bazilika svatého Saturnina z Toulouse\n\nBazilika svatého Saturnina z Toulouse (francouzsky Basilique Saint-Sernin) je románská bazilika vybudovaná v letech 1080-1120 v Toulouse nad hrobem sv. Saturnina z Toulouse. Rozsáhlá, převážně cihlová pětilodní stavba s mohutnou věží nad křížením a bohatým věncem kaplí v západním závěru je 115 m dlouhá, příční loď měří 64 m, hlavní loď je 32 m široká a výška klenby je 21 m. Je to největší zachovaná románská bazilika a od roku 1998 patří ke kulturnímu dědictví UNESCO.\n\nRoku 250 byl v Toulouse umučen biskup Saturnin (francouzsky Sernin) a k jeho hrobu začali brzy putovat věřící. Počátkem 4. století se začal stavět kamenný a cihlový kostel, patrně s kryptou; zachovaly se základy apsidy, na tomtéž místě jako současný závěr. Mezi množstvím křesťanských hrobů v okolí kostela jsou i hroby ze 4. století. Karel Veliký daroval kostelu mnoho cenností a místo se stávalo poutním také proto, že tudy vedla cesta do španělské Compostely.\n\nKolem roku 1075 se začalo se stavbou současného kostela a roku 1096 papež Urban II. posvětil hlavní oltář, jehož bohatě zdobená mramorová deska se zachovala, a patrně celý chór. Kolem roku 1118 byla hotová příční loď a obvodové zdi v celém rozsahu a začala se klenout loď. Zatímco v začátku stavby se střídalo kamenné a cihlové zdivo, postupem času cihly zcela převládají. V polovině 13. století byla přestavěna krypta a v následujících stoletích ještě navýšena věž. Západní průčelí zůstalo nedokončeno.\n\nZa francouzské revoluce byla kapitula zrušena a její budovy včetně křížové chodby byla rozbořeny, jen budova pozdějšího muzea sv. Raymonda se z nich zachovala. Spisovatel Prosper Mérimée roku 1838 prosadil, že kostel byl zařazen do seznamu národních kulturních památek, což ho patrně zachránilo. Rekonstrukce se ujal slavný architekt Eugène Viollet-le-Duc, který však brzy nato zemřel.\n\nV apsidě se zachovalo sedm kamenných reliéfů se světci a anděly v životní velikosti, patrně dílo téhož Bernarda Gildouina, autora hlavního oltáře. Na stěnách příční lodi jsou zbytky románských fresek.\n\nZ hlediska náboženské úcty jde o mimořádně významnou poutní baziliku. Sama je starodávným poutním místem díky ostatkům zde zavražděného sv. Saturnina, který náleží k nejctěnějším svatým Francie. Tento význam ještě posiluje fakt, že je významnou zastávkou poutníků na poutní cestě do Santiaga de Compostela.\n\nV bazilice se nacházejí monumentální varhany, které v roce 1888 vybudoval Aristide Cavaillé-Coll. Spolu s Cavaillé-Collovými varhanami v kostele svatého Sulpicia v Paříži a kostele Saint-Ouen v Rouenu tvoří trojici nejcennějších varhan Francie.\n\nToulouse je poutním místem již od 3. století, kdy zde byl umučen Saturnin z Toulouse, jeden ze sedmi apoštolů, které sv. Fabián vyslal ke Galům obývajícím dnešní Francii. Nad cílem poutníků, hrobem sv. Saturnina, byl již ve 4. století vybudován kostel, který pak na přelomu 11. a 12. století nahradila dnešní bazilika.\n\nPoutníky navštěvující čistě hrob sv. Saturnina dále posilují zástupy věřících, kteří podnikají pouť do Santiaga de Compostely, neboť Toulouse je významnou zastávkou na hlavní jižní větvi Svatojakubské cesty, spojující Santiago de Compostela s Arles.\n"}
