{"id": "538145", "url": "https://cs.wikipedia.org/wiki?curid=538145", "title": "Ctenolophon", "text": "Ctenolophon\n\nCtenolophon je jediný rod čeledi Ctenolophonaceae dvouděložných rostlin z řádu\nmalpígiotvaré. Jsou to stromy s jednoduchými vstřícnými tuhými listy a pětičetnými květy ve vrcholících či hroznech. Rod zahrnuje pouze 3 druhy a je rozšířen v tropické Africe a Asii. V minulosti byl často řazen do čeledi lnovité.\n\nZástupci rodu \"Ctenolophon\" jsou stromy se vstřícnými kožovitými jednoduchými listy s palisty. Listy jsou celokrajné, se zpeřenou žilnatinou. Odění je složeno z hvězdovitých chlupů.\nKvěty jsou pětičetné, uspořádané v úžlabních nebo vrcholových vrcholících nebo hroznech. Kalich je tvořen 5 na bázi srostlými kališními lístky. Koruna je z 5 volných, dužnatých a opadavých lístků. Tyčinek je 10. Semeník je srostlý ze 2 plodolistů, se 2 volnými nebo\nčástečně srostlými čnělkami. V každém plodolistu jsou 2 vajíčka. Plodem je jednosemenný oříšek (podle jiné interpretace tobolka) s vytrvalým kalichem.\n\nRod zahrnuje 3 druhy a je rozšířen v tropické Africe při pobřeží Guinejského zálivu a v jihovýchodní Asii od Malajsie po Novou Guineu.\n\nV minulosti byl rod \"Ctenolophon\" řazen do čeledi lnovité (\"Linaceae\") nebo do samostatné čeledi v rámci řádu lnotvaré (\"Linales\").\nV systému APG I byla čeleď vedena mezi čeleděmi s nejasným zařazením a dřívější řád lnotvaré (\"Linales\")\nbyl vřazen do řádu malpígiotvaré (\"Malpighiales\"), kam pozdější úpravy systému APG vřazují i čeleď \"Ctenolophonaceae\".\nPodle kladogramů jsou nejblíže příbuznou skupinou čeledi rudodřevovité (\"Erythroxylaceae\")\na kořenovníkovité (\"Rhizophoraceae\").\n\n\n \n"}
{"id": "538146", "url": "https://cs.wikipedia.org/wiki?curid=538146", "title": "Antimalarikum", "text": "Antimalarikum\n\nJako antimalarikum lze označit látku (lék) s účinkem působícím proti malárii. To znamená že zabíjí parazitické prvoky zejména kmene \"Apicomplexa\" (viz Malárie). Jedním z nejznámějších antimalarik je chinin.\n\nK dalším běžným antimalarikům patří léky Malarone, Deoxymykoin, Lariam, Chlorochin a Proguanil. Volba léku a způsobu léčby závisí na druhu malárie a oblasti, kde se pacient nakazil, dále na jeho věku a na závažnosti onemocnění.\n\nPomocí antimalarik však lze malárii i předcházet. Léky je třeba začít užívat už před plánovanou cestou. Berou se i během cesty a po lékařem určenou dobu po jejím skončení. \n\n"}
{"id": "538149", "url": "https://cs.wikipedia.org/wiki?curid=538149", "title": "Noc mostů", "text": "Noc mostů\n\nNoc mostů (: ליל הגשרים, \"Lejl ha-Gešrim\", též nazýváno מבצע מרכולת, \"Mivca Markolet\" – Operace Markolet) byla vojenská akce provedená v mandátní Palestině na jaře 1946 židovskými jednotkami Palmach.\n\nOperace měla za cíl zničit 11 silničních a železničních mostů, které spojovaly mandátní Palestinu s okolními zeměmi. Tím měly být podkopány zásobovací trasy britské armády, která se po roce 1945 dostávala do konfliktu s palestinskými Židy. Akce proběhla v noci z 16. na 17. června 1946. Jednotkám Palmach se podařilo poškodit 10 mostů. Pouze v jednom případě došlo k ozbrojené konfrontaci s Brity, a to na mostě přes vodní tok Nachal Kaziv nedaleko dnešního národního parku Achziv, severně od města Naharija. U Achzivu zemřelo 14 členů jednotek Palmach a most se zničit nepodařilo. Padl zde i Jechi'am Weitz, syn sionistického předáka Josefa Weitze.\n\nZničen byl například železniční most přes řeku Jarmuk nedaleko Chamat Gader, který spojoval Palestinu se Sýrií nebo most Bnot Ja'akov vedoucí z údolí řeky Jordán na Golanské výšiny. Komandům se podařilo poškodit i Allenbyho most u Jericha.\n\n18. června 1946 akce židovského protibritského odboje pokračovaly útokem jednotek Lechi na železniční stanici v Haifě a únosem pěti britských důstojníků. Britské úřady pak 29. června 1946 provedly masivní razii, zatýkání a internaci špiček židovské komunity v Palestině známou jako Černá sobota.\n\n"}
{"id": "538154", "url": "https://cs.wikipedia.org/wiki?curid=538154", "title": "Halové mistrovství Evropy v atletice 1977", "text": "Halové mistrovství Evropy v atletice 1977\n\n8. Halové mistrovství Evropy v atletice se uskutečnilo ve španělském San Sebastiánu ve dnech 12. – 13. března 1977. \n\n"}
{"id": "538164", "url": "https://cs.wikipedia.org/wiki?curid=538164", "title": "Zikkurat (hudební skupina)", "text": "Zikkurat (hudební skupina)\n\nZikkurat je česká hudební skupina, vzniklá na přelomu roku 1977 a 1978. Zakládajícími členy byli:\nJiří Křivka, Tomáš Havrda, Vilém Čok a Luděk Vejvoda. Ten se však zanedlouho odpojil a dal tak vzniknout Zikkuratu v nejslavnějším sestavení: Jiří Křivka – kytara, baskytara, syntezátory, bicí, zpěv, Tomáš Havrda – bicí, perkuse, a Vilém Čok – baskytara, kytara a zpěv. Zikkurat se nechal ovlivnit jazz rockem a funkem, kapelami hnutí Rock in Opposition, nastupujícím punkem (už na konci roku 1978 hráli převzaté věci od Sex Pistols, Stranglers, Ramones a dalších) a novou vlnou. Přelomové vystoupení bylo pro skupinu to na 9. Pražských jazzových dnech 3. listopadu 1979, které „rozbořila“ svým punkem (Zikkurati byli jedni z průkopníků čsl. punku). Zikkurat svou nezávislost a odpor k zařazování do škatulek vyhlásil článkem, otištěným v programu 9. PJD. Jiří Křivka směřoval koncepci skupiny na základě myšlenek Franka Zappy k absolutní svobodě vyjádření.\n\nOd začátku se tak do tvorby Zikkuratu dostávala alternativní, jazzrockovo-industriální poloha, hraná souběžně s punkem. Zikkurati byli opravdu velmi zvláštní výhonek české alternativní scény, často jejich skladby s vysokým podílem improvizace přesahovaly půlhodinovou stopáž. V letech 1979–81 stále koncertovali, jejich koncerty se vyznačovaly divokostí a energičností, kolikrát dokázali zdemolovat celý sál. Občas si členové skupiny prohodili na koncertě nástroje, ve studiu hrál Tomáš Havrda i na celestu a Jiří Křivka na varhany Hammond. Se Zikkuratem hostovali saxofonisté Ota Balage nebo Mikoláš Chadima, na kytaru Milan Purnoch a Jaroslav Zajpt, na klávesy Petr Dikan. Pódiovou show na legendárním vystoupení v klubu U Zábranských v roce 1980 podpořil avantgardní tanečník Jiří Raška. Skupina používala i netradiční instrumenty (hadice od vysavače, polystyrénové bloky a syntezátory domácí výroby), pyrotechnické efekty a bizarní kostýmy.\n\nV roce 1981 se v kapela dostala do vážné krize po nabídce, aby kompletní Zikkurat doplnil sestavu skupiny Pražský výběr, nebo aby jeden z nich nahradil odcházejícího Ondřeje Soukupa (nabídku dostává postupně Čok a pak Křivka, oba ji ale odmítají). Vilém Čok však nakonec kvůli nejisté budoucnosti nabídku přijal a Zikkurat se po předem připraveném policejním zásahu ve Vrchovinách 2. 7. 1981 rozpadá. Křivka se Zajptem se pak pokoušejí navázat spolupráci v duu Zakkurit, které však vydrží jen do konce roku (natočeno zatím nevydané album Všechno je jinak). Další pokusy obnovit Zikkurat v nové sestavě (Křivka, Havrda, Balage, Benda) narážejí na objektivní potíže (Havrda odjíždí studovat Státní konzervatoř v Teplicích) i nedostatek vůle všech zúčastněných. Původní sestava Zikkuratu s Balagem na klávesy se dává dohromady už jen jednou u příležitosti vzpomínkového koncertu v březnu 1982.\n\nV roce 1990 dává Křivka dohromady Zikkurat II ve zcela novém složení (Jiří Křivka – kytara, David Ondříček – klávesy, Martin Ryšan – baskytara, Jan Chromovský – bicí a Vladislav Kulhavý – zpěv). Skupina v roce 1990 nahrála (dodnes nevydané) první album Na břehu Eufratu a se saxofonistou Václavem Bratrychem soundtrack k filmu Pějme píseň dohola. Rozpadla se začátkem roku 1993.\n\nNa začátku roku 2005 dává opět Křivka dohromady tentokrát čistě punkový Zikkurat a ten po nesčetných personálních změnách hraje dodnes. Kapela se mimo jiné prezentuje ve stylizaci s indiánskými jmény jednotlivých členů. 15. února 2013 vystoupil Zikkurat v Paláci Akropolis u příležitosti 35. výročí svého založení. Na koncertě, který byl zaznamenán pro vydání na CD a DVD, vystoupil Zikkurat v základní sestavě Jiří Křivka (Letící orel – g, bg, synth, voc), Josef Hřeben (Vyjící kojot – bg, tpt, voc), Martin Marky Hochmann (Stojící býk – ds). V programu, který začal blokem cover verzí z legendárního alba Never Mind the Bollocks, Here's the Sex Pistols, se objevila řada hostů: Mikoláš Chadima (sax), Danny Vejvoda (gt), Ivan Bulička aka Stojící medvěd (bg), Zoltán Kilácsko, Adam Krejčík (ds) a Jiří Zmek (perc). Kromě několika nových písní zahrál Zikkurat s Mikolášem Chadimou legendárního Krysaře a novou verzi písničky WC čistící sůl, ve které se objevil Josef Hřeben jako sólista na trubku. Na celý rok 2013 skupina plánuje koncerty s výročním programem, kde se objeví i právě vzniklý Sex Pistols tribute band. Dne 26. března se Zikkurat zúčastní akce Nová vlna se starým obsahem po 30 letech (palác Akropolis, 19:00).\n"}
{"id": "538167", "url": "https://cs.wikipedia.org/wiki?curid=538167", "title": "Třetí křížová výprava proti husitům", "text": "Třetí křížová výprava proti husitům\n\nTřetí křížová výprava proti husitům byla vyhlášena papežem Martinem V. a její zahájení bylo stanoveno na 29. června 1427. Vrchním velitelem této výpravy namířené proti husitským Čechám se stal trevírský arcibiskup Ota ze Ziegenheimu. Silné křižácké sbory vtrhly ze západu do Čech a oblehly Stříbro. Jakmile však dorazila zpráva o postupujícím husitském vojsku, ustoupili katolíci k Tachovu, odkud 4. srpna zmateně prchnuli zpět za hranice. Kališníci tak bez vážnějších bojů odrazili v pořadí již třetí křížovou výpravu, která proti nim byla vypravena.\n\nTěžké porážky, které katolíkům zasadili husité vedení geniálním stratégem Prokopem Holým 16. června 1426 u Ústí a 25. března 1427 u Světlé, umožnily husitskou expanzi do okolních zemí. Kališníci po těchto vítězstvích přešli do útoku a začali podnikat tzv. „spanilé jízdy“, které měli za cíl šíření husitských myšlenek a získávání obživy pro profesionální polní vojska, která se již ve vleklou válkou zpustošených Čechách nemohla nadále uživit.\n\nŘímský, uherský a český král Zikmund Lucemburský byl zaneprázdněn v jižních Uhrách. Navíc neměl po zkušenostech z první a druhé výpravy zájem na vedení nového tažení a situací v Českých zemích se odmítal zabývat. Iniciativu tedy projevil kurfiřt, braniborský markrabě Fridrich Hohenzollern. Po Říši byly rozesílány manifesty svolávající novou výpravu do kacířských Čech. Oproti předešlým dvěma tažením byli tentokrát ve velkém verbováni také prostí venkované, kterým bylo slibováno získání rytířských poct. Fridrich samozřejmě vyžadoval, aby výpravu oficiálně vyhlásil papež. Martin V. mu vyhověl a novou kruciátu 18. března 1427 bulou \"Salvatoris omnium\" skutečně vyhlásil. Za svého legáta na výpravě ustanovil winchesterského biskupa Henryho Beauforta, který byl při té příležitosti jmenován kardinálem.\n\n29. června byla většina křižáckých vojsk připravena k útoku. V okolí Norimberka se shromáždily armády rýnských falckrabat, bavorských vévodů, vojsko trevírského arcibiskupa Oty ze Ziegenheimu a oddíly řady říšských měst včetně Norimberka. V Chebu vyčkával se svými muži braniborský markrabě Fridrich. Oddíly ze Saska, Hesenska a Durynska byly utábořeny u Freibergu. Křižácký plán zahrnoval také vpád rakouských oddílů Albrechta Habsburského z jihu a útok slezanů a lužičanů ze severovýchodu. Jednalo se také o případné podpoře jihočeského šlechtice Oldřicha z Rožmberka. Podle moderních odhadů mohly mít intervenční sbory spolu s oddíly plzeňského landfrýdu sílu kolem 25 000 mužů. Jako hlavní velitel byl nakonec většinou křižáků uznán trevírský arcibiskup Ota ze Ziegenheimu, avšak neshody ve vrchním velení předznamenaly neslavný konec celé výpravy. Za první cíl si katolíci zvolili dobytí husitské příhraniční pevnosti Stříbra. Markrabě Fridrich naproti tomu neúspěšně prosazoval tažení do středních Čech. Křižáci vtrhli do Čech ve dvou proudech, načež obsadili Žlutice a Mašťov. 23. července bylo obleženo Stříbro, které bránil se svými muži husitský šlechtic Přibík z Klenové. Jakmile se o postupu křižáků dozvěděli husité, vyrazily ze svého shromaždiště od Karlštejna na pomoc Stříbru spojené sbory sirotků, táborů a pražanů. Vrchním kališnickým velitelem byl s velkou pravděpodobností kněz Prokop Holý. 1. srpna dorazili do křižáckého ležení před Stříbrem, které jen stěží odolávalo obrovské přesile oblehatelů, varovné zprávy o postupujícím husitském vojsku. Křižáčtí velitelé proto vyslali proti blížícím se husitům část jízdy a zbytku armády nařídili, aby se připravil k boji. 3. srpna došlo při chaotických přesunech na pozice k zmatku mezi křižáckými sbory a v ležení dokonce vzplálo několik lokálních požárů. Tohoto chaosu využily některé žoldnéřské jednotky neochotné k boji, které začaly bez rozkazu ustupovat zpátky na západ k hranicím. Velkou část zmateně ustupujících katolíků se velitelům podařilo zastavit před Tachovem. 4. srpna se zde pokusil pronést svůj projev před nastoupeným vojskem papežův legát Henry Beaufort, avšak jeho snaha o pozvednutí morálky zbylým křižákům vyšla naprázdno. Nedbajíc na Angličana se většina armády obrátila na ústup a rychle opustila hranice Českého království. Na bojišti tak husité toho dne zastihli již jen opozdilce. Vojsko plzeňského landfrýdu a malá část křižáků se stáhla do Tachova, který husité po velice tvrdém boji 11. srpna obsadili. 14. srpna se pak vzdala také posádka tachovského hradu.\n\nHusité slavili po zbabělém útěku křižáků další slavné vítězství. Kališníkům navíc padla do rukou obrovská kořist, kterou za sebou bezhlavě ustupující křižáci zanechali. Fiasko celého křižáckého tažení bylo dovršeno ztrátou Tachova, čímž byly husitské pozice v zemi znovu posíleny. Tato křížová výprava, která z pohledu katolíků nic nevyřešila tedy jen předznamenala v pořadí již čtvrtou výpravu, která proběhla o čtyři roky později.\n"}
{"id": "538172", "url": "https://cs.wikipedia.org/wiki?curid=538172", "title": "Motýlek (plavání)", "text": "Motýlek (plavání)\n\nMotýlek se plave po břiše (hlavou dolů), po startu (po obrátkách) je využíváno delfínového vlnění (proto se tento styl také někdy nazývá delfín), které při dobře zvládnuté technice může velmi pozitivně ovlivnit čas. Po vynoření z vody se vytahují obě ruce současně a pohybují se dopředu (k hlavě) a podél ní se vrací pod vodu a podél těla se pohybují po co nejdelší dráze (tzv. vlně), aby byla rychlost co nejvyšší. Nohy kopou dvakrát za záběr rukama souběžně vedle sebe. Při otáčení na konci bazénu se provádí prsová (základní) obrátka.\nMotýlek je jak technicky tak fyzicky náročný plavecký styl, proto se s ním setkáváme prakticky výhradně v závodním plavání.\n\nV plaveckých soutěžích se motýlek plave na tratích 50 m, 100 m a 200 m a je součástí polohových závodů i štafet.\n\n\n"}
{"id": "538173", "url": "https://cs.wikipedia.org/wiki?curid=538173", "title": "Senlis (Oise)", "text": "Senlis (Oise)\n\nSenlis je město v severní Francii v kraji Valois na řece Nonette asi 42 km severně od Paříže. Má bohatou historii, ve středověku zde pobývali francouzští králové a staré město s katedrálou je památkově chráněno. V okolí města jsou rozlehlé lesy.\n\nSenlis leží blízko dálnice A1 a na silnici N17 a má řadu autobusových spojení.\n\nNázev pochází od keltského kmene Sylvanectů, ve 3. století bylo římské sídlo opevněno, svatý Regulus (\"Rieul de Senlis\", + 260) sem přinesl křesťanství a stal se prvním biskupem. Roku 981 připadl Senlis Hugonu Kapetovi, který zde byl 987 zvolen králem a stal se zakladatelem francouzské dynastie Kapetovců. Francouzští králové zde pobývali až do 19. století. Rozkvět města vyvrcholil ve 12. a 13. století a král Filip II. obehnal město větší a vyšší hradbou. V letech 1153-1191 byla postavena katedrála Notre-Dame a řada dalších kostelů; 1173 získalo město samosprávu. Jistý rozkvět nastal ještě v 16. století, ale pak město pozvolna upadalo. V 18. století byla postavena silnice z Paříže do Flander, byly zbořeny středověké hradby a z té doby pochází mnoho měšťanských domů. Za revoluce město příliš neutrpělo, mnoho církevních staveb však bylo pak rozprodáno a zbořeno. Za první světové války bylo město poškozeno. Roku 1954 byla otevřena dálnice A1 a roku 1974 blízké letiště Charlese de Gaulla, takže se město začlenilo do širšího okolí Paříže a začal hospodářský rozvoj. Počet obyvatel se od roku 1954 do 1999 zdvojnásobil, dále však neroste.\n\n\n\n"}
{"id": "538176", "url": "https://cs.wikipedia.org/wiki?curid=538176", "title": "Znak (plavání)", "text": "Znak (plavání)\n\nZnak jako jediná plavecká disciplína nezačíná skokem z bloku, před startem závodníci skáčou do vody a v okamžiku startu se odrážejí od stěny bazénu, když se rukama drží za madlo na vnitřní části bloku. Plave se na zádech, ruce pracují podobně jako u kraulu (pravá ruka se pohybuje vzduchem za hlavu, zatímco levá pracuje ve vodě, aby byla rychlost co nejvyšší). Je velmi důležité před vnořením ruky do vody co nejvíce vytočit rameno, aby se dráha ruky ve vodě co nejvíce prodloužila. Provádí se kraulová (kotoulová) obrátka, před níž se závodník musí otočit na břicho, povolen je jeden kraulový záběr. K orientaci v bazénu pomáhají praporky, které jsou 5 metrů před stěnou. Nebo se také používá druhý způsob znakové obrátky: Při doplavání ke stěně bazénu se dotknete (OMEGA-Y) stěny bazénu jednou rukou a oběma nohama se odrazíte od stěny a pod vodou musíte provést ještě jednu otáčku směrem na břicho. Tento způsob obrátky se většinou používá u plavců do 15 let (žactva).\n\nNa plaveckých soutěžích pořádaných FINA se plavou trati 50 m, 100 m, 200 m a je součástí polohových závodů a štafet.\n\n\n"}
{"id": "538185", "url": "https://cs.wikipedia.org/wiki?curid=538185", "title": "Potápěčská maska", "text": "Potápěčská maska\n\nPotápěčská maska (nesprávně také potápěčské brýle) je součást základního vybavení potápěče nebo šnorchlaře. Skládá se z těla masky z měkké gumy nebo silikonu, ve kterém je vpředu vsazený rovný průzor (zorník). Na tvář potápěče dosedá lícnice se zdvojeným okrajem, která brání vnikání vody do vnitřního prostoru masky. Část masky, která je v kontaktu s pokožkou potápěče je většinou právě ze silikonu, protože ten nevyvolává alergické reakce. Nastavitelný gumový pásek drží masku na hlavě. Jsou zásadní rozdíly mezi potápěčskou maskou a plaveckými brýlemi. Plavecké brýle chrání oči hlavně před chlorovanou vodou bazénů. Od masky se brýle liší malými očnicemi, jednoduchým upínacím páskem a hlavně chybějící kapsou pro nos (nosním kompenzátorem).\n\nPotápěčská maska se vyznačuje především:\nMaska umožňuje potápěči ostré vidění pod vodou. Lidské oko je přizpůsobeno přechodu světla ze vzduchu, nikoli z vody. Pokud přijde oko do styku přímo s vodou (opticky hustším prostředím, než je vzduch) nedokáže oční čočka odlišný index lomu vyrovnat. To se odstraní právě použitím masky se vzduchovou kapsou před obličejem. Lom světla na rozhraní mezi maskou a vodou způsobuje společně se vzduchovou kapsou před očima zvětšení pozorovaného obrazu. Proto vypadají předměty pozorované asi o 30% větší a vzdálenosti působí o 25% menší, než ve skutečnosti. Lidé, kteří nosí brýle používají někdy upravené dioptrické masky. Sklo průzoru může být vybroušené, případně jsou do masky dodatečně vlepeny čočky.\n\nPodle konkrétního využití jsou k dispozici různá provedení masek:\n\nPo přiložení masky na obličej bez upevnění páskem a nadechnutí nosem se musí maska udržet na obličeji. Taková maska má vhodný tvar i velikost. Upevňovací pásek nesmí být příliš krátký, jinak se deformuje tělo masky. Masky prostě musí pohodlně a spolehlivě sedět na obličeji. Každá maska je jiná, je nutné vyzkoušet více typů. Zvláště důležité je zkoušení před nákupem pro ženy, které mají drobnější obličej. Především při přístrojovém potápění je důležitá možnost pod vodou vyrovnat rozdíl tlaku vody a tlaku uvnitř masky. To je umožněno vydechováním vzduchu nosem.\n\n\n\n"}
{"id": "538193", "url": "https://cs.wikipedia.org/wiki?curid=538193", "title": "Daniel Köllerer", "text": "Daniel Köllerer\n\nDaniel Köllerer (* 17. srpna 1983, Wels, Rakousko) je rakouský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 12 finálových vítězství (6x zvítězil ve dvouhře a 6x ve čtyřhře). Jeho nejvyšším umístěním na žebříčku ATP ve dvouhře bylo 55. místo (19. říjen 2009) a ve čtyřhře 87. místo (9. březen 2009).\n\nŽádné.\n\nDaniel Köllerer se zúčastnil jednoho zápasu v Davisově poháru za tým Rakouska s bilancí 0-2 ve dvouhře.\n\n\n"}
{"id": "538194", "url": "https://cs.wikipedia.org/wiki?curid=538194", "title": "Perperikon", "text": "Perperikon\n\nPerperikon (bulharsky \"Перперикон\") je thrácká skalní svatyně v Bulharsku, která se nachází v rodopském pohoří 15 km severovýchodně od města Kardžali. Perperikon byl osídlen již v době neolitu. Následně byl Thráky zvětšen a přeměněn v opevněný komplex svatého skalního města s královským palácem. Toto místo bylo poté využíváno Římany, později Byzantinci, osídleno bylo i ve středověku a v době osmanské nadvlády.\n\nPrvní doklady lidské činnosti v Perperikonu máme z období pozdního neolitu. V této době byl Perperikon centrálním kultovním místem celé oblasti. Civilizace, která toto místo obývala, zůstává dodnes záhadou a archeologové ji prozatím nazvali „Civilizace skalních lidí“.\nZ doby chalkolitu zaznamenáváme hrubé opracovávání skalního masivu. Mezi nejčastější nálezy z této doby patří střepy kultovní keramiky v jámách vytesaných ve skále.\n\nNa keramice se objevuje motiv doprovázející celou tuto civilizaci, a to slunce s pěti paprsky. Lidé doby kamenné si zvolili toto místo za sídlo svých bohů a zřídili zde orákulum, ke kterému později přibyl také chrám.\n\nV době bronzové kultovní tradice tohoto místa pokračovala a z této doby se nám dobře zachovaly zbytky budov vytesaných ve skále. Následně bylo celé místo velmi rozšířeno a v době od 18. do 12. stol. př. n. l. zažilo velký rozkvět.\n\nVe 13. stol. př. n. l. byl Perperikon centrem pro zpracování kovů, což dokládají nálezy licích forem pro sekery, tavících nádob a měchů nalezených při archeologických pracích v roce 2006. Patrně z rané doby železné pochází kulatý kamenný oltář s průměrem téměř dva metry.\n\nNáboženský význam Perperikonu neustále stoupal a přibližně v 6. nebo 5. stol. př. n. l. se stal opevněnou rezidencí krále. Perperikon se také stal kultovním místem orfismu, přičemž někteří bulharští archeologové věří, že Orfeus nebyl jen polomytickou osobou, nýbrž i skutečným vládcem, jehož sídlem mohlo být i Perperikon. Dále zde byly nalezeny také známky provádění rituálů dionýsovského kultu.\n\nŘímané nechali Perperikon přestavět, vytesat tří- až čtyřpatrovou pevnost a celý pahorek obehnali masivní zdí.\n\nPerperikon se skládá ze čtyř hlavních částí. První je citadela, tedy akropole na vrcholu kopce, dále palác nacházející se hned pod akropolí, který patrně sloužil také jako chrám a dvě vnější města, či městské části, jedno na severním a druhé na jižním úbočí kopce. Tato dvě města zatím čekají na archeologický průzkum, ale z terénního pozorování jsou vidět ulice a veřejné i náboženské budovy vytesané ve skále.\n\nAkropoli, která byla zbudována již dříve, ale Římany mohutně přestavěna, chránily zdi tlusté osm a půl metru. Celá akropole a základy budov, které na ní stály, byly vyhloubeny ve skalním masivu. Ve východní části akropole byla vytesána budova, která připomíná nejvíce basiliku. Pravděpodobně šlo o pohanský chrám, později přeměněný na křesťanský kostel. Z tohoto chrámu vedlo na západ do srdce akropole sloupoví. Po dalších archeologických pracích byl roku 2005 na akropoli odkryt velký palác, o kterém doposud nikdo nevěděl. Celý palác přibližně s padesáti místnostmi, halami a chodbami zaujímá rozlohu 10 000 m². Výjimečná je především vstupní třicet metrů dlouhá hala a hroby vládců, vytesané ve skále. Palác měl jak prostory určené k reprezentaci – trůnní sál, tak také hospodářské prostory. Tento palác byl pravděpodobně vystavěn již na konci doby bronzové, a tak se nám nabízí srovnání s paláci mykénských vládců.\n\nHned pod akropolí se v severozápadní části Perperikonu nachází palác či chrám, který byl pravděpodobně zasvěcen bohu Dionýsovi. Pravděpodobně nejstarší část paláce - samotný Dionýsův chrám - měl podobu haly bez střechy s oválnou základnou vytesanou do skály. Uprostřed tohoto chrámu stál již zmiňovaný tři metry vysoký kamenný kulatý oltář s průměrem téměř dva metry, kde se patrně odehrávaly zápalné oběti. Tento oválný sál se stal později součástí většího palácového komplexu, který bychom mohli nazvat svatým královským palácem. Thrácký vládce ztělesňoval jak světskou, tak náboženskou autoritu (byl veleknězem), a tak byl patrně starší chrám integrován do královského paláce.\n\nDále víme o dalších dvou palácích, které se nacházejí na jižním úpatí hory, avšak doposud nebyly odkryty. Mezi další pozoruhodné objevy na Perperikonu patří velká vodní nádrž vytesaná do skály, která je přibližně šest metrů hluboká, dvanáct metrů dlouhá a šest metrů široká. Kromě této nádrže víme prozatím o dalších dvou.\nV pozdní římské době v časech christianizace byl na Perperikonu zřízen kostel a v roce 2005 byla také objevena jedinečná kazatelna z přelomu 4. a 5. stol n. l\n\n\n"}
{"id": "538201", "url": "https://cs.wikipedia.org/wiki?curid=538201", "title": "Gigantopithecus", "text": "Gigantopithecus\n\nGigantopithecus (z řeckého \"γίγας – gigas\" a \"πίθηκος – pithecus\" – „obří opice“) je rod vyhynulých hominidů, žijících od středního miocénu až do pleistocénu na území dnešní Indie, Číny a Vietnamu. Nejstarší ostatky pocházejí z doby před 6–8 miliony let, zatímco ty nejmladší jsou staré jen 310 tisíc let. Jedná se o jednoho z mála zástupců hominoidů, který přežil až do pleistocénu. \"Gigantopithecus\" je vzdáleným příbuzným moderních orangutanů, jak bylo předpokládáno podle fosilizovaných zubů a v r. 2019 potvrzeno genetickou analýzou založenou na molekulárních sekvencích zachovalých proteinů.\n\nRod \"Gigantopithecus\" poprvé popsal německo-nizozemský paleontolog Ralph von Koenigswald v roce 1935 na základě objevu izolovaného zubu. Nezvykle velkou stoličku zachytil v čínské lékárně v Hongkongu, kde byla spolu s dalšími kostmi vyhynulých tvorů prodávána jako \"„dračí zuby“\" a \"„dračí kosti“\", užívané tradiční čínskou medicínou. Druhové jméno \"blacki\" zvolil Koenigswald jako poctu objeviteli sinantropa, jímž byl Davidson Black.\n\nVětší množství fosilních pozůstatků rodu \"Gigantopithecus\", zahrnující stovky izolovaných zubů i celou spodní čelist bylo odhaleno v letech 1955 - 1956 v čínské provincii Kuang-si. Pro podobné nálezy z pohoří Siválik v Indii byl v roce 1969 navržen nový druh \"Gigantopithecus bilaspurensis\", přesunutý v roce 1979 do druhu \"Gigantopithecus giganteus\". V 60. letech 20. století byly fosilie rodu \"Gigantopithecus\" rozeznány také ve Vietnamu.\n\n\"Gigantopithecus\" je znám pouze z nálezů zubů a čelistí. Dosud nebyly zachyceny kosti obličeje, mozkovny ani postkraniální kostry. Dochované ostatky se ze všech žijících hominidů podobají nejvíce orangutanům.\nU většího druhu \"Gigantopithecus blacki\" se na základě obrovských zubů předpokládá výška 240–280 cm a hmotnost až 550 kg. To je téměř třikrát více, než dosahuje samec dnešní gorily. \"Gigantopithecus\" je tedy největším známým primátem, jaký kdy žil. Odhady ovšem nemusí být zcela správné, protože Gigantopithecus mohl být megadontním druhem. To znamená, že měl zuby v poměru k celkové velikosti těla výrazně zvětšené.\n\nVzhledem ke své velikosti se \"Gigantopithecus\" musel pohybovat převážně na zemi a nikoliv ve větvích. Způsob pohybu není možné rekonstruovat kvůli chybějícím nálezům kostí končetin, předpokládá se ale pomalejší čtyřnohá chůze. Nelze rozhodnout, zda se \"Gigantopithecus\" při chůzi opíral o celé plosky chodidel předních končetin a nebo jen o kotníky prstů jako současné gorily.\n\nVelké ploché stoličky se silnou vrstvou skloviny i masivní čelisti dovolují předpokládat, že ve výživě býložravého rodu \"Gigantopithecus\" převažovala tuhá vláknitá potrava. Nejčastěji se uvažuje o spásání bambusu. Také rozbor fytolitů, odebraných z dochovaných zubů ukázal, že se Gigantopithecus mohl živit převážně bambusem nebo podobnou travinou, kterou doplňoval ovocem z čeledi morušovníkovité.\n\nDo současnosti bylo nalezeno více než 1000 kusů ostatků rodu \"Gigantopithecus\", představují je však jen jednotlivé zuby. Výjimkou je několik masivních spodních čelistí. Nálezy pochází ze dvou oblastí - ze Sivalických hor na pomezí Indie a Pákistánu a z krasových jeskyní v jižní Číně a Vietnamu. Rozdělují se do dvou druhů, které se kromě oblasti výskytu liší i velikostí těla.\n\n\n\n\"Gigantopithecus\" představuje slepou vývojovou větev, která nezanechala v současné fauně žijící potomky. Přesto kryptozoologové předpokládají, že Yetti a podobní legendární hominidé mohou být právě přeživší exempláře rodu \"Gigantopithecus\" a nebo jeho neznámí nástupci. Důkazy pro tento předpoklad však zatím chybí.\n\nZajímavé také je, že \"Gigantopithecus\" žil ještě během pleistocénu, kdy se stal současníkem prvních lidí v Asii - druhu \"Homo erectus\". Člověk se tak mohl podílet na vyhubení gigantopitéka, přestože mnohem vážnější konkurencí byly pravděpodobně pandy, živící se podobnou stravou s převahou bambusu. Také lidé neohrožovali rod \"Gigantopithecus\" lovem, ale spíše využíváním bambusu. Kromě mladých výhonků, sbíraných jako potrava, používali i vzrostlé kusy, a to k výrobě nástrojů. Tato dvojí konkurence mohla být pro silně specializovaného lidoopa osudná. Nejvýznamnějším důvodem vyhynutí gigantopitéků byla nejspíše neschopnost adaptovat se na měnící se podmínky prostředí v době před zhruba 100 000 lety.\n\n"}
{"id": "538204", "url": "https://cs.wikipedia.org/wiki?curid=538204", "title": "Rudodřevovité", "text": "Rudodřevovité\n\nRudodřevovité (\"Erythroxylaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to dřeviny s jednoduchými, většinou střídavými listy a nenápadnými květy, rozšířené v tropech celého světa. Největší rod čeledi je rudodřev. Rudodřevy jsou známy obsahem účinných alkaloidů. Nejznámějším a hospodářsky nejvýznamnějším druhem je rudodřev koka z Jižní Ameriky, který je zdrojem kokainu.\n\nRudodřevy jsou opadavé nebo stálezelené lysé keře nebo stromy s jednoduchými střídavými (jen u rodu \"Aneulophus\" vstřícnými) listy. Palisty jsou nápadné a charakteristické, často trojúhelníkovité a vytrvávající na krátkých větévkách i po opadu listů. Listy jsou celokrajné, s peřenou žilnatinou. Řada druhů rudodřevu má na spodní straně listu charakteristické 2 podélné žilky nebo poněkud odlišně zbarvenou zónu podél střední žilky. Květy jsou nenápadné, jednotlivé nebo v úžlabních svazečcích, pětičetné, pravidelné, obvykle oboupohlavné, méně často jsou květy jednopohlavné a rostliny dvoudomé. Kalich je vytrvalý, z 5 srostlých lístků, koruna opadavá, z 5 volných lístků. Tyčinek je obvykle 10, ve dvou kruzích.\nSemeník je srostlý ze 3 plodolistů, se 3 komůrkami a 3 volnými nebo na bázi srostlými čnělkami. V každém plodolistu je 1, výjimečně 2 vajíčka.\nU rodu rudodřev je častá distylie. Plodem je červená nebo fialová jednosemenná peckovice, u rodu \"Aneulophus\" dvou až třísemenná tobolka.\n\nČeleď zahrnuje asi 240 druhů ve 4 rodech. Rozšíření je pantropické, největší druhová diversita je v tropické Americe (zejména ve Venezuele a severovýchodní a východní Brazílii) a na Madagaskaru. Ze Střední a Jižní Ameriky je udáváno asi 180 druhů. Největším rodem čeledi je rudodřev (asi 230 druhů). Je rozšířen v tropech všech kontinentů, zbylé 3 rody jsou africké.\nZástupci čeledi se vyskytují na různých stanovištích a mají značnou ekologickou plasticitu, rostliny se vyskytují spíše roztroušeně a nevytvářejí porosty. V podrostu nížinných tropických deštných lesů mají podobu keřů až nižších stromů, jen zřídka dosahujících nižšího korunního patra. Druhy ze savan jsou keřovité až stromovité a zpravidla mají tlustou kůru na ochranu proti periodickým požárům. V aridních oblastech jsou to drobnolisté xerofytní keře, zatímco druhy vlhkých horských lesů mají listy velké a měkké.\n\nKvěty rudodřevů jsou opylovány různým hmyzem, zejména včelami, vosami a mouchami. Samoopylení je zabráněno dvoučnělečností. Nápadně zbarvené, zpravidla červené nebo purpurové plody jsou šířeny zvířaty, především ptáky.\n\nV dřívějších systémech byla čeleď nejčastěji řazena do řádu lnotvaré (\"Linales\"). V systému APG byl celý tento řád vřazen do\nřádu malpígiotvaré (\"Malpighiales\").\n\n\nRudodřev koka (\"Erythroxylum coca\") je známých zdrojem kokainu a je používán indiány v Andách jako stimulans a tonikum již po tisíce let. Má také široké využití v domorodé medicíně. Extrakt z listů je stále jednou ze složek Coca-Coly, ovšem bez obsahu kokainu.\nTaké další druhy rodu obsahují účinné alkaloidy, např. rudodřev \"Erythroxylum citrifolia\", známý jako catuaba\na používaný jako afrodisiakum. Další druhy jsou využívány v medicíně. Dřevo některých druhů je tvrdé, pevné a trvanlivé. Je místně využíváno např. na telegrafní sloupy,\nopěry či nábytek.\n\n\"Aneulophus\", \"Erythroxylum\", \"Nectaropetalum\", \"Pinacopodium\"\n\n\n"}
{"id": "538215", "url": "https://cs.wikipedia.org/wiki?curid=538215", "title": "Balduin III. Flanderský", "text": "Balduin III. Flanderský\n\nBalduin III. Flanderský (940 – 1. ledna 962) byl flanderský hrabě.\n\nBalduin se stal flanderským hrabětem roku 958, kdy získal od otce správu hrabství. O tři roky později se mladý hrabě oženil s Matyldou, dcerou Heřmana Saského z dynastie Billungů a již následujícího roku zemřel na kožní chorobu. Předtím se zúčastnil se bojů krále Lothara s Normany.\n\nStarý hrabě Arnulf I. byl nucen se vrátit ke správě panství, protože vnuk Arnulf byl nezletilý. Své majetky nakonec postoupil králi Lotharovi s podmínkou, že jim bude vládnout až do konce svého života. Po smrti hraběte se král přihlásil o dědictví. Místní šlechta se však postavila na odpor a prohlásila hrabětem a dědicem panství malého Arnulfa, Balduinova syna. Laonský biskup Rorik zprostředkoval mírové ujednání, král uznal Arnulfův nárok a šlechta se podrobila králi.\n\n"}
{"id": "538216", "url": "https://cs.wikipedia.org/wiki?curid=538216", "title": "Hynek Jindřich Novohradský z Kolovrat", "text": "Hynek Jindřich Novohradský z Kolovrat\n\nHynek (Ignác) Jindřich Nowohradský z Kolowrat († 24. října 1628, Brno) byl brněnským proboštem a olomouckým světícím biskupem v 17. století. \n\nNarozen mezi lety 1575 a 1577, pocházel ze staré české šlechtické rodiny. Byl synem luterských rodičů, v deseti letech se stal katolíkem, protože studoval u jezuitů. Roku 1596 byl papežem Klimentem VIII. přijat do Collegia Germanica, kde studoval do roku 1600. Na olomoucký kanonikát byl prezentován císařem již roku 1598, zároveň byl kanovníkem pražským a roku 1601 kustodem katedrály olomoucké. Roku 1603 jej panovník prezentoval i na brněnské proboštství, roku 1615 byl jmenován scholastikem kapituly olomoucké. Na kněze byl vysvěcen až roku 1612, 29. srpna 1618 byl jmenován titulárním biskupem nikopolským a sufragánem olomouckým, téhož roku vysvěcen. Roku 1623 byl zvolen proboštem olomoucké kapituly a byl tehdy i kustodem vratislavským, arcijáhnem brněnským a císařským radou. Zemřel v Brně 24. října 1628. \n\n"}
{"id": "538220", "url": "https://cs.wikipedia.org/wiki?curid=538220", "title": "Planská", "text": "Planská\n\nPlanská ( ) je dnes již neexistující ves v okrese Prachatice, vzdálená asi 1,4 km od vsi Ovesné (Haberles), na jejímž katastrálním území leží. \n\nNachází se na jihovýchodním okraji Libínské hornatiny, nad údolím Zlatého potoka, v nadmořské výšce 700 m.\n\nPrvní písemná zmínka pochází z roku 1420. V roce 1890 měla 105 obyvatel, roku 1910 pak 98 obyvatel a v roce 1945 již jen 81 obyvatel (17 domů), výhradně Němců. Po jejich odsunu neobydlená ves chátrala, až zcela zanikla. V současnosti existuje již pouze jeden dům, používaný jako penzion.\n\n"}
{"id": "538224", "url": "https://cs.wikipedia.org/wiki?curid=538224", "title": "Mezinárodní den proti homofobii", "text": "Mezinárodní den proti homofobii\n\nMezinárodní den proti homofobii či \"Mezinárodní den boje proti homofobii\" každoročně připadá na 17. května. 17. květen byl zvolen jako den, kdy došlo k vyškrtnutí homosexuality z Mezinárodní klasifikace nemocí Světové zdravotnické organizace (1990). Smyslem IDAHO je akcentace respektování práv lidí s jinou než heterosexuální orientací a ukončení diskriminace a násilí pramenící z homofobie. Pro svátek se od roku 2009 používá i název \"Mezinárodní den proti homofobii a transfobii\". Z anglického pojmenování \"International Day Against Homophobia (and Transphobia)\" pochází zkratka IDAHO.\n\nNa národní úrovni proběhl Den proti homofobii poprvé v Kanadě roku 2003. Iniciátorem Mezinárodního dne proti homofobii se stal francouzský akademik a aktivista Louis-Georges Tin, zakladatel koordinačního výboru IDAHO. Poprvé proběhly akce k tomuto dni ve 40 zemích v roce 2005. Na institucionální úrovni jej jako první hlasováním parlamentu uznala Belgie, následovaly další země.\n\nEvropský parlament přijal v roce 2006 usnesení o homofobii v Evropě, v němž zmínil i IDAHO. O rok později v novém usnesení schválil každoroční vyhlášení 17. května za Mezinárodní den proti homofobii. 15. května 2009 vydal generální tajemník Rady Evropy Terry Davis rezoluci u příležitosti IDAHO:\n\nV roce 2010 podpořili Mezinárodní den proti homofobii prohlášeními mj. vrcholní představitelé Evropské unie, předseda Evropské rady Herman Van Rompuy, předseda Evropského parlamentu Jerzy Buzek a místopředsedkyně Evropské komise Viviane Redingová.\n\nV ruském Petrohradě a v menší míře i v dalších městech byl v roce 2009 uspořádán happening Odhalení duhy (\"Rainbow Flash\"). V roce 2010 se tato tradice rozšiřuje do dalších zemí Evropy a světa.\n\nV České republice se u příležitosti Mezinárodního dne proti homofobii poprvé v roce 2008 uskutečnil Běh proti homofobii a mimořádná projekce dokumentu \"S důvěrou a láskou\" s udělením Ceny Colour Planet za mimořádný přínos LGBT minoritě (získal ji Jiří Hromada). O rok později LGBT portál Colour Planet uspořádal opět večer s udělením ceny, kterou si tentokrát odnesla Marcela Šulcová, průkopnice novodobého českého lesbického hnutí.\n\nV roce 2010 proběhly dosud největší akce: kromě tradičního Běhu proti homofobii (15. května) a udělení Cen Colour Planet při závěrečném večeru festivalu eLnadruhou to byl nově také veřejný happening Pohřeb homofobie a vypuštění duhových balónků se vzkazy Rainbow Flash (vše 17. května) a konference Hate crimes/Hate speech proti LGBTQ (18. května).\n\n\n"}
{"id": "538234", "url": "https://cs.wikipedia.org/wiki?curid=538234", "title": "Výběrný les", "text": "Výběrný les\n\nVýběrný les vzniká v důsledku uplatňování tzv. výběrného hospodářského způsobu. Zjednodušeně lze říci, že namísto obvyklé těžby stromů určitého stáří se pravidelně těží stromy cílové tloušťky, přičemž zároveň je cílem co největší věková a prostorová různorodost takového lesa dosahovaná \"zušlechťovacím výběrem\". Výběrné lesy často vznikaly z tzv. \"selských lesů\" nebo lesů obecních, ve kterých se hospodařilo \"toulavou sečí\", tedy výběrem dříví potřebného pro chod hospodářství nebo obce. Kultivací tohoto prvotně kořistnického způsobu a zavedením zásad výnosové vyrovnanosti vlastně vznikly první výběrné lesy. Typický je kontrast zastoupení tloušťkových tříd ve výběrném a pasečném lese. Zatímco v pasečném lese tloušťky stromů vykreslí Gaussovu křivku, pro les výběrný je typická klesající křivka (hyperbola) zachycující pokles početnosti směrem k vyšším tloušťkovým třídám (nejvíce stromů je v nižších tloušťkových třídách a jejich počet rychle klesá směrem k cílové tloušťce). Výběrný les se na první pohled odlišuje od běžného hospodářského lesa zastoupením celého spektra různě starých stromů na stejné ploše (věková různorodost), v patrech pod sebou (bohatá prostorová diferenciace) a absencí holých ploch (pasek). Porostní zásoba je stejnoměrně rozmístěná po celé ploše lesa ve smíšené skupinovité skladbě. Důležitým znakem je trvale udržovaný vertikální zápoj korun stromů. Strukturou se výběrný les podobá některým pralesům mírného pásma. Aby bylo možné v takovém lese hospodařit (kácet stromy a odvážet dříví), je nutná dostatečně hustá dopravní síť umožňující skácet a odvézt libovolný strom. Zásadně se uplatňuje kladný výběr, to znamená, že při výchově se vyhledávají nadějné stromy a odstraňují se jedinci, kteří jim nejvíc škodí. Při výběrné seči se postupuje zpravidla ve třech krocích:\n\n1. \"Zralostním\" výběrem se vykácí stromy cílových tlouštěk. 2. Při \"zušlechťovacím\" pozitivním výběru se vyhledávají nadějné (cílové) stromy a následně se odstraňují jedinci (konkurenti), kteří jim nejvíce škodí.\n\n3. Těžba se ukončí zdravotním výběrem poškozených, odumírajících nebo zdravotně závadných stromů.\n\nVýběrný les je z jednotlivých typů hospodářských lesů nejvíce blízký přirozeným lesům.\n\nPřevod lesa pasečného na výběrný je dlouhodobá záležitost. Doba převodu většinou přesahuje dobu obmýtí na daném stanovišti (80-120 let). Princip převodu spočívá v opakovaném mírném zasahování do porostu s cílem uvolnění kvalitních stromů (pozitivním výběrem), v zajištění přirozené obnovy a postupném dosažení odpovídající diferenciace věku, tlouštěk a výšek při uspořádání vývojových tříd pod sebou nebo těsně vedle sebe.\nVýměra lesů výběrných a lesů dlouhodobě obhospodařovaných výběrnými principy v rámci Evropy nepřesahuje 500 tisíc hektarů. Nejvíce je tento způsob hospodaření rozšířen ve Slovinsku, Švýcarsku, částečně i Rakousku a dalších alpských zemích. V těchto zemích je aplikován na přibližně 10 % výměry lesů. Většina výběrných lesů se nachází v horských a vysokohorských podmínkách. Typickými dřevinami výběrného lesa jsou zejména jedle bělokorá, smrk ztepilý a částečně i buk lesní, ale je známa i řada výběrných lesů složených z jiných směsí lesních dřevin.\n\nLze rozlišit dva hlavní způsoby obhospodařování, podmíněné přírodními podmínkami a hlavně nároky dřevin na světlo.\n\nTěží se jednotlivé \"zralé\" stromy dle cílové tloušťky a tím se ve spodních patrech uvolňují nadějní jedinci od útlaku ostatních stromů. Pokud je to z ekonomického hlediska zajímavé nebo z fytopatologického hlediska nezbytné, odstraňují se i odumírající, nemocné nebo suché stromy. Tento způsob lépe vyhovuje stinným (jedle, buk) nebo stín snášejícím (smrk) dřevinám.\n\nObnova se uskutečňuje v malých skupinách s dlouhou \"obnovní dobou\" (60-80 let). Kombinuje se clonná, okrajová a výběrná seč. Tento způsob umožňuje zastoupení i dřevin náročnějších na světlo (borovice, javor, modřín). Může to být vhodný předstupeň při převodu klasického hospodářského lesa, kdy se postupuje přes podrostní způsob obnovy a skupinovitě výběrný způsob k výběrnému způsobu jednotlivému.\n\nDíky věkové a prostorové různorodosti les lépe odolává škodlivým vlivům, jako je vítr, sníh nebo škůdci. Trvalost, bezpečnost a plynulost (výnosová vyrovnanost) hospodaření je zabezpečená na mnohem menší ploše než u jiných typů lesa (uvádí se plocha 10 ha i méně). Umožňuje i vlastníkům malých výměr získávat pravidelný výnos, aniž by museli čekat na dosažení obmýtí.\n\nTento způsob hospodaření dokonale využívá půdní a vzdušný prostor. Několik pater stromů nad sebou zachytí a využije lépe dopadající světlo. Díky složité porostní skladbě udržuje trvale mikroklima vhodné pro klimaxové dřeviny, ale i další K-stratégy vyskytující se v přirozených lesích. Nevzniká holina (paseka) a les lépe i trvaleji plní své mimoprodukční funkce. Většinou není třeba umělé zalesňování (samovolně vzniká přirozená obnova).\n\nZpůsob je náročný na odbornost i čas lesního hospodáře. Těžba a přibližování dříví je technologicky náročnější, je méně soustředěná (rozptýlená po větší ploše), a proto může být i nákladnější. Vyžaduje dokonalé zpřístupnění (hustá dopravní síť).\n\nProfitují z něho více stínomilné klimaxové dřeviny a organismy (k-stratégové) na úkor druhů náročnějších na světlo nebo vyhledávajících disturbance (r-stratégové).\n\n\n"}
{"id": "538238", "url": "https://cs.wikipedia.org/wiki?curid=538238", "title": "Blue Ridge Mountains", "text": "Blue Ridge Mountains\n\nBlue Ridge Mountains ( doslova „Hory modrého hřebene“, někdy „Modré hory“), případně jen Blue Ridge jsou fyzickogeografickou provincií Appalačského pohoří. Tato provincie sestává ze severní a jižní fyzickogeografické oblasti, které se rozdělují v blízkosti propasti, jíž protéká řeka Roanoke. Blue Ridge Mountains se nachází ve východní části Spojených států a táhnou se z Georgie až po Pensylvánii. Západně od Blue Ridge se nachází Velké appalačské údolí. Nejvyšším vrcholem Blue Ridge je hora Mount Mitchell o výšce 2037 m n. m.\n\nPohoří vzniklo během Grenvillského vrásnění a je geologicky tvořeno žulami, rulami a vápenci. Svůj název získalo pohoří podle namodralé barvy, která je patrná z větších vzdáleností. Součástí pohoří Blue Ridge Mountains se nachází dva hlavní národní parky, a to národní park Shenandoah v jeho severní části a národní park Great Smoky Mountains v jeho jižní části. Pohořím také prochází 755 kilometrů dlouhá silnice Blue Ridge Parkway.\n\n"}
{"id": "538253", "url": "https://cs.wikipedia.org/wiki?curid=538253", "title": "BC Geosan Kolín", "text": "BC Geosan Kolín\n\nBC Geosan Kolín (celým názvem: Basketball Club Geosan Kolín) je český basketbalový klub, který sídlí v Kolíně ve Středočeském kraji. Počátky týmu sahají do roku 1940, kdy byl klub založen jako součást kolínského Sokola. Svůj současný název nese od roku 2014. Od sezóny 2007/08 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou námořnická modř, světle modrá a bílá.\n\nSvé domácí zápasy odehrává v hale Spojů s kapacitou 610 diváků.\n\nZdroj: \n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "538255", "url": "https://cs.wikipedia.org/wiki?curid=538255", "title": "Miloslav Jágr", "text": "Miloslav Jágr\n\nMiloslav Jágr (8. června 1927 Podmoklice na Olešce, nyní Semily – 23. srpna 1997 Praha) byl český průmyslový výtvarník, malíř, ilustrátor a typograf, profesor VŠUP.\n\nNarodil se jako jediný syn venkovského topiče a dělnice z textilní továrny. V letech 1942–1944 studoval obor malíř skla na Sklářské škole v Železném Brodě, než byl totálně nasazen. Školu dokončil roku 1946. Vysokou školu uměleckoprůmyslovou v Praze vystudoval v letech 1947–1952 v ateliéru užité grafiky prof. Josefa Nováka, absolvoval loutkovým filmem \"Vincek sklář\". V letech 1952–1955 zůstal ve škole jako aspirant animovaného filmu. V letech 1955–1958 žil v Jablonci nad Nisou a živil se jako propagační grafik a propagační filmař. Roku 1960 na Vysokou školu uměleckoprůmyslovou nastoupil jako asistent profesora Adolfa Hoffmeistra, po němž pak roku 1979 převzal vedení ateliéru animovaného filmu, , ale jako nestraník se nemohl habilitovat. Profesuru získal teprve roku 1990.\n\nDebutoval v roce 1957 ilustracemi pro časopis Mateřídouška, s nímž pak spolupracoval tři desetiletí. S knižními ilustracemi pro děti začal ve Státním nakladatelství dětské literatury (SNDK) roku 1959 knížkou Marie Kubátové \"Pohádky pro rozcáplíky\". Nevyhýbal se žádné grafické práci, dělal knižní obálky, plakáty i typografii divadelních programů.\n\nMezi jeho žáky patřili např. František Skála (1956), Pavel Koutský, Nina Čampulková, Michaela Pavlátová,Galina Miklínová, Jiří Barta (jeho asistent a nástupce ve vedení ateliéru), Petr Sís, Miro Pogran a mnoho jiných.\n\n\n\n\n\n"}
{"id": "538257", "url": "https://cs.wikipedia.org/wiki?curid=538257", "title": "Knížecí stát", "text": "Knížecí stát\n\nKnížecí stát (též domorodý, nebo indický stát, anglicky \"\") bylo území v Britské Indii, které nebylo spravováno přímo britskými úřady, ale místním vládcem. Těchto států bylo v Indii několik set (jejich počty se měnily, podle Imperial Gazetteer of India jich bylo při vyhlášení nezávislosti 565). Jednotlivé státy měly různou velikost i počet obyvatel (od Hajdarábádu dosahující téměř velikosti Británie s 11 miliony obyvateli (1901), až po miniaturní státečky o velikosti několika čtverečních kilometrů a s několika sty obyvateli). Zároveň se jednotlivé státy lišily i ve své důležitosti. Některé, jako například Hajdarábád, Baroda, nebo Kašmír byly téměř nezávislé s vlastní armádou a měnou a Britové zajišťovali de facto jen zahraniční politiku, jiné byly zcela závislé a koloniální úředníci zasahovali i do vnitřních záležitostí.\nZ hlediska státoprávního uspořádání spadala část států (ty nejvýznamnější) přímo pod ústřední vládu Britské Indie, většina pak pod jednotlivé provincie.\n\nPanovníci indických států používali různé tituly, např. mahárádža („velký král“), badšáh („císař“), rádža („král“), naváb („vládce“), nizám, thákur a mnoho dalších. Britové ovšem všechny tyto tituly překládali jako „kníže“, aby se vyhnuli tomu, že by se některý z domorodých králů mohl považovat za rovného s britským panovníkem.\n\nIndie pod britskou vládou, Britské indické císařství, se skládala ze dvou částí: Britská Indie a domorodé (nebo také knížecí) státy.\n\nPřitom pojem Britská Indie zahrnuje všechna území a místa uvnitř dominia britského panovníka, které je přímo spravováno místokrálem Indie, nebo guvernérem, nebo jiným důstojníkem podřízeného místokráli. Naopak pojem Indie (britské Indické císařství) zahrnuje Britskou Indii plus všechna území a teritoria domorodých knížat ve vazalských státech, také ovšem podřízena britskému místokráli, nebo jeho pověřenci. (Obvykle je také termín „Britská Indie“ používaný i na oblasti pod správou britské Východoindické společnosti v Indii z 1600 – 1858. )\n\nRozdíl mezi „dominiem“ a „vazalem“ byl určený soudní mocí: zákonodárství britské Indie stálo na zákonech, které prošly britským parlamentem a zákonodárnou mocí a tyto zákony byly používány jak v centrální, tak v místních vládách této kolonie. Naopak soudy knížecích států rozhodovaly na základě zákonů vydaných jejich vládci.\n"}
{"id": "538258", "url": "https://cs.wikipedia.org/wiki?curid=538258", "title": "Marek Najbrt", "text": "Marek Najbrt\n\nMarek Najbrt (* 27. listopadu 1969, Praha) je český filmový režisér, absolvent pražské FAMU. Je držitelem dvou Českých lvů za režii a spoluautorství scénáře. V roce 1997 si zahrál ve filmu \"Knoflíkáři\" režiséra Petra Zelenky.\n\n\n"}
{"id": "538259", "url": "https://cs.wikipedia.org/wiki?curid=538259", "title": "Jindřich Šnobl", "text": "Jindřich Šnobl\n\nJindřich Šnobl (14. srpna 1903 Záluží – 1971 Praha) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\n\nPo absolvování mistrovského kurzu nastoupil jako závodní do továrny v Třemošnici. Roku 1926 si vzal Annu, rozenou Víškovou, 1927 se mu narodila dcera Věroslava, 1938 syn Jindřich. Ve třicátých letech se osobně seznámil s poslancem Antonínem Zápotockým, během jeho dovolené v Třemošnici. Za druhé světové války byl činný v odboji. Na podzim 1945 odešel do Litvínova, aby řídil obnovu chemičky v rodném Záluží. V téže době vstoupil do KSČ. V roce 1946 se uvádí jako technický úředník Stalinových závodů a účastník domácího odboje, bytem Horní Litvínov.\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát nabyl až dodatečně v roce 1947 jako náhradník poté, co rezignoval poslanec Milan Reiman. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Ústí nad Labem. V parlamentu zasedal až do března 1953, kdy rezignoval a nahradila ho Anna Svarovská-Vopičková.\n\nPo únoru 1948 se stal podnikovým ředitelem ČKD-Stalingrad v Praze. V době procesu s Rudolfem Slánským byl sesazen z ředitelské funkce a následně též musel rezignovat na poslanecký mandát. Poté pracoval v Sokolově na opravách a údržbě důlních strojů. Souzen nebyl, ale tudíž se nedočkal ani rehabilitace. Na konci roku 1968 mu byl nabídnut post ředitele \"Pražských tepláren\". Při prověrce se ovšem kriticky vyjádřil o invazi vojsk Varšavské smlouvy do Československa a pak již se profesně neuplatnil. Jeho vnukem je český psychiatr a politik přelomu 20. a 21. století Ivan David.\n\n"}
{"id": "538273", "url": "https://cs.wikipedia.org/wiki?curid=538273", "title": "Autoritářství", "text": "Autoritářství\n\nAutoritářství může označovat:\n"}
{"id": "538278", "url": "https://cs.wikipedia.org/wiki?curid=538278", "title": "Antoine Gautier de Montdorge", "text": "Antoine Gautier de Montdorge\n\nAntoine Gautier de Montdorge (17. ledna 1701 Lyon – 24. října 1768 Paříž) byl francouzský dramatik a libretista.\n\n\nPřispěl i do \"Encyklopedie\" Denise Diderota.\n"}
{"id": "538284", "url": "https://cs.wikipedia.org/wiki?curid=538284", "title": "We're an American Band", "text": "We're an American Band\n\nWe're an American Band je sedmé studiové album americké skupiny Grand Funk Railroad, vydané v červenci 1973 na značce Capitol Records. Album produkoval Todd Rundgren a bylo prvním, na kterém se objevil Craig Frost jako plnoprávný člen skupiny.\n\n\nbonusy na reedici z roku 2002:\n"}
{"id": "538289", "url": "https://cs.wikipedia.org/wiki?curid=538289", "title": "Grafomotorika", "text": "Grafomotorika\n\nGrafomotorika zahrnuje úroveň motorické (pohybové) způsobilosti pro grafický výraz, psaní, obkreslování , kreslení, rýsování. Zvládnutí grafomotorických dovedností je žádoucí pro děti před nástupem do první třídy. Grafomotorické dovednosti jsou jedním z kritérií při posuzování školní zralosti dítěte. Jemná motorika – koordinace očí a rukou, správně zvládnutý úchop psacích potřeb, příboru, navlékání korálků, tvorba mozaik a pod. Jemná motorika a grafomotorika jsou úzce spjaty, nelze je od sebe oddělit.\n\nNezvládání grafomotorických dovedností před nástupem do první třídy může být důvodem k odkladu školní docházky o 1 rok, pokud je tu předpoklad, že pomůže určitý způsob nácviku. Dítě může trpět poruchou jemné motoriky nebo poruchou učení dysgrafií (má potíže zvládnout grafomotorické dovednosti.) Grafomotorické obtíže nesouvisí s intelektem a jsou ve škole tolerovány. Zvládnutí grafomotorických dovedností zejména v psaní souvisí také s tím, zda je dítě pravák, levák nebo nevyhraněné, někdy i s vývojem řeči."}
{"id": "538290", "url": "https://cs.wikipedia.org/wiki?curid=538290", "title": "Felix Benda", "text": "Felix Benda\n\nFelix Benda (25. února 1708, Skalsko – 1768, Praha), český barokní skladatel a varhaník. Pocházel ze skalské větve rodiny Bendů.\n\nByl žákem Bohuslava Matěje Černohorského. V roce 1726 se stal, (po Šimonu Brixi), varhaníkem a ředitelem kůru v kostele sv. Michaela na Starém Městě pražském. Kromě varhanních mší složil dvě oratoria a další církevní hudbu.\n\nMezi Bendovy žáky patřili Josef Mysliveček a Josef Seger.\n"}
{"id": "538291", "url": "https://cs.wikipedia.org/wiki?curid=538291", "title": "Jan van Riebeeck", "text": "Jan van Riebeeck\n\nJan Anthoniszoon van Riebeeck (21. dubna 1619 – 18. ledna 1677) byl nizozemský koloniální úředník a zakladatel Kapského Města. Van Riebeeck se narodil v Culemborgu v Holandsku jako syn chirurga.\n"}
{"id": "538292", "url": "https://cs.wikipedia.org/wiki?curid=538292", "title": "Národní park Shenandoah", "text": "Národní park Shenandoah\n\nNárodní park Shenandoah (: \"Shenandoah National Park\") je americký národní park, nacházející se v části pohoří Blue Ridge Mountains ve státě Virginie. Park je svým tvarem dlouhý a úzký a ze západní strany jej ohraničuje řeka Shenandoah a z východní strany pohoří Virginia Piedmont. I když mezi významné prvky parku patří scénická silnice Skyline Drive, je téměř 40 % parku, tj. 332,04 km, klasifikováno jako divočina a zařazeno do systému National Wilderness Preservation System. Nejvyšším vrcholem parku je hora Hawksbill o výšce 1235 m n. m.\n\nPark poskytuje četné zázemí pro turisty. Na jeho území se nachází řada kempů, z nichž většina je otevřena během dubna až října/listopadu. Kromě kempů se v parku rovněž nachází tři lesní chaty. Součástí parku je řada turistických tras a jednou z jeho atraktivit jsou četné vodopády, z nichž nejvyšší dosahuje výšky 28 metrů.\n\n"}
{"id": "538294", "url": "https://cs.wikipedia.org/wiki?curid=538294", "title": "Craig Frost", "text": "Craig Frost\n\nCraig Frost (* 20. dubna 1948, Flint, Michigan, USA) je americký hráč na klávesové nástroje ve skupině Boba Segera Silver Bullet Band. Známější je z vystupování ve skupině Grand Funk Railroad v 70. letech 20. století.\n\nRozšířil trio Grand Funk a jeho příchodem skupina získala novou dimenzi hudebního stylu. To bylo zřejmé hned po jeho příchodu v roce 1973 na hitu Grand Funk č.1 \"The Loco-Motion\" (coververze hitu umělkyně Little Eva) z alba \"We're An American Band\". Společně s bubeníkem Donem Brewerem se výrazně podílel na tvorbě repertoáru skupiny Grand Funk.\n\nPo prvním rozpadu \"Grand Funk\" v roce 1977, Frost společně se spoluhráči Brewerem a Mel Schacherem založili krátkodobě působící skupinu \"Flint\". Po rozpadu skupiny Flint, odešel do Segerovy skupiny \"Silver Bullet Band\", kde působil dvě desetiletí. V červenci 2005 hrál, poprvé od roku 1977, společně s Grand Funk na koncertu v Michiganu.\n\nHraje na varhany, syntetizér, piano a klávesové nástroje.\n"}
{"id": "538296", "url": "https://cs.wikipedia.org/wiki?curid=538296", "title": "Oxybenzon", "text": "Oxybenzon\n\nOxybenzon (systematický název 2-hydroxy-4-methoxybenzofenon, (2-hydroxy-4-methoxyfenyl)fenylmethanon, CHO) je organická sloučenina používaná jako syntetický UV filtr a přísada do krémů. Jedná se o derivát benzofenonu. Tvoří bezbarvé krystaly, jež se snadno rozpouštějí ve většině organických rozpouštědel. Podle studie amerického Centra pro kontrolu nemocí z roku 2008 je tato látka přítomna v 96,8 % vzorků lidské moči.\n\nOxybenzon se používá i při výrobě opalovacích krémů, protože pohlcuje ultrafialové záření. V kombinaci se slunečním zářením může vyvolávat alergické vyrážky nebo kosmetické akné.\nBylo zjištěno, že tato organická sloučenina proniká pokožkou, kde se chová jako fotozcitlivovací látka (fotosenzibilátor). Tím se při osvícení zvyšuje produkce volných radikálů, což činí tuto látku potenciálně karcinogenní. \n"}
{"id": "538303", "url": "https://cs.wikipedia.org/wiki?curid=538303", "title": "Údolí thráckých králů", "text": "Údolí thráckých králů\n\nÚdolí thráckých králů je oblast ve středním Bulharsku, ve které se nacházejí nejvýznamnější nekropole a hrobky thráckých vládců. Rozkládá se mezi městy Măgliž, Kazanlăk a Šipka. Jejím centrem je Růžového údolí u města Kazanlăk.\n\nNejstaršími objevenými hrobkami jsou Kazanlăcká hrobka a Măgližská hrobka. První byla objevena již v roce 1944 a ta druhá v roce 1965.\nOd roku 1992 do roku 2004 bylo v rámci TEMP (Expedice pro výzkum thráckých mohyl) odkryto mnoho thráckých nekropolí a mohyl, přičemž některé z nich byly vykradeny již ve starověku, ale některé ukrývaly umělecké předměty nesmírné ceny, které nebyly nalezeny nikde jinde v Thrákii.\n\nPokračování expedice TEMP v Údolí thráckých králů přineslo v roce 2004 dva překvapující objevy, které se nedostaly jen na přední strany všech odborných archeologických časopisů, ale i světových a také českých novin. Jak první, tak druhý nevykradený hrob můžeme vzhledem k bohatosti uměleckých předmětů považovat za hrob královský.\n\nPrvní hrob je situován na jižní úpatí Mohyly Svetica, která se nachází v polích mezi městem Šipka a vesnicí Krun. Vládce, jenž byl zároveň nejvyšším knězem, byl pohřben podle zásad orfismu někdy v polovině 4. stol př. n. l., přičemž většina předmětů v hrobě pochází z konce 5. stol. př. n. l. Hrob je tvořen velkými bloky kamene a připomíná sarkofág. Výbavu hrobu tvořily předměty, které pohřbenému vládci měly sloužit v posmrtném životě. Meče, kopí, šípy, bronzový prsní pancíř patřily k válečné výbavě hrobu. Nádoby ze stříbra a bronzu, athénská červenofigurová keramika a amfory sloužily k příjemnému životu na onom světě. Zlatý pečetní prsten s vyrytou postavou atleta patřil patrně k osobním věcem pohřbeného. Tím největším a nejméně očekávaným překvapením byla zlatá maska z masivního plátu zlata vážícího 673 gramů. Tato maska, která velmi živě zachycuje obličej zemřelého, byla do hrobu uložena místo chybějící lebky.\n\nJeště bohatější výbavu měla hrobka nacházející se v mohyle Goljama Kosmatka, která byla odkryta ve stejném roce jako mohyla Svetica. Přibližně v druhé polovině 5. stol. př. n. l. byla v mohyle Goljama Kosmatka zbudována z opracovaných kamenných bloků velkolepá svatyně.\n\nToto místo sloužilo jako svatyně do začátku 3. stol. př. n. l., kdy byl tento komplex využit pro pohřeb thráckého krále.\n\nVstupní chodba, která měří třináct metrů, ústí do třech za sebou následujících místností. V první pravoúhlé místnosti s obloukovitou střechou byl nalezen obětovaný kůň. Druhá místnost je kulatá, s kupolovitým stropem. Poslední, třetí místnost, která má tvar sarkofágu, byla vystavěna z velkých kamenných bloků a bylo v ní umístěno rituální lehátko.\n\nPoté, co archeologové vešli do poslední místnosti, spatřili více jak sedmdesát uměleckých předmětů ze zlata, stříbra a bronzu. Hmotnost veškerého nalezeného zlata v hrobce byla větší než jeden kilogram. Mezi uměleckými předměty se našla i kompletní vojenská výzbroj skládající se z dvou knémid (náholenic), pozlacené helmy, železné košile, meče a několika oštěpů, z nichž zbyly pouze špice. Další částí výbavy hrobky byly nádoby řeckého stylu ze zlata, stříbra a bronzu různých tvarů a různého účelu. Mezi ně patří bronzový askos, tedy nádoba na tekutiny s plochým baňatým nízkým tělem a s jedním uchem či zlatý kylix, což je číše užívaná k pití vína (na nízké nožce je připevněna miska, z níž vycházejí dvě horizontální ucha).\nPohřbený dostal s sebou na onen svět i tři amfory naplněné vínem. Rituální lůžko a podlaha byly pokryty látkou ze zlatých nití a kusy koberce. Nalezený koňský postroj zdobilo třináct zlatých aplikací s lidskými, zvířecími a rostlinnými vyobrazeními. Dvě malé zlaté destičky s vytepanými postavami vojáků byly okrasou pro pochvu meče. Ojedinělým šperkem, který byl také obsahem pohřební komory, je i zlatý věnec se zlatými větvičkami, lístky a žaludy.\n\nCo se samotného symbolického pohřbu týče, bylo zjištěno, že dveře u prvních dvou místností byly zazděny, vstupní chodba vypálena a následně zaplněna kamením a hlínou. Další překvapení čekalo archeology před průčelím hrobky, kde našli rituálně zakopanou bronzovou hlavu mužské sochy, která sem byla umístěna patrně po skončení celého pohřebního obřadu. Hlava zobrazuje staršího muže s delšími vousy velmi moudrého vzezření. Posledním úkonem při pohřbu bylo zasypání celého vstupního průčelí. Byly to patrně všechny tyto jak rituální, tak bezpečnostní prostředky, které uchránily hrobku před vykradači.\n\nKonstrukce hrobky a její jedinečné vybavení od začátku nasvědčovaly tomu, že se jedná o pohřební místo pro osobu královského původu. Díky nápisům na předmětech v hrobce, které označovaly majitele, a díky porovnání portrétů z mincí se jménem Seutha III. nalezených v chodbě s hlavou sochy byl poprvé zjištěn majitel hrobky. Byl jím samotný král odryské říše Seuthés III., vládce města Seuthopolis, které leží jen deset kilometrů odsud, dnes pod hladinou přehrady Koprinka.\n\n"}
{"id": "538304", "url": "https://cs.wikipedia.org/wiki?curid=538304", "title": "Vévoda de Guise", "text": "Vévoda de Guise\n\nVévodský titul de Guise vznikl v roce 1528 ve Francii, a to povýšením hrabat de Guise na vévody. Titul měla v držení nejprve vedlejší rodová linie Lotrinských (v letech 1528 – 1688), po jejím vymření přešel titul na vedlejší rodovou linii Bourbonů Bourbon–Condé a následně na rod Bourbon–Orléans (od roku 1847). Přízvisko rodu – de Guise – je odvozeno od panství, města a hradu Guise v Pikardii.\n\nPrvním vévodou de Guise se stal v roce 1528 Klaudius Lotrinský, hrabě de Guise (*1496 - + 1550), druhorozený syn Lotrinského vévody Reného II. Lotrinského. Rod Lotrinských vlastnil rozsáhlé državy ve Francii, byl vzdáleně příbuzensky spjatý s vládnoucím královským rodem Valois, ale i přesto byl francouzskými šlechtickými rody dlouho považován za cizí. Situace se změnila ve chvíli, kdy se Klaudius Lotrinský stal významným vojevůdcem ve službách francouzského krále a za své zásluhy získal nejprve titul hraběte de Guise (v roce 1520) a v roce 1528 byl povýšen na vévodu de Guise, což byla mimořádná pocta, jelikož vévodský titul příslušel jen členům královské rodiny.\nKlaudius Lotrinský se stal zakladatelem jednoho z nejmocnějších šlechtických rodů Francie, jelikož během svého života získal mimořádné společenské postavení a značný majetek. Byl také příbuzenský spjatý s královským rodem Valois (Klaudiova prababička z matčiny strany Agnes Burgundská a Klaudiův pradědeček z otcovy strany René I. z Anjou byli potomky Jana II. Dobrého) a podařilo se mu upevnit vztahy s dalším významným rodem, s Bourbony, s nimiž už byl spřízněn přes svou babičku, a v roce 1513 spojení upevnil, když uzavřel sňatek s Antonií Bourbonskou (*1493 - + 1583). Rod vévodů de Guise tak patřil od samého počátku mezi politicky vlivné a majetkově bohaté rody, jehož členové i v následujících generacích aktivně zasahovali nejen do dění ve Francii, ale i mimo tuto zemi (dcera Klaudia Lotrinského Marie de Guise byla skotskou královnou). V druhé polovině 16. století se lotrinští vévodové de Guise zapsali do historie především svým fanatickým bojem za katolickou víru a tvrdým potlačováním hugenotů v průběhu francouzských náboženských válek. V tomto období si také opakovaně činili nárok na trůn, a to na úkor svých příbuzných Bourbonů, kteří ale nakonec byli úspěšnější a vládu nad Francií získali roku 1589.\n\nPo vymření lotrinských vévodů de Guise v roce 1688 přešel titul na Annu Jindřišku Bavorskou (*1648 - + 1723) a jejího manžela Jindřicha Julia Bourbon–Condé (*1643 - + 1709). Z rodu Bourbon–Condé pak titul přešel v roce 1847 na další vedlejší rodovou linii Bourbonů, Bourbon–Orléans.\n\nLotrinští:\n\nBourbon–Condé\n\nBourbon–Orléans\n"}
{"id": "538312", "url": "https://cs.wikipedia.org/wiki?curid=538312", "title": "Tórshavnar kommuna", "text": "Tórshavnar kommuna\n\nTórshavnar kommuna (okres) je samosprávný územní celek na Faerských ostrovech, jehož centrem je největší a také hlavní město Faerských ostrovů Tórshavn. Kommuna zaujímá 12 % povrchu ostrovů, ale celých 40 % jejich populace. Náleží k ní velká část ostrova Streymoy a také ostrovy Koltur, Hestur, Nólsoy a Sandoy.\n\nVývoj počtu obyvatel kommuny od roku 1801:\n\n\n\n"}
{"id": "538314", "url": "https://cs.wikipedia.org/wiki?curid=538314", "title": "Petronell-Carnuntum", "text": "Petronell-Carnuntum\n\nPetronell-Carnuntum je městys v dolnorakouském okrese Bruck an der Leitha. Leží na břehu Dunaje jihozápadně od Hainburgu an der Donau, v nadmořské výšce 182 metrů.\n\nPetronell-Carnuntum leží v Industrieviertelu \"(průmyslová čtvrť)\" v Dolních Rakousích. Plocha městyse je 25,36 kilometrů čtverečních, 25,99 % plochy je zalesněno.\n\nVe starověku byla pevnost Carnuntum součástí římské provincie Pannonie. Oblast byla osídlena v druhé polovině 11. století a již ve 12. století obdržela obec práva trhů. Dějiny místa jsou stejně proměnlivé jako dějiny celého Rakouska.\n\nVe 13. století již existovala „Petronellská linie“ rodu Liechtensteinského.\n\n\nStarostkou obce je Ingrid Scheumbauer a vedoucí kanceláře Gisela Klaffl.\n\n\nNezemědělských pracovišť bylo v roce 2001 51 a zemědělských a lesnických pracovišť bylo v roce 1999 59. Počet výdělečně činných obyvatel v místě bydliště bylo v roce 2001 514, což činí 45,13 %.\n"}
{"id": "538315", "url": "https://cs.wikipedia.org/wiki?curid=538315", "title": "Kelčská pahorkatina", "text": "Kelčská pahorkatina\n\nKelčská pahorkatina je geomorfologický podcelek Podbeskydské pahorkatiny, ležící na východě České republiky. Členitá pahorkatina je tvořena souvrstvím paleogenního flyše. Oblast je málo zalesněná. Národopisně se jedná o region Hostýnské Záhoří.\n"}
{"id": "538316", "url": "https://cs.wikipedia.org/wiki?curid=538316", "title": "Josef Benda", "text": "Josef Benda\n\nJosef Benda (7. května 1724, Benátky nad Jizerou – 22. února 1804, Berlín), český houslista a skladatel z muzikantské rodiny Bendů. V roce 1742 odešel s rodiči Janem Jiřím Bendou a Dorotou Bendovou rozenou Brixi z Čech do Postupimi. O přesídlení rodiny Bendů z Čech do Pruska se na prosbu jeho bratra Františka Bendy, houslového virtuóza a prvního houslisty v pruské dvorské kapele, postaral pruský král Fridrich II.\n\nJosef Benda začal (1742) svou hudební kariéru jako houslista v pruské dvorské kapele a po smrti bratra Františka (1786) byl ustanoven na jeho místo kapelníka. Tuto funkci zastával až do roku 1797. Z jeho čtyř synů nejstarší Ernst Friedrich Benda (1749–1785) a nejmladší Carl Friedrich Franz Benda (1754–1816) byli také hudebníky.\n\nZ tvorby Josefa Bendy se dochovala houslová sonáta (ve Staatsbibliothek zu Berlin Preussischer Kulturbesitz) a 12 capriccií pro sólové housle v \"Etude de violon ou caprices… de Messieurs François et Joseph Benda\", ii (vydáno v Lipsku 1804).\n\n"}
{"id": "538317", "url": "https://cs.wikipedia.org/wiki?curid=538317", "title": "Záhoří (kraj)", "text": "Záhoří (kraj)\n\nZáhoří nebo také Hostýnské Záhoří je národopisná oblast na východní Moravě, která se nachází na pomezí Valašska a Hané v podhůří Hostýnských vrchů. V této přechodné oblasti se mísí vlivy jak hanácké tak valašské. Záhoří se však od těchto oblastí liší krojem, nářečím i lidovým domem. Na rozdíl od Valachů jsou obyvatelé orientováni spíše na rostlinnou výrobu. Kraj je typicky vesnický. Tvoří ho více než 30 obcí. Zeměpisně se jedná o Kelčskou pahorkatinu.\n\nVymezení území, na kterém Záhoří leží, je komplikované a nejednotné, vychází především z vymezení hranic oblastí okolních. Záhoří bývá zhruba ohraničeno Komárnem, Bystřicí pod Hostýnem, Lipovou, Žákovicemi, Malhoticemi, Rouským u Kelče, Němeticemi a Policemi. V širším smyslu se jedná o oblast mezi městy Valašské Meziříčí, Lipník nad Bečvou, Přerov a Bystřice pod Hostýnem. Centrem Záhoří je Historické město Kelč. V prvním čísle Záhorské kroniky se můžeme o oblasti Záhoří dočíst: \"\"Od úpatí sv. Hostýna a Javorníka rozkládá se na sever až k Bečvě pahorkatina, posetá zámožnými osadami, a říká se jí - Záhoří. - Je to před síň Valašska.\"\"\n"}
{"id": "538323", "url": "https://cs.wikipedia.org/wiki?curid=538323", "title": "Rovňany", "text": "Rovňany\n\nRovňany jsou obec na Slovensku v okrese Poltár.\n\nPrvní sčítání lidu v obci proběhlo v letech 1784 – 1787. Z něho se dozvídáme, že v obci bylo 46 rodin v 30 domech. Počet obyvatel byl 238, 1 byl vzdálený, 6 cizinců. Dohromady bylo v obci 243 osob. Z toho bylo 56 mužů ženatých, 69 svobodných. Zemanů bylo 10, měšťané 2, rolníků 20, jejich dědiců 20, jeden vysloužilý voják, dětí mezi 1. až 12. roky 30 a mezi 13. – 17. lety 9.\n\nJádro obce leží v nadmořské výšce 235 m n. m.\n\nPrvní písemná zmínka o obci pochází z roku 1264. V záznamech z roku 1341 se obec vyskytuje se jménem \"Rouna\". Prvním starostou byl roku 1548 František Bebek. Roku 1831 byla v obci epidemie cholery. Roku 1888 byla obec začleněná do lučenského okresu.\n\n"}
{"id": "538333", "url": "https://cs.wikipedia.org/wiki?curid=538333", "title": "HM Cancri", "text": "HM Cancri\n\nRX J0806.3+1527, nebo podle katalogu proměnných hvězd HM Cancri, je nejtěsněji obíhající známá dvojhvězda. Je tvořena dvojicí bílých trpaslíků o hmotnostech 0,55 a 0,27 hmotnosti Slunce, kteří obíhají kolem společného těžiště s periodou 321,5 sekund (5 minut a 21,5 sekundy). Velikost hvězd zhruba odpovídá velikosti Země a jejich vzdálenost – 80 000 km – zhruba 1/5 vzdálenosti Země a Měsíce. Systém se nachází 1 600 světelných let od Sluneční soustavy.\n\nRotace systému se postupně zpomaluje – o zhruba 1,2 ms/rok. To odpovídá ztrátě energie vyzařováním gravitačních vln, spočítané podle obecné teorie relativity. Podle některých předpokladů by se mělo jednat o nejsilnější zdroj gravitačních vln v naší galaxii.\n\n"}
{"id": "538344", "url": "https://cs.wikipedia.org/wiki?curid=538344", "title": "Fabio Borini", "text": "Fabio Borini\n\nFabio Borini (* 29. března 1991, Bentivoglio, Itálie) je italský fotbalový útočník hrající v současnosti za klub Hellas Verona FC.\n\nV roce 2007 přišel do Chelsea FC z Boloně. Zahrál si také za Swansea City a v červenci 2012 přestoupil z AS Řím do Liverpoolu. V září 2013 šel na roční hostování do Sunderlandu.\n\nV červnu 2013 byl nominován na Mistrovství Evropy hráčů do 21 let konané v Izraeli. 15. června rozhodl v semifinále jedním gólem o výhře Itálie 1:0 nad Nizozemskem. Trefil se i ve finále 18. června proti Španělsku, ale pouze korigoval stav na konečných 4:2 pro soupeře. Získal tak stříbrnou medaili.\n\nBorini se zúčastnil Mistrovství Evropy ve fotbale 2012, kde se Itálie probila až do finále, kde podlehla Španělsku 0:4. Zůstal však pouze na lavičce náhradníků, nezasáhl ani do jednoho ze šesti zápasů italského týmu na šampionátu.\n\n\n\n\n"}
{"id": "538345", "url": "https://cs.wikipedia.org/wiki?curid=538345", "title": "Dokoupil", "text": "Dokoupil\n\nPříjmení Dokoupil nosí více různých osobností:\n\n"}
{"id": "538349", "url": "https://cs.wikipedia.org/wiki?curid=538349", "title": "Údolí Mexika", "text": "Údolí Mexika\n\nÚdolí Mexika (španělsky ', v nahuatlu ') je údolí rozléhající se v jižní části Mexické plošiny, kde se nachází i hlavní město Mexika – Ciudad de México. Délka údolí od severu k jihu je přibližně 80 km, od východu k západu 60 km. Ačkoliv leží v tropickém podnebném pásu, průměrná roční teplota je zde 16–18 °C, protože se rozkládá ve výšce 2240 m. n. m. Období dešťů často trvá od konce března do konce listopadu, tehdy zde průměrně naprší okolo 850 mm srážek, což je poměrně vlhká oblast.\n\nÚdolí Mexika je známé jako centrum mezoamerické kultury. Zdejší úrodná země umožnila rozvoj mnoha předkolumbovských civilizací (např. Teotihuacán, Toltékové nebo Aztékové). Před příchodem Španělů měla i řadu vzájemně propojených jezer jako Texcoco, Chalco, Xochimilco, Zumpango a Xaltocan.\n\nÚdolí představuje v současnosti nejhustěji osídlenou část celého Mexika. Ve stejnojmenné metropolitní oblasti Valle de México (kromě samotného Ciudad de México i okolní města ve státě México) žilo v roce 2010 více jak 20 miliónů osob.\n"}
{"id": "538354", "url": "https://cs.wikipedia.org/wiki?curid=538354", "title": "Alexej Kaledin", "text": "Alexej Kaledin\n\nAlexej Maximovič Kaledin (rusky \"Алексей Максимович Каледин\", , Voroněž, Ruské impérium – 29. ledna 1918, Rostov na Donu, RSFSR) byl ruský carský generál a osobnost ruské občanské války.\n\nAlexej Kaledin se narodil ve Voroněži. Roku 1882 studoval na Petrohradské vojenské akademii. \n\nV letech 1903 - 1906 sloužil jako ředitel ve vojenské škole v Novočerkassku. V letech 1906 - 1910 sloužil Kaledin jako asistent náčelnického štábu carské armády.\n\nBěhem první světové války byl velitelem 12. kavalérie a 8. armády na jihozápadní frontě. K únorové revoluci roku 1917 se zachoval odmítavě, proto byl zbaven velení armád na jihozápadní frontě. \n\nTéhož roku se stal Kaledin donským kozákem, a byl také s podporou Mitrofana Bogajevského ustanoven hlavou \"\"kozácké armádní vlády\"\", která vznikla opět po 208 letech. Kaledin také navrhl rychlé potlačení revoluce.\n\nDne 29. srpna 1917 byl Kaledin zatčen a poslán do Mohylevu. Na začátku říjnové revoluce viděl Kaledin příležitost rehabilitovat cara a po jeho návratu odsoudit bolševiky. \n\nNa začátku ruské občanské války uprchl Kaledin z Mohylevu na Ukrajinu, kde bojoval proti tamnímu veliteli Rudé armády Vladimiru Antonovovi-Ovsejenkovi. Po počátečních úspěších však byl Kaledin poražen u Rostova na Donu. Kaledin pochopil, že dál bojovat je zbytečné, a proto 29. ledna 1918 vyřešil problém sebevraždou.\n"}
{"id": "538356", "url": "https://cs.wikipedia.org/wiki?curid=538356", "title": "Miloslav Ištvan", "text": "Miloslav Ištvan\n\nMiloslav Ištvan (* 2. září 1928 Olomouc – 26. ledna 1990 Brno) byl český hudební skladatel a klavírista. Byl významným funkcionářem ČSM a od roku 1948 členem KSČ. V roce 1969 ze strany vystoupil, a byl za to v době tzv. normalizace perzekvován. Již od roku 1950 byl sekretářem brněnské odbočky SČS (Svaz československých skladatelů). \n\nSoukromě studoval u pedagogů Františka Maxiána, Františka Suchého a Viléma Petrželky. Na JAMU pak studoval u Jaroslava Kvapila. Jeho ženou byla Věra Ištvanová-Roznanyi(ová). Má dva syny, staršího Miloslava a mladšího Radomíra, který je učitelem hudebně teoretických předmětů na konzervatoři v Brně. Miloslav Ištvan zemřel na mozkovou mrtvici v noci před volbou rektora JAMU. Byl jedním z kandidátů.\n\nMiloslav Ištvan je jedním z nejvýznamnějších českých skladatelů druhé poloviny 20. století a je spoluzakladatelem současné brněnské kompoziční školy. Jeho skladatelské počátky byly ovlivněny neoklasicismem a neofolklorismem (Bartók, Janáček), od nichž se záhy odkláněl k technikám tzv. Nové hudby. Ty se však brzy staly pro Ištvanův temperament příliš technicistními a také na základě hudebně-teoretických podnětů tehdejších členů katedry kompozice JAMU (Ctirad Kohoutek, Jan Kapr) vypracoval Ištvan svůj vlastní kompoziční systém, který shrnul v publikaci Metoda montáže izolovaných prvků v hudbě. Ištvan vytváří své hudební motivy (obdobně jako skladatelé píšící technikou multiseriality) na prosetí hudebního materiálu několika vrstvami jednoduchých matematických operací, které dávají tvar základním hudebním atributům (rytmus, tónová výška, dynamika atp.). S těmito pak pracuje na způsob filmového střihu - prolínáním, montáží, koláží. Nutno zdůraznit, že tyto techniky u Ištvana slouží pouze k ozvláštnění vlastní invence a jeho hudba zůstává většinou velmi živelná, melodická, modální, s osobitým a snadno rozpoznatelným charakterem. \nMiloslav Ištvan se často inspiroval \"nonartificiální\" hudbou, popem, jazzem, případně starou hudbou. Jeho dílo tak představuje jeden z prvních příspěvků české hudby k paradigmatu kulturní postmoderny. Ištvan se rád nechával ke svému stavebnicovému způsobu kompozic inspirovat tehdejšími novinkami z jiných odvětví kultury - ze stavebnictví například panelovou výstavbou. \n\nIštvan během svého působení na JAMU odchoval celou řadu vynikajících českých skladatelů, mezi něž patří například Pavel Slezák anebo Miloš Štědroň.\n\n\n\n"}
{"id": "538358", "url": "https://cs.wikipedia.org/wiki?curid=538358", "title": "Lubomír Suk", "text": "Lubomír Suk\n\nLubomír Suk (* 6. září 1960 Planá) je český politik, počátkem 21. století poslanec Parlamentu ČR za Karlovarský kraj, člen ODS.\n\nNa SOU v Meziboří se vyučil elektromechanikem sdělovacích a zabezpečovacích zařízení. V letech 1978 - 1995 pracoval v hnědouhelném Lomu Jiří na Sokolovsku. V 90. letech dálkově vystudoval obchodní akademii. Od roku 1995 pracoval jako obchodní zástupce.\n\nJe ženatý, s manželkou Irenou má dvě dcery Michaelu a Irenu a syna Antonína.\n\nV roce 1989 vstoupil do Občanského fóra, roku 1991 se stal členem ODS.\n\nV letech 1990-2010 zasedal v zastupitelstvu města Chodov. Zvolen sem byl v komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006. Profesně se k roku 1998 uvádí jako obchodně-technický pracovník, v roce 2002 a 2006 coby poslanec.\n\nV krajských volbách roku 2000 byl zvolen do Zastupitelstva Karlovarského kraje za ODS.\n\nVe volbách v roce 2002 byl zvolen do poslanecké sněmovny za ODS (volební obvod Karlovarský kraj). Byl členem sněmovního výboru pro veřejnou správu, regionální rozvoj a životní prostředí. Mandát obhájil ve volbách v roce 2006. Byl členem hospodářského výboru a petičního výboru. Ve sněmovně setrval do voleb v roce 2010. Ve volbách 2010 svůj mandát neobhájil kvůli tzv. kroužkování.\n"}
{"id": "538366", "url": "https://cs.wikipedia.org/wiki?curid=538366", "title": "John Dovanni", "text": "John Dovanni\n\nJohn Dovanni byla česká rocková kapela působící v letech 1991-1995. \n\nZakládajícími členy kapely John Dovanni byli Petr Henych a Zdeněk Vlč. Mnohými změnami se sestava kapely ustálila na složení Tomy Kolinger – zpěv, Petr Henych – kytara, Aleš Marek – baskytara, Daniel Šůra – bicí nástroje a Zdeněk Vlč – klávesové nástroje, kterého po čase vystřídal klávesista Tomáš Burian. V tomto složení kapela roku 1992 vydává album pod názvem \"Víra v ruce\", jejíž pilotní singl a videoklip \"Všechno je v nás\" vysílají různé televizní pořady ještě před samotným vydáním alba. Následuje videoklip k písni \"Jsou dny\", díky kterému se kapela dostává do širšího povědomí.\n\nNedlouho po vydání první desky kapelu ale opouští její stěžejní postava, kytarista Petr Henych, který využil nabídku hrát v kapele Kreyson. Po Henychově odchodu kapela hledá kytaristu a pracuje na novém albu. \n\nNa přelomu roku 1994 a 1995 se ale vrací Petr Henych a připravuje s kapelou v pořadí druhé studiové album. Na této desce ale již nemohl spolupracovat baskytarista Aleš Marek, jenž před nahráváním alba tragicky zemřel. Jako náhradu kapela přijímá do svých řad baskytaristu kapely Kreyson Vítka Fialu. \n\nDruhá LP deska vychází v roce 1995 a vzešly z ní hity jako například \"Z ruky mi hádej\", eponymní \"Síň Slávy\" či \"Plout po nebi\", kterou kapela věnovala Aleši Markovi.\n\nI přes úspěch tohoto alba se kapela roku 1995 rozpadá.\n\n<nowiki>-------------------------------------------</nowiki>\n\nUplynulo dalších 14 let. \"Proč už nehraješ? Nechceš se k tomu vrátit?\" – to byly otázky partnerky a múzy zpěváka Tomáše Kolingera, které ho nasměrovaly k tomu, že začal před 2 roky pokoutně připravovat původně sólové CD ve studiu v Mokrovratech u Dobříše. Tomovi v té době významně pomáhali jeho bývalí spoluhráči ze skupiny Sára a majitelé studia – Michal Semančík a Pepa Krajč. V určitou a zlomovou chvíli se Tom osmělil a oslovil nejprve Vítka Filalu k nahrání basové kytary. Odtud již bylo blízko k přesvědčení Petra Henycha, který písním dodal tolik potřebný jiný a zároveň \"johndovannovský\" rozměr a hlavně poskytl nejzásadnější doporučení na Lukáše Pavlíka, coby zdatného bubeníka a hlavně producenta a zvukového mistra v jedné osobě. No a máme duben 2016 a světlo světa spatřilo třetí album skupiny, nesoucí název \"Hrdobec\" a čítající 16 původních skladeb. A co víc, kapela se chystá koncertovat…\n\nAktuální složení kapely:\n\nKytarista Petr Henych dříve působil v kapelách Kreyson, Precedens, Pancho, Delirium a Bypass Viléma Čoka. Hrál s Petrem Kolářem, na jehož debutovém CD Album měl většinový podíl, včetně hitu „Vyznání“, které se v roce 2006 stalo druhou nejoblíbenější skladbou v anketě Hit roku. Skládá také instrumentální hudbu, kterou donedávna prezentoval ve své vlastní kapele G-bod. V současné době je kytaristou v kapele Leaders! Kamila Střihavky.   www.henych.com\n\nBaskytarista Vítek Fiala dříve působil v kapelách Kreyson, Harlej a Los Panchos. a momentálně působí též ve skupině Lokomotiva a Fantastic 80´s. www.vitekfiala.cz\n\nBubeník Lukáš Pavlík působil jako člen kapely Ewy Farne, Leaders! Kamila Střihavky, AB Bandu Aleše Brichty, Davida Krause. V současné době je bubeníkem kapel Čechomor a Limetal a působí i na pražské klubové scéně.www.lukaspavlik.com\n\nZpěvák Tomáš Kolinger není znám z jiných známějších skupin kromě JOHN DOVANNI, zato na právě vydávaném albu má největší autorský podíl.\n\nNové album Hrdobec čítá 16 původních skladeb v celkovém trvání 65 minut.\n\n"}
{"id": "538372", "url": "https://cs.wikipedia.org/wiki?curid=538372", "title": "Vladislav II. Opolský", "text": "Vladislav II. Opolský\n\nVladislav II. Opolský (polsky \"Władysław Opolczyk\") († 1401) byl opolský kníže a diplomat z rodu slezských Piastovců.\n\nNarodil se jako syn opolského knížete Boleslava II. a Alžběty Svídnické. Jako mladý začínal na dvoře svého strýce, uherského krále Ludvíka I. z Anjou. Na diplomatickou scénu vstoupil v druhé polovině 14. století, když se spolupodílel na přípravě sjezdu v Krakově v roce 1364. V roce 1367 získal hodnost uherského palatina a prešpurského župana. Po Ludvíkově převzetí polského trůnu se stal Vladislav jedním z jeho nejpřednějších rádců. Za svá jednání s Karlem IV. o česko-polsko-uherských vztazích obdržel od Ludvíka několik polských hradů a panství a právo razit vlastní mince. Poté byl poslán jako místodržící na Červenou Rus, kde se velmi osvědčil. Po útěku Ludvíka z Polska se na krátký čas stal správcem země. Sice musel na nátlak polské šlechty odstoupit, ale nechal si za to podstoupit území Dobřínska a Kujavska. Po roce 1382 († Ludvík I. z Anjou) se neúspěšně ucházel o ruku královy dcery Hedviky a tím i o nárok na polskou korunu. V následujících letech konspiroval proti novému polskému králi Vladislavu II., za což byl potrestán odebráním mimoslezských území. Zlomený Vladislav pak podstoupil své hornoslezské území svým synovcům a stáhl se do ústraní.\n"}
{"id": "538380", "url": "https://cs.wikipedia.org/wiki?curid=538380", "title": "Znělá bilabiální frikativa", "text": "Znělá bilabiální frikativa\n\nZnělá bilabiální frikativa je souhláska, vyskytující se v některých jazycích. V IPA se označuje řeckým písmenem beta (β), který v některých případech také označuje bilabiální aproximantu, která se ale správněji zapisuje jako <β̞>.\n\n\nVyskytuje se například v amharštině, katalánštině, španělštině (např. ve slově \"lava\"), turkménštině a dalších jazycích a dialektech.\n"}
{"id": "538383", "url": "https://cs.wikipedia.org/wiki?curid=538383", "title": "George Müller", "text": "George Müller\n\nGeorge Müller (27. září 1805 Kroppenstedt – 10. března 1898 Bristol) byl křesťanský evangelista a zakladatel sítě sirotčinců v Bristolu v Anglii, který se během svého života staral o 9 720 sirotků. Proslul tím, že svým svěřencům cíleně poskytoval vzdělání – až do té míry, že byl obviňován z toho, že chudým umožňoval růst nad jejich přirozenou pozici ve společnosti.\n\nMüller se narodil Prusku, v mládí kradl, pil alkohol a hrál karty. Když měl 15 let, zemřela mu matka. Na podnět otce odešel studovat teologii do Halle, kde se obrátil ke křesťanství.\n\nRozhodl se stát misionářem mezi židy, proto vycestoval do Londýna na tamější Misijní institut. Brzy tam však své působení ukončil a stal se kazatelem malého shromáždění. V roce 1830 se oženil a přestěhoval do Bristolu. Tam se staral o sirotky z nejchudších čtvrtí města. Po více než 63 let spravoval sirotčince. Za tu dobu poskytl Müller křesťanskou výchovu 122 683 dětem. Rozdal okolo 250 tisíc Biblí a téměř 1,5 milionu Nových zákonů v Anglii i v zahraničí. Misionářům po celém světě odeslal přibližně 250 tisíc liber. Za celou dobu nikdy nežádal od nikoho finanční pomoc, ani se nezadlužil, a často obdržel neočekávané potravinové dary jen chvíli před tím, než byly potřeba pro děti, což dále posilovalo jeho víru v Boha. Stal se zakládajícím členem společenství Plymouthských bratří.\n\n"}
{"id": "538385", "url": "https://cs.wikipedia.org/wiki?curid=538385", "title": "Triebendorf", "text": "Triebendorf\n\nTriebendorf je rakouská obec v okrese Murau ve spolkové zemi Štýrsku,\n\nTriebendorf leží asi 6 km východně od Murau.\n\nObec sestává jen z jednoho katastrálního území Triebendorf.\n\n\nPři sčítání lidu v roce 2001 bylo v obci 6 pracovišť s 22 zaměstnanci a 14 obyvatel dojíždělo do zaměstnání. V roce 1999 v lesnických závodech pracovalo 13 obyvatel a obhospodařovalo 648 hektarů.\n\nDevět křesel v obecním zastupitelství po volbách v roce 2005 bylo rozděleno podle získaných mandátů takto:\n\n"}
{"id": "538387", "url": "https://cs.wikipedia.org/wiki?curid=538387", "title": "Hemofilová rýma drůbeže", "text": "Hemofilová rýma drůbeže\n\nHemofilová rýma drůbeže je akutní nakažlivé bakteriální onemocnění horních cest dýchacích kura domácího, způsobované bakterií \"Haemophilus paragallinarum\", které v důsledku komplikujících faktorů často přechází v onemocnění chronické. V postižených hejnech způsobuje ekonomické ztráty ojedinělým úhynem, zhoršenou rentabilitou chovu a poklesem snášky.\n\nInfekční rýma drůbeže je známa již od počátku 30. let minulého století. Klasifikace příčinného agens byla nejasná po mnoho roků, protože nemoc byla často maskována smíšenými bakteriálními infekcemi a také komplikována neštovicemi. Původce izoloval v roce 1932 De Blieck a nazval jej \"Bacillus hemoglobinophilus coryzae gallinarum\". Onemocnění se vyskytuje na celém světě a způsobuje ekonomické ztráty v důsledku zvýšené brakace zvířat a redukce snášky (o 10-40 %); problémem bývá zejména na farmách s chovem drůbeže různého věku.\n\nNa základě studií uskutečněných v 30. letech bylo příčinné agens rýmy klasifikováno jako \"Haemophilus gallinarum\" na základě jeho požadavků na přítomnost heminu (X-faktor) a nikotinamidadenindinukleotidu – NAD (V-faktor) v růstových médiích. Počínaje rokem 1962 se začaly objevovat práce prokazující, že novější izoláty \"H. gallinarum\" vyžadují ke svému růstu pouze V-faktor, což vedlo k návrhu a později k akceptování nového druhu \"H. paragallinarum\" pro hemofily izolované z případů infekční rýmy u drůbeže. Pokud jde o další růstové vlastnosti i schopnost vyvolávat nemoc, jsou oba druhy identické.\n\n\"H. paragallinarum\" je G-, nepohyblivá, opouzdřená kokobakterie až tyčinka velikosti 1-3 x 0,4-0,8 µm. Mohou se vyskytovat i vláknité nebo pleomorfní formy. Spory netvoří. V zorném poli se vyskytuje jednotlivě, v párech nebo jako krátké řetízky. Po déle trvající kultivaci dochází k morfologické degeneraci. Na obyčejném krevním agaru roste \"H. paragallinarum\" pouze v sousedství stafylokoků (tzv. satelitní růst) v podobě malých (0,3 mm v průměru) kolonií připomínajících kapky rosy, bez hemolýzy.\n\nVšechny ptačí hemofily redukují nitráty a zkvašují glukózu bez tvorby plynu. Neprodukují indol a nehydrolyzují ureu ani želatinu. Aktivita oxidázy může být variabilní.\n\nNa základě aglutinace byly izoláty \"H. paragallinarum\" rozděleny do tří serovarů - A, B a C (Page, 1962). Kume et al. (1983) navrhli alternativní sérologickou klasifikaci založenou na hemaglutinačně inhibičním testu s použitím buněk opracovaných thiokyanátem draselným, králičího hyperimunního séra a kuřecích erytrocytů fixovaných glutaraldehydem. Pageho sérovary byly v tomto systému povýšeny na séroskupiny. V současné době se rozlišují tři séroskupiny – A, B a C, zahrnující celkově 9 sérovarů (A-1 až A-4, B-1, C-1 až C-4).\n\nKlasifikace kmenů \"H. paragallinarum\" se tradičně dělá aglutinací. Typizace podle fermentace cukrů a antimikrobiální rezistence se neosvědčila.\n\n\"H. paragallinarum\" je poměrně citlivý organismus, který je mimo tělo hostitele rychle inaktivován. V prostředí haly při 18-24 °C přežívá maximálně 48 hodin.\n\nJednotlivé izoláty \"H. paragallinarum\" se mohou lišit virulencí; byla popsána řada faktorů souvisejících s patogenitou. Jako nejvýznamnější se zdají být polysacharidové antigeny pouzdra a hemaglutinační antigeny. Zmiňovány jsou také cytotoxické faktory, neuraminidáza a endotoxin.\n\nHemofilová rýma se objevuje nejčastěji na farmách, kde se chová drůbež různých věkových kategorií, s nedostatečnou zoohygienou a technologií chovu a relativně častěji na podzim a v zimě.\n\nPřirozeným hostitelem \"H. paragallinarum\" je kur domácí. Je vnímavý bez ohledu na věk, ale u dospělých ptáků obvykle probíhá nemoc vážněji, s kratší inkubační dobou a delší dobou trvání. K experimentální infekci \"H. paragallinarum\" jsou refrakterní (nereagující) krůty, holubi, vrabci, kachny, vrány, králíci, morčata a myši.\n\nZa hlavní rezervoár infekce jsou považováni chroničtí bacilonosiči, ať již jde o subklinicky infikované ptáky nebo rekonvalescenty. Přenos se převážně děje přímým horizontálním kontaktem vnímavých zvířat s infikovanými (kapénkovou infekcí), nosními sekrety kontaminovaným krmivem, vodou či jinými předměty či pomůckami. Pro vyvolání infekce stačí i malé množství bakterií. Infekce není transovariálně přenosná.\n\nPo infekci \"H. paragallinarum\" dochází k adherenci bakterií na řasinkový epitel sliznice horního respiračního traktu. Při kolonizaci sliznice se uplatňují pouzdro a hemaglutinační antigen. Toxické látky uvolňované během proliferace bakterií způsobují změny na sliznici a následně klinické příznaky. \"H. paragallinarum\" nepatří mezi invazivní bakterie, má výrazný tropismus pro řasinkové buňky a do dolních respiračních cest (plíce, vzdušné vaky) migruje pouze v interakci s jinými infekčními agens anebo v případě imunosuprese hostitele. Do stavu chronického onemocnění přechází rýma zpravidla působením konkurentních infekcí.\n\nPro hemofilovou rýmu je charakteristické rychlé šíření nemoci v hejnu (inkubační doba je 1-3 dny), vysoká morbidita a nízká mortalita. Častější je onemocnění dospívající a pohlavně dospělé drůbeže. Průběh nemoci je ovlivňován virulencí původce, věkem, plemenem, podmínkami chovu a konkurentními (současně probíhajícími) infekcemi. Nedostatky v ustájení, výživě, parazitární, bakteriální (mykoplasmata, pasteurely) i virové infekce (infekční bronchitida, infekční laryngotracheitida, neštovice) zhoršují průběh nemoci a prodlužují dobu jejího trvání.\n\nPo zavlečení \"H. paragallinarum\" do chovu se infekce může rozšířit na celé hejno během 7-10 dní. Jestliže nedojde ke komplikacím, trvá mírná forma nemoci asi 10 dní a vážnější přibližně 2-3 týdny. Trvání nemoci kolísá podle množství inokula a virulence bakterie. Prolongovaný průběh nemoci bývá zpravidla způsobem konkurentní infekcí mykoplasmaty nebo jiným patogenem.\n\nNejvýraznějším příznakem je postižení horních cest dýchacích, projevující se serózním, hlenovitým až fibrinózním výtokem z nosu a otokem tváře, připomínajícím syndrom otoku hlavy a konjunktivitidu. Mohou být zduřelé lalůčky, zejména u samců, a průjem. U ptáků s postižením dolního respiračního traktu mohou být výrazné dýchací potíže a šelesty. Příjem krmiva i vody je snížen, zvyšuje se množství brakovaných zvířat a u nosnic dochází k poklesu snášky (o 10-40 %). V halách s chronicky postiženými zvířaty nebo při komplikujících bakteriálních infekcích je pozorována vyšší vlhkost a je cítit nepříjemný zápach. U výkrmových kuřat byla také popsána artritida, u nosnic septikémie.\n\nPitevní nález při rýmě je charakterizován akutním katarálním zánětem sliznic nosu a sinusů, katarální konjunktivitidou a podkožním edémem obličeje a lalůčků. Při chronickém komplikovaném průběhu (bakterie, virusy, \"Candida\" spp.) se může nacházet až fibrinopurulentní rhinita, tracheitida (zánět průdušnice), bronchopneumonie (zánět plic a průdušek) a aerosakulitida (zánět vzdušných vaků).\n\nPředběžnou diagnózu lze stanovit na základě rychle se šířícího respiračního onemocnění v hejnu kura domácího, kdy jsou postiženy zejména horní cesty dýchací. Potvrzení diagnózy ale vyžaduje izolaci a identifikaci příčinného agens. \"H. paragallinarum\" je kataláza negativní bakterie, vykazující satelitní růst.\n\nDiferenciální diagnostika. Infekce \"H. paragallinarum\" je nutno odlišit od jiných respiračních onemocnění, jako jsou mykoplasmóza, chronická choroba dýchadel, syndrom oteklé hlavy, chronická forma cholery, neštovice a hypovitaminóza A. Onemocnění je často komplikováno sekundární mikrobiální flórou, což se projevuje vyšší mortalitou a déle trvajícím průběhem.\n\nPrůběh hemofilové rýmy lze příznivě ovlivnit sulfonamidy, širokospektrálními antibiotiky a deriváty nitrofuranu. Většina z nich ale nepůsobí baktericidně, takže nebezpečí bacilonosičství u rekonvalescentů zůstává.\nPreventivn opatření vycházejí z poznatku, že hlavním zdrojem infekce jsou rekonvalescenti nebo subklinicky infikovaní jedinci a že infekce se přenáší horizontálně kontaktem. Ochrana chovů proto spočívá v zabránění zavlečení infekce do hejna, omezení styku různých věkových skupin, pečlivě prováděné asanaci hal před naskladněním a kvalitní výživě. Eradikace infekce je možná pouze depopulací hejna.\n\n"}
{"id": "538388", "url": "https://cs.wikipedia.org/wiki?curid=538388", "title": "Quartier d'Amérique", "text": "Quartier d'Amérique\n\nQuartier d'Amérique (\"čtvrť Amerika\") je 75. administrativní čtvrť v Paříži, která je součástí 19. městského obvodu. Má rozlohu 183,6 ha a ohraničují ji ulice \"Rue de Belleville\" na jihu, \"Rue de la Crimée\" a \"Rue de la Villette\" na západě, \"Avenue Jean Jaurès\" na severu a Boulevard périphérique na východě.\n\nČtvrť byla pojmenována podle názvu bývalých kamenolomů, které se nazývaly Americké lomy (Carrières d'Amérique). V lomech se těžil sádrovec a stavební kámen na stavbu domů v Paříži. Podle jedné městské legendy byly lomy takto nazvány, neboť se v nich měl těžil sádrovec, který byl použit na stavbu Bílého domu ve Washingtonu. Nicméně tato legenda je nepravdivá, jak uvádí informační turistický panel na křižovatce bulváru \"David-d'Angers\" a náměstí \"Rhin-et-Danube\". Velká část kamenolomů byla během vlády Napoleona III. přeměněna na veřejný park Buttes-Chaumont ležící na území sousední čtvrti Combat. Další kamenolom se v roce 1939 přeměnil na park Butte du Chapeau-Rouge.\n\nV 60. a 70. letech 20. století proběhla ve čtvrti rozsáhlá výstavba, kdy na místě původní zástavby byly na náměstí \"place des Fêtes\" vybudovány výškové domy.\n\n"}
{"id": "538392", "url": "https://cs.wikipedia.org/wiki?curid=538392", "title": "Svízel povázka", "text": "Svízel povázka\n\nSvízel povázka (\"Galium mollugo\") je vytrvalá bylina z čeledi mořenovitých.\n\nSvízel povázka se vyskytuje především v nížinách a podhorských oblastech. V Evropě má značné rozšíření snad všude s výjimkou Severských zemí a severní poloviny Britských ostrovů. V České republice roste nejhojněji v jižních Čechách. Přednost dává vlhkým slunným loukám, mezím, křovinám nebo břehům rybníků.\n\nKořeny této rostliny jsou krátké, tenké a chudě větvené, bez rozvětvené kořenové hlavy nebo oddenků.\n\nLodyha svízele je čtyřhranná, snadno se zlomí a někdy dorůstá až do metrové výšky. Může být poléhavá, vystoupavá, nebo popínavá.\n\n5–20 mm dlouhé a 5–7 mm široké obkopinaté listy, se větví přeslenitě po 5-8. Kraje listů tvoří drsné papily (chlupy), které směřují k vrcholu listu. Svrchní strana listu je hladká, lesklá, zespodu jsou listy matné.\nV létě kvete svízel řídkým vrcholičnatým květenství, s široce vejčitým obrysem. Jednotlivé květy jsou oboupohlavné, zpravidla bílé. Vyrůstají na 2–4 mm dlouhé květní stopce. Kulovitá koruna je rozdělena na ploché hrotité cípy, kalich je zakrněný.\n\nPlody jsou dvounažky, které se skládají ze dvou hnědočerných až černých merikarpií, dlouhých 1,2 - 1,4 mm.\n\nSvízel povázka má podobné léčivé účinky jako ostatní zástupci rodu svízel.V nálevu působí jako diuretikum a spazmolytikum při zvýšeném zadržování vody v organismu, při zánětech močových cest, dysurických obtížích a křečích hladkého svalstva gastrointestinálního a močového traktu. Dále také proti epilepsii, chudokrevnosti a hysterii. Kloktání teplého nálevu pomáhá při obrně hlasivek a rakovině jazyka. Zevně, ve formě koupelí, se svízel využívá při furunkulóze, vyrážkách a v obkladech na popáleniny.\n\n"}
{"id": "538394", "url": "https://cs.wikipedia.org/wiki?curid=538394", "title": "Škumpa orobincová", "text": "Škumpa orobincová\n\nŠkumpa orobincová (\"Rhus typhina\") je okrasný strom nebo keř z čeledi ledvinovníkovitých.\n\n\nKeř nebo strom 2–10m vysoký, s hlubokým kořenovým systémem a četnými kořenovými výmladky. Borka na kmenech šedá až hnědá, podélně rozpraskaná. Letorosty silné, huňatě hnědě chlupaté. Starší větve olysávající, tmavohnědé, s jemnými lenticelami. Pupeny drobné, kuželovité, hustě rezavě chlupaté, vrcholový větší než úžlabní; listové jizvy podkovovité.\n\nListy lichozpeřené, až 50cm dlouhé, mnohojařmé, s 9–31 lístky; vřeteno listů hustě odstátě chlupaté; lístky přisedlé, 4–12cm dlouhé, 1–2cm široké, kopinaté, na okraji pilovité, na vrcholu dlouze zašpičatělé, na bázi zaokrouhlené, na líci tmavě zelené, lysé, na rubu sivozelené, slabě pýřité.\nDrobné květy se městnají v koncových palicovitých latách, samčí mají žlutavě zelenou barvu a samičí červenou.\n\nPlody jsou mírně smáčklé, červeně plstnaté peckovice nahloučené v hustých přímých a velmi nápadných plodenstvích, která na větvích zůstávají dlouho do zimy.\nNenáročný druh, který roste dobře na suchých i zamokřených, písčitých nebo kamenitých půdách. V místech přirozeného rozšíření se vyskytuje podél vodních toků; má velké nároky na světlo. Dobře snáší zasolení a je velmi odolná proti mrazu. Samovolně se snadno šíří, protože velmi rychle tvoří kořenové výmladky. Často je nutno její expanzivní vlastnosti omezovat. Na českém území první exempláře v Praze v Královské oboře v roce 1835, do Evropy introdukce již v 17. století.\n\nŠkumpa je nejkrásnější na podzim, kdy jsou její zpeřené listy jasně žluté, oranžové až červené. Ve stejnou dobu dozrávají šišticová plodenství, která se začínají od konce července barvit růžovočerveně. Během zimy obvykle zůstávají na jinak holých větvích a mění barvu na tmavě purpurovou. Z tohoto důvodu je škumpa vysazována jako okrasná rostlina v zahradách i příměstských zeleních.\n\nObsahuje šťávu s pryskyřičným olejem, tříslovinami a podle některých údajů i glykosidy. U citlivějších osob vyvolává dotykové alergie projevující se mimo jiné zčervenáním a záněty pokožky. Je jedovatá, požití je však málo pravděpodobné. Dřevo škumpy orobincové bývá často používáno v řezbářství. Některé kmeny indiánů ze Severní Ameriky kouřily tabák s listy škumpy. Z plodů indiáni připravovali nápoj nazývaný \"indiánská limonáda\". Kořeny byly používány jako žluté barvivo.\n\nJen málo se u nás pěstuje příbuzná, velmi jedovatá a nebezpečná škumpa zákeřná (\"R. toxicodendron\" L.), keř s vystoupavými, poléhavými až plazivými větvemi. Také ona pochází se Severní Ameriky, u nás se vysazovala v parcích a v zámeckých i botanických zahradách. Snadno zplaňuje. Po požití může dojít k poruchám ústřední nervové soustavy, při dotyku k zánětům kůže. Prudce toxická je i podobná škumpa jedovatá (\"R. radicans\" L.)\n\n\n"}
{"id": "538395", "url": "https://cs.wikipedia.org/wiki?curid=538395", "title": "Šiškovec černý", "text": "Šiškovec černý\n\nŠiškovec černý (\"Strobilomyces floccopus\") (lidově zvaný \"„cikán“\") je jedlá houba z čeledi hřibovitých.\n\nKlobouk je zprvu klenutý, později plochý, světle šedě až popelavě zbarvený, hustě pokrytý tmavšími, šedočerně až sazově zbarvenými, velkými měkkými šupinami až vatovité konzistence. Klobouk má v průměru 6-15 cm (až 20cm).\n\nHymenofor na spodní straně klobouku je tvořen rourkami, jež jsou u mladých plodnic zakryty vatovitým velem – plachetkou. Póry rourek jsou v mládí světlé, posléze šedé až černající.\n\nTřeň je zhruba 5 – 15 cm dlouhý, válcovitý, šedě zbarvený, na provrchu vatovitě šedočerně plstnatý či šupinkatý.\n\nDužnina je zbarvena světle, po poranění či na řezu se však rychle zbarvuje do červena a posléze černá. Její chuť i vůně jsou nenápadné. \n\nVýtrusný prach je černě zbarvený. \n\nRoste nepříliš hojně od července do října v jehličnatých i listnatých lesích, spíše ve středních a vyšších polohách. \n\nŠiškovec černý je jedlý, ke sběru jsou však doporučovány jen mladší plodnice. Ke konzumaci se využívají klobouky. Třeň se používá k vyvaření v polévce pro získání tmavého vývaru. Mladý klobouk fritovaný v sádle býval považován za pochoutku.\n\n\n"}
{"id": "538396", "url": "https://cs.wikipedia.org/wiki?curid=538396", "title": "Parc de la Butte du Chapeau-Rouge", "text": "Parc de la Butte du Chapeau-Rouge\n\nParc de la Butte du Chapeau-Rouge (česky doslova: \"park na kopci Červený klobouk\") je veřejný park v Paříži v 19. obvodu. Park se nachází ve východní části města na samém okraji u městského okruhu Boulevard périphérique. Jeho rozloha činí 4,8 ha.\n\nPark byl pro veřejnost otevřen v roce 1939. Jeho autorem je architekt Léon Azéma, který jej vytvořil v neoklasicistním slohu, který byl obvyklý pro meziválečné období. Park byl vytvořen z bývalých lomů na sádrovec, ve kterých se těžilo až do 19. století. V parku byly v roce 1938 při jeho tvorbě postaveny dvě fontány - \"Eva\" (Eve) a \"Dvě ženy a dítě\" (Deux femmes et un enfant).\n\nZ vrcholku parku je výhled na předměstí severovýchodně od hlavního města. Jeho jméno je odvozeno od staré krčmy ze sousedního města Le Pré-Saint-Gervais.\n\n"}
{"id": "538397", "url": "https://cs.wikipedia.org/wiki?curid=538397", "title": "Charlie a Kouzelný kuličas", "text": "Charlie a Kouzelný kuličas\n\nCharlie a kouzelný kuličas je pokračování knihy Jenny Nimmové \"Charlie a tajuplná truhlička\".\n\nHenry Tisovec je v roce 1916 poslán do Bludovy Akademie aby bydlel u Gideona Bluda, bratra jeho matky, protože jeho sestra Dafné umírá na tyfus. Když však rozčílí svého bratrance Ezu, je poslán kouzelným kuličasem do roku 2003. Tam potkává Charlieho a ten se snaží někde najít místo kde Henryho uschovat. Charlieho pratety mu mezitím podstrčí fotografii tajemného Skarpa. Ale to už Ezeichel zjišťuje že Henry žije a spolu s Manfredem Bludem se ho vydají hledat. Henry je nakonec dopaden ale Charliem zachráněn a dovezen za svým bratrem Jamesem.\n"}
{"id": "538398", "url": "https://cs.wikipedia.org/wiki?curid=538398", "title": "Český lev 2007", "text": "Český lev 2007\n\nVítězové filmových cen Český lev byli vyhlášeni 1. března 2008 v pražské Lucerně. Večerem provázel Jaroslav Dušek. Televizní přenos zajišťovala Česká televize na kanále ČT1. Nejlepším filmem byl vyhlášen snímek Tajnosti. \n\nNominační večer se uskutečnil 9. února, přenos zajišťovala Česká televize a provázela jím Ester Kočičková.\n\n\n\n\n"}
{"id": "538399", "url": "https://cs.wikipedia.org/wiki?curid=538399", "title": "Puchýřník křehký", "text": "Puchýřník křehký\n\nPuchýřník křehký (\"Cystopteris fragilis\") je nižší vytrvalá kapradina. Listy tvoří v období od června do září. Osidluje hlavně vlhké skály, staré zdi, studny, kamenité půdy a podobná zastíněná stanoviště.\n\nKosmopolitní druh vyskytující se především v horách až do nadmořských výšek 2 500 m - Evropa, Severní Amerika, Mexiko, vysoké polohy And Jižní Ameriky, Dálný východ, Nový Zéland, Austrálie. Hojně je rozšířen také v Česku. Zde se s ní můžeme setkat hlavně v pahorkatinách a v nížinách, kde vyhledává polostinné, vlhké lokality. Puchýřník křehký je vápnomilný.\n\nZ oddenku vyrůstají hustě ve svazcích 100 až 400 mm dlouhé, světle zelené, navzájem se překrývající listy, které na podzim uschnou. Velmi křehký listový řapík je kratší než čepel a naspodu hustě porostlý šupinami. Čepel je 2krát až 3krát zpeřená, lysá, podlouhle vejčitá a dlouze zašpičatělá. Vejčité postranní lístky jsou drobné, hluboce laločnaté a s hladkým okrajem. Spodní lístky vyrůstají vstřícně, horní střídavě.\nSporangia jsou na spodní straně listů v kulovitých kupkách podél žilek. Kupky jsou kryty miskovitou ostěrou, která však brzy opadává. Spory dozrávají od července do září, poté začnou listy rychle uvadat.\n\nOd podobného puchýřníku hladkého \"(Cystopteris dickieana)\" ho lze bezpečně odlišit pouze podle spor - puchýřník křehký má spory s osténky, puchýřník hladký zase nevýrazně bradavičnaté a žebernaté.\n\n\n\n \n"}
{"id": "538407", "url": "https://cs.wikipedia.org/wiki?curid=538407", "title": "Mistrovství světa v rychlobruslení ve víceboji 2010", "text": "Mistrovství světa v rychlobruslení ve víceboji 2010\n\nMistrovství světa v rychlobruslení ve víceboji 2010 se konalo ve dnech 19. až 21. března 2010 v rychlobruslařské hale Thialf v nizozemském Heerenveenu. Pro muže to bylo 104. mistrovství světa, pro ženy 68. Z předchozího mistrovství světa obhajovali titul Češka Martina Sáblíková a Nizozemec Sven Kramer, přičemž oba závodníci získali zlaté medaile i v roce 2010.\n\nČeskou výpravu tvořily Martina Sáblíková a Karolína Erbanová.\n\nMužského mistrovství světa se zúčastnilo celkem 24 závodníků, 15 z Evropy: Nizozemsko (4), Itálie (2), Německo (2), Norsko (2), Polsko (2), Švédsko (2), Rusko (1); 6 ze Severní Ameriky: Kanada (4), USA (2); 2 z Oceánie: Austrálie (1), Nový Zéland (1); a 1 z Asie: Japonsko (1).\n\nŽenského mistrovství světa se zúčastnilo celkem 24 závodnic, 14 z Evropy: Nizozemsko (4), Norsko (3), Česko (2), Německo (2), Rusko (2), Polsko (1); 6 ze Severní Ameriky: Kanada (4), USA (2); a 4 z Asie: Japonsko (3), Jižní Korea (1).\n\n"}
{"id": "538410", "url": "https://cs.wikipedia.org/wiki?curid=538410", "title": "Quartier du Combat", "text": "Quartier du Combat\n\nQuartier du Combat (\"čtvrť Boj\") je 76. administrativní čtvrť v Paříži, která je součástí 19. městského obvodu. Má rozlohu 129,5 ha a ohraničují ji ulice \"Rue de Belleville\" na jihu, \"Boulevard de la Villette\" na západě, \"Rue de Meaux\" na severozápadě, \"Rue de Crimée\" na severovýchodě a \"Rue de la Villette\" na východě.\n\nČtvrť byla pojmenována podle náměstí \"place du Combat\", které bylo v roce 1945 přejmenováno na \"place du Colonel-Fabien\". V letech 1778-1850 zde stávala dřevěná aréna, ve které se konaly zápasy zvířat. Aréna stávala až za městskými hradbami zvanými \"Fermiers généraux\". Za hradbami se rovněž nacházela šibenice Montfaucon. Jednalo se o třípatrovou kamennou stavbu, kde bylo možno oběsit až 50 osob najednou. Horní parta byla vyhrazena pro osoby šlechtického původu. Byli zde popravováni odsouzenci provinilí proti králi a státu.\n\n"}
{"id": "538417", "url": "https://cs.wikipedia.org/wiki?curid=538417", "title": "Hýlov", "text": "Hýlov\n\nHýlov je vesnice, část města Klimkovice v okrese Ostrava-město. Nachází se asi 2 km na severozápad od Klimkovic. V roce 2009 zde bylo evidováno 60 adres. V roce 2001 zde trvale žilo 106 obyvatel. V obci se nacházejí jodová Sanatoria Klimkovice.\n\nHýlov leží v katastrálním území Klimkovice o výměře 14,63 km.\n\n"}
{"id": "538419", "url": "https://cs.wikipedia.org/wiki?curid=538419", "title": "Josefovice (Klimkovice)", "text": "Josefovice (Klimkovice)\n\nJosefovice je část města Klimkovice v okrese Ostrava-město. Nachází se na jihozápadě Klimkovic. Prochází zde silnice II/647. V roce 2009 zde bylo evidováno 94 adres. V roce 2001 zde trvale žilo 278 obyvatel.\n\nJosefovice leží v katastrálním území Klimkovice o výměře 14,63 km.\n\n"}
{"id": "538422", "url": "https://cs.wikipedia.org/wiki?curid=538422", "title": "Plavuník", "text": "Plavuník\n\nPlavuník (\"Diphasiastrum\") je rod plavuní, rostlinné čeledi plavuňovitých (\"Lycopodiaceae\"). Je úzce příbuzný s rodem plavuň. Některé druhy se z vnějšku podobají velmi malým nahosemenným rostlinám a například v angličtině tak tyto a podobné druhy mají lidová jména jako „ground-pine“.\n\nPlavuník má pseudomonopodiální větvení, sporofyl a trofofyl je tvarově rozlišený, výtrusnicový klas je vždy odlišen. Jeho listy jsou uspořádány do 4 řad a jsou šupinovité. Lodyhy jsou plazivé a sterilní větve zploštělé.\n\nTento rod je rozšířen kosmopolitně, tedy ve všech podnebných pásech, ačkoli se nejvíce vyskytuje na severní polokouli. Na jihu se nachází v horách Jižní Ameriky, kde dosahuje nejjižnějšího bodu, v provincii Jujuy v severozápadní Argentině, na Nové Guineji a na ostrovech Marquesas v Tichém oceánu, ale je vázán na vlhké podnebí po většinu roku (v chladném podnebí je chráněn přes zimu vrstvou sněhu).\n\nRod \"Diphasiastrum\" obsahuje 16 druhů a četné křížence tohoto rodu. Mnohé z těchto hybridů jsou schopné dobré reprodukce, která jim zajišťuje častý výskyt.\nZákladní počet chromozomů pro tento rod je 23, což je výrazně odlišuje od ostatních plavuňovitých.\n\nOba mají nově nalezená stanoviště poblíž Karlových Varů, na severním úbočí Smrčiny u Přebuze. Zajímavé je, že výskyt obou druhů je vázán na tzv. „plošné buldozerové přípravy půdy“.\n1 Tyto přípravy byly prováděny v době kalamit za účelem obnovy smrkových lesů.\n\n\n"}
{"id": "538423", "url": "https://cs.wikipedia.org/wiki?curid=538423", "title": "Václavovice (Klimkovice)", "text": "Václavovice (Klimkovice)\n\nVáclavovice je část a zrušené katastrální území města Klimkovice v okrese Ostrava-město. Nachází se na východě Klimkovic, avšak člení se na dvě základní sídelní jednotky, jimiž jsou Václavovice a Fonovice, přičemž Fonovice leží na jihovýchodě Klimkovic, zatímco vlastní Václavovice na severovýchodě Klimkovic. Prochází zde dálnice D1 a silnice II/647. V roce 2009 zde bylo evidováno 122 adres. V roce 2001 zde trvale žilo 255 obyvatel.\n\nVáclavovice leží v katastrálním území Klimkovice o výměře 14,63 km.\n\nSeverně položená osada Václavovice byla založena okolo roku 1760 a přibližně ve stejnou dobu vznikla i jižně položená osada Fonovice. Obě osady vznikly poblíž cesty spojující Klimkovice s blízkou Polankou nad Odrou a z počátku měly obě samostatné katastrální území, jež byla ale poměrně brzy sloučena do katastrálního území Václavovice, existujícího až do roku 1981. Katastrální mapa Václavovic z roku 1836 již hranice mezi Václavovicemi a Fonovicemi nezobrazuje.Toto spojené katastrální území mělo podobné vymezení jako obě základní sídelní jednotky Obě osady byly velice malé, nicméně samotné Václavovice byly o něco větší, a do roku 1949 se jednalo o místní části tehdejší obce Polanka nad Odrou. Téhož roku byly Václavovice a Fonovice od Polanky nad Odrou odděleny a připojeny ke Klimkovicím, v jejichž rámci se, jakožto Václavovice, staly novou částí obce. Později vznikla na severu Václavovic chatová osada.\n\n"}
{"id": "538424", "url": "https://cs.wikipedia.org/wiki?curid=538424", "title": "Košatka", "text": "Košatka\n\nKošatka je vesnice, část obce Stará Ves nad Ondřejnicí v okrese Ostrava-město. Nachází se asi 2,5 km na západ od Staré Vsi nad Ondřejnicí. V roce 2009 zde bylo evidováno 122 adres. V roce 2001 zde trvale žilo 338 obyvatel.\n\nKošatka leží v katastrálním území Košatka nad Odrou o rozloze 4,78 km. Téměř celý katastr leží na Moravě, ale některé meandry Odry dříve náležely k sousednímu slezskému katastrálnímu území Jistebník.\n"}
{"id": "538426", "url": "https://cs.wikipedia.org/wiki?curid=538426", "title": "Stará Ves (Stará Ves nad Ondřejnicí)", "text": "Stará Ves (Stará Ves nad Ondřejnicí)\n\nStará Ves je část obce Stará Ves nad Ondřejnicí v okrese Ostrava-město. Nachází se na jihovýchodě Staré Vsi nad Ondřejnicí. V roce 2009 zde bylo evidováno 684 adres. V roce 2001 zde trvale žilo 2110 obyvatel.\n\nStará Ves leží v katastrálním území Stará Ves nad Ondřejnicí o rozloze 14,01 km.\n\n"}
{"id": "538427", "url": "https://cs.wikipedia.org/wiki?curid=538427", "title": "Jan Jiří Benda", "text": "Jan Jiří Benda\n\nJan Jiří Benda také \"Johann Georg Benda\", (30. srpna 1714 Benátky nad Jizerou – 1752 Postupim), český houslista a skladatel působící v Německu. Byl synem Jana Jiřího Bendy a Doroty Bendové, rozené Brixi.\n\nJan Jiří Benda odešel jako houslista se svým starším bratrem Františkem Bendou do Drážďan, odkud jej později následoval do Postupimi do služeb pruského krále Fridricha II. Jan Jiří je znám jako skladatel flétnových sonát a capriccií pro housle.\n\nSe jménem Jana Jiřího Bendy jsou také spojovány publikované skladby, u kterých je však jeho autorství nejisté, protože v rodině Bendů bylo jméno Jan (Johann) běžné. Bratr Jana Jiřího, Josef Benda dal svému nejstaršímu synovi jméno Johann Friedrich Ernst Benda (1749–1785) a ten měl opět syna Johanna Wilhelma Ottu (1775–1832). Zejména Johann Friedrich, (známý spíše jako \"Friedrich Ernst Benda\"), který byl také skladatelem, může být považován za autora některých prací.\n\n\n"}
{"id": "538428", "url": "https://cs.wikipedia.org/wiki?curid=538428", "title": "Horní Datyně", "text": "Horní Datyně\n\nHorní Datyně jsou část města Vratimov v okrese Ostrava-město. Nachází se na východě Vratimova. Prochází zde silnice II/478. V roce 2009 zde bylo evidováno 400 adres. V roce 2001 zde trvale žilo 1061 obyvatel.\n\nHorní Datyně je také název katastrálního území o rozloze 3,85 km.\n\n"}
{"id": "538432", "url": "https://cs.wikipedia.org/wiki?curid=538432", "title": "Seznam katastrálních území v okrese Ostrava-město", "text": "Seznam katastrálních území v okrese Ostrava-město\n\nV této tabulce je uveden kompletní výčet katastrálních území Okresu Ostrava-město, včetně rozlohy a sídel, které na nich leží.\n\nCelková výměra 331,51 km\n\n"}
{"id": "538436", "url": "https://cs.wikipedia.org/wiki?curid=538436", "title": "Larks' Tongues in Aspic", "text": "Larks' Tongues in Aspic\n\nLarks' Tongues in Aspic je páté studiové album britské rockové skupiny King Crimson. Vydáno bylo v březnu 1973 (viz 1973 v hudbě) a v britském žebříčku se umístilo nejlépe na 20. místě.\n\nPo koncertech na jaře 1972 se Robert Fripp rozhodl skupinu zcela přetransformovat. Proto kapelu opustili stávající hráči a osamocený Fripp začal postupně přibírat další hudebníky. Přišel zpívající baskytarista John Wetton, kterého Fripp oslovil již dříve, ex-Yes bubeník Bill Bruford, perkusionista Jamie Muir a také houslista David Cross. Posledním členem skupiny se stal textař Richard Palmer-James. Tato sestava začala v průběhu roku 1972 vytvářet zcela nový materiál a v říjnu téhož roku začala koncertovat.\n\nAlbum \"Larks' Tongues in Aspic\" skupina nahrála v lednu a únoru 1973, v době jeho vydání v březnu téhož roku již v King Crimson nebyl Jamie Muir, který se k odchodu rozhodl po nehodě v klubu Marquee, kdy mu v průběhu koncertu spadl na nohu gong (jednalo se o oficiální zprávu, skutečný důvodem byl klášterní život, k němuž se Muir rozhodl). Zvuk kapely již nebyl tak ovlivněn jazzem, jako na předchozích dvou albech, hudebníci především na instrumentálních skladbách mnohem více experimentovali a improvizovali a „sound“ se přesunul k hard rockovému, často až s heavy metalovými riffy. Nově se v rukou hudebníků objevily housle a nejrozmanitější perkuse, jako např. africká mbira či obyčejný plech.\n\nDesku otevírá dlouhá experimentální instrumentální skladba „Larks' Tongues in Aspic, Part One“. Po ní následují tři zpívané skladby „Book of Saturday“, „Exiles“ a „Easy Money“. Mellotronový úvod „Exiles“ pochází z instrumentálky „Mantra“, kterou King Crimson hráli v roce 1969. Na koncertech v roce 1972 toto intro hrál Robert Fripp na kytaru. Album uzavírají dvě více jak sedmiminutové instrumentální skladby „The Talking Drum“ a „Larks' Tongues in Aspic, Part Two“.\n\n"}
{"id": "538438", "url": "https://cs.wikipedia.org/wiki?curid=538438", "title": "Keller", "text": "Keller\n\nKeller je příjmení, které nosí více osobností:\n\n"}
{"id": "538439", "url": "https://cs.wikipedia.org/wiki?curid=538439", "title": "Nový Smokovec", "text": "Nový Smokovec\n\nNový Smokovec je místní část města Vysoké Tatry přímo navazující na východní hranici Starého Smokovce.\n\nNový Smokovec leží v nadmořské výšce 1010 m na úbočí Slavkovského štítu jihozápadně od Starého a Dolného Smokovce na Cestě slobody.\n\nOsadu založil v roce 1875 Mikuláš Szontagh, který si od obce Veľký Slavkov pronajal 20 hektarů půdy poblíž sousedního Starého Smokovce. Jeho cílem bylo vybudovat první sanatorium ve Vysokých Tatrách.\n\nPři výstavbě sanatoria byly přibližně dva kilometry jihovýchodně od centra na levém břehu Slavkovského potoka objeveny stříbrné mince s portrétem císaře Marka Aurelia a později také areál hutě, datovaný do doby kolem přelomu letopočtu. Při archeologické činnosti se v místě našla také plastika brodivého ptáka, která je umístěna v muzeu v Tatranské Lomnici.\n\nSpecializované sanatorium, svého druhu první v Rakousko-Uhersku, určené k léčbě tuberkulózy, bylo ve Smokovci otevřeno roku 1876. Nový Smokovec byl první z tatranských osad, která byla v provozu i v zimě. Předpokládaná první zimní sezóna 1881–82 se pro obavy pacientů a jejich ošetřovatelů nekonala, ale následující zimu 1882–83 už nebyl provoz přerušen. V té době se ve Smokovci nacházely dvě budovy sanatoria, ke kterým byl záhy postaven i lázeňský dům s kolonádou. Kolem roku 1900 se nacházelo v Novém Smokovci již 38 budov, z nichž 26 náleželo k areálu sanatoria. Do dnešních dnů se z původních objektů zachovaly budovy \"Európa\", \"Branisko\" a dům rodiny Szontaghovců.\n\nBěhem první světové války byla sanatoria používána jako vojenské lazarety. Po válce se začalo s výstavbou nového léčebného domu Palace, zvaného \"Penzák\". Další objekt byl dobudován v roce 1933 a průběžně si zde stavěli vily také soukromníci. Po druhé světové válce byl ve Smokovci vybudován hotel \"Bystrina\", či ozdravovna \"Budovateľ\" (dnes hotel \"Telekomunikácie\"). Další výstavba probíhala před mistrovstvím světa v lyžování, které se konalo v roce 1970.\n\nSoučástí současného Nového Smokovce je také sídliště Sibír vybudované v roce 1958, které se nachází v jeho jihozápadním části směrem k Tatranské Poliance.\n\n\n"}
{"id": "538451", "url": "https://cs.wikipedia.org/wiki?curid=538451", "title": "Special Operations Executive", "text": "Special Operations Executive\n\nSpecial Operations Executive (SOE) (česky: Oddělení pro zvláštní operace) byla zvláštní sekce britské zpravodajské služby MI6 založená na popud Winstona Churchilla během 2. světové války a zaměřená na vedení boje nestandardními metodami.\n\nOrganizace byla založena 22. července 1940 s cílem provádět na území obsazeném Němci zpravodajskou a sabotážní činnost. Pro tuto činnost cvičila SOE specialisty jak z řad britských občanů, tak z občanů zemí nacistickým Německem okupovaných. Ty poté vysazovala na okupovaná území s úkolem získávat a předávat zpravodajské informace či provádět sabotážní a teroristické akce. Přestože SOE provedla řadu úspěšných akcí, je kvůli množství neúspěchů převážně hodnocena negativně.\n\nPředchůdci SOE se staly v roce 1938 \"Sekce D\" (D od Destruction) ustavená v rámci MI6 a mající za cíl vytváření struktur, které by v případě německé invaze do Velké Británie prováděly zpravodajskou a sabotážní činnost v týlu německých jednotek a na obsazeném území a dále potom \"Oddělení EH\" zaměřené na propagandu a v roce 1939 ministerstvem války založené \"GS(R)\" (později přejmenované na \"MI R\") zaměřené na vedení partyzánské války.\n\nDne 13. června 1940, po svém zvolení do čela britské vlády inicioval W. Churchill doporučení, podle kterého měly Sekce D, Oddělení EH a MI R úzce spolupracovat a jejich činnost měla být koordinována. 1. července téhož roku bylo na zasedání vlády odsouhlaseno vytvoření organizace pro vedení války nestandardním způsobem. 16. července byl politickou odpovědností za tuto organizaci pověřen ministr pro vedení hospodářské války Hugh Dalton. 22. července Special Operations Executive vznikla sloučením všech tří organizací, byla vyjmuta z MI6 a převedena do působnosti ministerstva pro hospodářskou válku. To vytvořilo mezi MI6 a SOE velkou rivalitu, která v pozdější době způsobila řadu problémů při operacích SOE.\n\nV srpnu 1941 bylo ze SOE, po sporech mezi ministerstvem pro hospodářskou válku a ministerstvem informací vyjmuto oddělení pro propagandu, ze kterého vznikla samostatná organizace. V srpnu 1942 byl do funkce ředitele SOE ustaven Ch. Hambro poté, co se ministrem pro hospodářskou válku stal R. C. Palmer. Ve své funkci Hambro setrval až do srpna 1943, kdy se s Palmerem nedokázal shodnout na míře nezávislosti SOE na armádě. Nejen z tohoto důvodu byl z funkce ředitele SOE odvolán a na toto místo byl jmenován generálmajor C. Gubbins. Ten provedl v činnosti SOE základní reformu, při které zúročil své zkušenosti nejen z operací typu commando ale především z Irské války za nezávislost.\n\nKe konci války Lord Selborne obhajoval zachování SOE nebo organizace podobného typu. Argumentoval tím, že tato organizace by mohla být užitečná proti „Ruské hrozbě“ a Blízkému východu, a že by měla spadat pod ministerstvo obrany. Ministr zahraničí, Anthony Eden, nesouhlasil, a žádal o kontrolu nad SOE pro své ministerstvo, které v té době už zodpovídalo za MI6. Selborne byl striktně proti. Winston Churchill se k celé záležitosti vyjádřit nestihl a po prohře ve volbách v roce 1945 se celá záležitost dostala pod vliv labouristického ministerského předsedy Clementa Attleeho.\n\nI když Selborne oznámil Attleemu, že SOE stále disponuje tajnou celosvětovou rádiovou sítí a velkým množstvím agentů a sympatizantů, Attlee odpověděl, že \"„nemá v úmyslu řídit jakousi britskou Kominternu“\" a dal Selbornovi dvoudenní ultimátum na ukončení činnosti. SOE oficiálně ukončilo svou činnost 15. ledna 1946. Většina agentů se vrátila ke svým civilním zaměstnáním nebo regulérní vojenské službě, ale 280 členů bylo přiděleno k \"Oddělení zvláštních operací\" MI6. Někteří zde sloužili jako agenti, ale většina z nich byla pro MI6 zajímavá kvůli výzkumnému a výcvikovému potenciálu. Sir Stewart Menzies, vrchní velitel MI6 (známý jako „C“), později rozhodl o tom, že vlastní oddělení pro bývalé agenty SOE není potřeba, a sloučil je s vlastní MI6.\n\nČlenění SOE se během války neustále měnilo. V čele stál ředitel jmenovaný ministrem pro hospodářskou válku. Funkci zástupce vykonával příslušník armády, voják zastával i funkci náčelníka štábu. Kontrolu SOE prováděla 15členná rada složená z jedné poloviny příslušníky armády a ze druhé části úředníky, právníky či zástupci z oblasti průmyslu.\n\nPro operační činnost na okupovaných územích byly vytvořeny pro každou z obsazených zemí zvláštní skupiny. Ty se podle potřeby dále ještě dělily na podskupiny. Důvodem bylo, že v okupovaných zemích existovaly politicky různorodé odbojové struktury (např. pro Francii měla SOE po celou dobu války vždy minimálně šest podskupin). Další útvary SOE se zabývaly výzkumem a vývojem zbraní, výstroje a technik, výběrem cílů a provozní činnosti.\n\nKromě centrály sídlící v Anglii měla SOE i řadu poboček:\nŘeditel SOE byl obvykle označován jako \"CD\"\n\n\nVelmi náročným výcvikem na STS (Special Training Schools) ve Skotsku prošla řada československých dobrovolníků. Tito vojáci se později zúčastnili výsadků na tehdejším území Protektorátu Čechy a Morava, Slovenského státu, Jugoslávie, Francie i Itálie. Na těchto operacích se SOE podílela zejména přípravou a výcvikem kandidátů, ale i jejich vybavením.\n\n\n"}
{"id": "538452", "url": "https://cs.wikipedia.org/wiki?curid=538452", "title": "Unčín (Krupka)", "text": "Unčín (Krupka)\n\nUnčín (něm. \"Hohenstein\") je část města Krupka v okrese Teplice. Nachází se na východě Krupky. Prochází zde silnice II/253. V roce 2009 zde bylo evidováno 269 adres. V roce 2011 zde trvale žilo 806 obyvatel.\n\nUnčín leží v katastrálním území Unčín u Krupky o rozloze 6,11 km.\n\nNejstarší písemná zmínka pochází z roku 1335.\n"}
{"id": "538455", "url": "https://cs.wikipedia.org/wiki?curid=538455", "title": "Tvøroyri", "text": "Tvøroyri\n\nTvøroyri (vysl. [tvœ:roırı], dánsky: Tverå) je město na východním pobřeží ostrova Suðuroy, který patří do Faerských ostrovů. Tvøroyri leží na severní straně fjordu Trongisvágsfjørður.\n\nTrajekt z Tórshavnu přistává v Krambatangi, jenž leží na druhé straně fjordu. Cesta z Tórshavnu do Tvøroyri trvá 2 hodiny.\n\nKostel v Tvøroyri se zdvihá nad městem a je vidět z dálky. Byl postaven v Norsku, poté rozebrán, převezen do Tvøroyri a v roce 1907 znovu postaven. Starý kostel byl přesunut do Sandvíku.\n\nV samotném středu Tvøroyri, přímo nad přístavem, se nachází Hotel Tvøroyri. Mezi přístavem a hotelem je náměstí pokryté plochými kameny. Dříve se tu na slunci sušily ryby. Královský obchodní monopol, který zde měl v letech 1836-1856 pobočku, postavil první domy. Dá se říci, že městečko Tvøroyri bylo vlastně postaveno kvůli této pobočce.\n\nKdyž byl v roce 1856 zrušen monopol, byly v Tvøroyri založeny soukromé společnosti. Jedna z nich se stala největší na Faerských ostrovech. Má 20 poboček a 30 lodí.\nJe zde také museum v části nad přístavem. V Tvøroyri je velká továrna na filety, jenž spustila výrobu v roce 1975.\n\nTrajekt je velký a když je krásné počasí, je to nádherná cesta. Je možné jet autobusem z přístavu Drelnes do Tvøroyri a dalších vesnic na ostrově. Z Tvøroyri můžete podniknout výlet přes hory do údolí zvaného Hvannhagi. Je odtud nádherný pohled na celé údolí a moře.\n\nTvøroyri a Vágur se střídají v pořádání ročního festivalu Jóansøka, vždy na konci června. Tento festival může být popsán jako menší verze známého festivalu Ólavsøka, který se koná v Tórshavnu.\n\nTvøroyri je rodištěm bývalého ministerského předsedy Faerských ostrovů, pana Jóannese Eidesgaarda.\n\n\n\n"}
{"id": "538456", "url": "https://cs.wikipedia.org/wiki?curid=538456", "title": "Lukáš Bárta", "text": "Lukáš Bárta\n\nLukáš Bárta (* 2. února 1980 Ostrava) je český básník, prozaik, příležitostný scenárista studentských filmů, autor krátkých divadelních her a středoškolský učitel.\n\nOd roku 2003 působí na Gymnáziu Olgy Havlové v Ostravě, je členem ostravského střediska Obce spisovatelů. Společně s dalšími autory sdružení Bezejmenná skupina pořádá literární a hudební akce, především v ostravském regionu. Jeho verše či prózy zazněly v několika pořadech Českého rozhlasu, např. v Zeleném peří věnovaném poezii mladých autorů. Český rozhlas Ostrava odvysílal na pokračování několik dílů autorského čtení z Bártova románu Průvodci. Byl textařem, skladatelem a bubeníkem již zaniklé ostravské alternativní hudební skupiny Klub přátel smíšených lesů, jeho texty však nalezneme i v repertoáru dalších hudebních seskupení, např. kapely Komparz. Rozhovor s ním nalezneme v publikaci Radima Horáka \"Adresa: Ostrava-Poruba\", věnované patnácti vybraným osobnostem tohoto ostravského městského obvodu.\n\n\n\n"}
{"id": "538457", "url": "https://cs.wikipedia.org/wiki?curid=538457", "title": "Lukoveček", "text": "Lukoveček\n\nLukoveček je obec, která se nachází v okrese Zlín ve Zlínském kraji. Žije zde obyvatel.\n\nPrvní zmínka pochází z roku 1480.\n\nV letech 2006–2010 působil jako starosta Miroslav Krajča, od roku 2010 tuto funkci zastává Ludvík Nejedlý.\n\n\n"}
{"id": "538458", "url": "https://cs.wikipedia.org/wiki?curid=538458", "title": "Sulimov", "text": "Sulimov\n\nObec Sulimov se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1353. Od svého vzniku byla pod kvasickou vrchností. Všechna aktivita byla věnovaná zemědělství.\n\nJméno je patronymické, tzn odvozené od osobního jména Sulim. Vždy je uváděno, že obec byla obcí českou. Nářečí je moravskoslovenské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "538459", "url": "https://cs.wikipedia.org/wiki?curid=538459", "title": "Miki Volek", "text": "Miki Volek\n\nMichael „Miki“ Volek (21. května 1943 Uherské Hradiště – 14. srpna 1996 Praha), zvaný též Mickey, rodným jménem Michal Vítězslav Volek, byl český rokenrolový zpěvák, kytarista, pianista, skladatel a showman, přezdívaný král českého rokenrolu.\n\nNarodil se v Uherském Hradišti roku 1943 do rodiny armádního důstojníka Václava Volka a jeho ženy Ludmily. Když bylo Michalovi pět let, přestěhovala se rodina do Prahy, kde jeho otec zastával funkci velitele Hradní stráže, zemřel zde ovšem předčasně jako chodec při dopravní nehodě. V důsledku toho žil Michal dlouhou dobu pouze se svou matkou, ke které si vytvořil velmi blízký vztah a která v něm také probudila zájem o hudbu. V dětství se učil hrát na kytaru a klavír.\n\nExistují dohady, že biologickým otcem Volka by mohl být spisovatel František Kožík, se kterým měla jeho matka v době okolo Michalova narození velmi úzký přátelský vztah. Ten na přímý dotaz tuhle tezi sice odmítl potvrdit, svoji odpověď ale formuloval tak, že to z ní vyplývá jako dobře možné.\n\nJeho zájem o rokenrol vzbudil roku 1956 článek o Elvisi Presleym v časopise \"Dikobraz\", ve kterém se psalo o „novém úpadkovém hudebním stylu, vzniklém v prohnilém imperialismu“. Původně se domníval, že rokenrol vznikl v západním Německu, neboť mu jeho první rokenrolové desky věnovala teta z Lince. Na jeho omyl jej upozornil o nějaký čas později Pavel Sedláček.\n\nV roce 1960 začal Miki Volek vystupovat s kapelou Crazy Boys, ve které hrál na sólovou kytaru a zpíval doprovodné vokály. Dalšími členy kapely byli i pozdější klávesista Olympicu Mirek Berka a hudebník Ladislav Štaidl. Na vystoupení Crazy Boys na reprezentativním koncertu divadla Semafor přišly do paláce Lucerna tři tisíce diváků. Po skončení jejich produkce nechtěli diváci Volka pustit z pódia. Roku 1963 odešel Miki Volek, tehdy už jako hlavní zpěvák kapely, dobrovolně do psychiatrické léčebny, aby nemusel nastoupit na vojnu, a Crazy Boys se rozpadli.\n\nPo propuštění z léčebny ještě téhož roku začal hrát s kapelou Olympic, se kterou nahrál své první gramofonové desky a vystupoval v hudebním pásmu \"Ondráš podotýká\" divadla Semafor. Období kolem poloviny šedesátých let byla Volka zlatá éra a stal se hvězdou srovnávanou s Waldemarem Matuškou, Evou Pilarovou nebo Karlem Gottem. Jeho nekonformní vystupování a neznalost angličtiny mu ztížily přístup do nahrávacích studií a do rozhlasu. V této době se začaly naplno projevovat zpěvákovy sklony k alkoholismu a užívání drog (fenmetrazin a jiné medikamenty) poté, co od samého začátku jeho vystupování se jeho matka snažila pomáhat mu udržovat výkonnost pomocí dopujících léků, nad čímž postupem času ztrácel kontrolu. Od roku 1965 kvůli rozdílnému názoru Petra Jandy na další vývoj kapely v Olympicu pouze hostoval. Roku 1966 odešel z kapely natrvalo a začal vystupovat se skupinou Old Stars. Od roku 1968 zpíval v kapele Mickey & The Samuels Petra Kaplana.\n\nRoku 1969 odjel na turné s Mickey and the Samuels do Západního Berlína. Měli propustky a mohli volně přecházet mezi východní a západní částí města. V Západním Berlíně si zakoupili zábavné publikace a plakáty, ale i tiskoviny o pražském jaru 1968, což bylo při hraniční kontrole klasifikované jako protirežimní. Na základě tohoto nálezu byl spolu se svým přítelem fotografem Aloisem Valentou zatčen, půl roku byli drženi a vyslýcháni ve vazbě v Berlíně a následně odsouzeni k jedenapůlročnímu trestu odnětí svobody ve věznici v Drážďanech za protistátní štvaní. Po třinácti měsících byli Volek a Valenta za doprovodu Stasi přepraveni zpět do Československa. Po té byl dotlačen k podpisu spolupráce s StB jako informant. Své zprávy o prominentních osobnostech české kultury ovšem podával takovým způsobem, že byl z této služby po roce pro „nepoužitelnost“ propuštěn.\n\nPřelom sedmdesátých a osmdesátých let znamenal pro Mikiho Volka konec hudební kariéry. V letech 1976–1979 sice poměrně úspěšně vystupoval s kapelou Transit, celkově však na něj doléhaly následky užívání drog a alkoholu. Počátkem osmdesátých let se oženil a začal dálkově studovat na Filozofické fakultě Univerzity Karlovy. Manželství se však kvůli Volkovým drogovým a alkoholovým příhodám brzy rozpadlo a studií na vysoké škole rovněž zanechal. V roce 1984 natočil své první a jediné sólové album nazvané \"Miky Volek. Miky Volek? Miky Volek!\".\n\nZávislost na omamných látkách se postupně začala projevovat na zpěvákově zdravotním stavu. Počátkem devadesátých let kvůli nedostatku peněz prodal svůj klavír, obrazy, psací stroj a kytaru. Nakonec přišel i o byt, ve kterém bydlel. Jeho politickým idolem se stal Miroslav Sládek.\n\nNa sklonku života se začal stýkat se skupinkou mladých lidí. Mezi těmito jeho přáteli byl i tehdy ještě student FAMU Filip Menzel, který s ním natočil amatérský dokumentární film. Tento snímek se stal později základem dokumentu Igora Chauna \"Nesmrtelný život a smrt Mikiho Volka, rokenrolového krále\".\nMiki Volek zemřel začátkem srpna 1996 ve svém bytě v Praze 7 ve Veletržní ulici. Pravděpodobnou příčinou smrti bylo krvácení do jícnu jako následek dlouhodobého nadměrného požívání alkoholu. Jeho mrtvé tělo bylo nalezeno až 14. srpna. Jeho ostatky jsou uloženy v hrobě na Olšanském hřbitově.\n\n\n\n"}
{"id": "538460", "url": "https://cs.wikipedia.org/wiki?curid=538460", "title": "Rataje (okres Tábor)", "text": "Rataje (okres Tábor)\n\nObec Rataje () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1352. V 14. století na zdejší tvrzi sídlili vladykové z Ratají. V 16. století jeden díl vesnice patřil k bernartickému panství, druhá část patřila k majetku Hozlauerů na hradu Dobronice. V roce 1594 koupil i první díl Kryštof Hozlauer. Po bitvě na Bílé Hoře byla vesnice zkonfiskována a prodána Šternberkům. Nadále sdílela osudy nedaleké Bechyně. V 17. století je evidováno 7 osazených usedlostí a 13 pustých.\n\n\n\n"}
{"id": "538461", "url": "https://cs.wikipedia.org/wiki?curid=538461", "title": "Metatron", "text": "Metatron\n\nMetatron ( nebo ) je v judaismu jméno andělského vládce a knížete kůru serafínů, kteří slouží u Božího trůnu. Je znám též jako kníže moudrosti. Nejčastěji, co se týče etymologie jména, se vychází z toho, že se jedná o kratší formu řecky znějícího jména \"Metathronios\", jež by mohlo značit \"„Toho, kdo stojí za (Božím) trůnem“\", případně \"„Toho, kdo dlí na trůnu vedle božského“\". Tato etymologie, jako i ostatní jiné etymologie, jsou však pouhými dohady a pokusy o racionální vysvětlení jména, ostatně \"„v řečtině slovo metathronios neexistuje a je vysoce nepravděpodobné, že by si Židé byli takovéto řecké sousloví vymysleli.“\"\n\nO Metatronovi se píše například v knize Enoch a v knize Zoharu a také na třech místech v Talmudu. Nejvýznamnější text se nachází v Hejchalot rabati. Zde má Metatron vysoké postavení, je nazýván jako ‘menší JHVH’ nebo spolustvořitel světa. Dále se o něm píše v knize Enoch, kde je popisován jako prvotní anděl nebo jako přeměněný Henoch – o něm se v Bibli píše: \"„I chodil Enoch s Bohem. A nebylo ho neboť Bůh ho vzal.“\" V knize Zohar se popisuje jako menší JHVH, přeměněný Enoch, přeměněný Eliáš, dvojče anděla Sandalfona. Je klíčovou postavou v židovské mystice merkavy.\n\nPodle staré židovské legendy byl původně nejvyšším ze všech andělských bytostí Lucifer. Toto privilegované postavení zaujímal do té doby, než odmítl sloužit člověku, který jako jediný z živých tvorů byl stvořen k Božímu obrazu. Na rozdíl od většiny andělů, kteří následovali archanděla Michaela a uznali člověka za Božího syna, Lucifer strhl na svou stranu část andělských bytostí a demonstrativně opustil úroveň sedmého nebe, aby se v roli Satana pokusil člověka zcela zdiskreditovat před ostatními tvory. Neobsazené místo po Luciferově odchodu z úrovně sedmého nebe bylo nakonec obsazeno Henochem. Kabalista Warren Kenton vysvětluje, že se tak stalo proto, že Henoch \"„byl prvním člověkem, který si v sobě plně uvědomoval všechny úrovně bytí“\", a doplňuje, že poté, co se Henoch \"„proměnil ve Velkého Archanděla Metatrona, započal svou práci. To znamená vyučovat lidstvo, jak se má vyvíjet a uskutečňovat, aby v zrcadlovém vztahu mezi mikrokosmem a makrokosmem Bůh nazíral Boha.“\"\n"}
{"id": "538462", "url": "https://cs.wikipedia.org/wiki?curid=538462", "title": "Baroda", "text": "Baroda\n\nBaroda byl významný knížecí stát v Britské Indii, na sever od Bombaje. Jeho území bylo rozděleno do několika menších enkláv, které měly dohromady rozlohu 21 048 km². Stát se dělil na čtyři distrikty (Kádi, Baroda, Nasvári a Amreli) a ty pak na jednotlivé okresy. Zanikl v roce 1949, kdy se stal součástí dominia Indie.\n\nTvořila ho převážně úrodná nížina, kterou protékaly řeky Máhí, Narmada a Táptí. Pěstovaly se zde hlavně obilí (proso, pšenice a rýže), bavlna, tabák, mák (výroba opia), cukrová třtina a olejniny. Na jihozápadě byl rozšířen chov koní.\nBaroda byla prvním z domorodých států, který začal na svém území budovat železnici (r.1875) a její hustota byla největší ze všech knížecích států. Roku 1921 bylo na území státu asi 1900 km drah, problémy ovšem způsobovaly tři rozdílné rozchody kol (široký indický, evropský a úzký). Na poměry knížecích států byla na dobré úrovni i silniční síť.\n\nVládnoucí dynastie Gáekvárů byla u moci od roku 1720, kdy po rozpadu Mughalské říše, tak jako jinde, získal místní maráthský vůdce velký vliv a osamostatnil se. R. 1780 byla uzavřena první z několika smluv s Brity, kteří uznali knížectví v jeho hranicích a zabezpečovali jeho ochranu, za což se barodský vládce zavazoval vydržovat pro policejní jednoty 3 000 mužů jezdectva.\n\nRoku 1921 měla Baroda 2 126 522 obyvatel, živících se hlavně zemědělstvím. Z toho hinduisté tvořili 89,8%, muslimové 8 %, džinisté 2,1 % a ostatní náboženství (Pársové, křesťané) 0,1 %.\n\nArmádu tvořilo cca 3 000 mužů pravidelného a cca 6 250 mužů nepravidelného vojska, se 42 děly.\n\nHlavním městem státu byla Baroda s 94 712 obyvateli (1921). Ve městě se nacházel velký palác Gáekvárů, centrální tržiště, aréna pro zápasy zvířat a zvěřinec, střední škola, nemocnice, státní knihovna, ústřední vězení a pochopitelně státní úřady, železniční stanice a množství chrámů.\n\n"}
{"id": "538469", "url": "https://cs.wikipedia.org/wiki?curid=538469", "title": "Murau", "text": "Murau\n\nMurau je hlavní město okresu Murau ve spolkové zemi Štýrsko v Rakousku ležící na řece Muře. Žije zde obyvatel.\n\nOblast byla osídlena již v době bronzové a době římské říše byla trvale obydlena. První písemná zmínka o Murau je z roku 1250. V roce 1298 bylo uděleno městské právo.\n\nBěhem druhé světové války byl v místě zřízen koncentrační tábor Wehrmachtu. Na konci války zde byli umístěni hlavně váleční zajatci z britského království. Dne 1. května 1945 byli vězňové propuštěni kvůli příchodu sovětských vojsk. Ve skutečnosti se Sověti vrátili a město přenechali Britům. Město zůstalo v britské okupační zóně až do roku 1955. S nápadem na propuštění britských zajatců přišel městský radní Karl Brunner, který byl krátce předtím propuštěn z vězení ve Štýrském Hradci.\n\nMurau je známé jako úřední, školní a obchodní město, které se stará o okolí horního Murtalu. Vedle toho má město důležitou roli pro zimní turistiku (lyžařské zázemí na Frauenalpe a na Kreischberg). Pivovar Murau kromě piva vyrábí i jiné občerstvovací nápoje. Jsou tu také závody dřevozpracujícího průmyslu. Městská vodní elektrárna vyrábí proud.\n\nJe tu stanice a provozní ústředí železnice Murtalbahn. Městem procházejí dvě silnice: Murauer Straße (B97) do Predlitz a Murtal Straße (B96) dolů.\n\n\n\n\n\n\n"}
{"id": "538472", "url": "https://cs.wikipedia.org/wiki?curid=538472", "title": "Seznam lodí Dominionu", "text": "Seznam lodí Dominionu\n\nHvězdné lodě Dominionu, jsou fiktivní kosmické lodě vystupující ve světě Star Treku. \nSvět Star Treku patří do literárního žánru science fiction.\n\nMalé těžce vyzbrojené a vysoce manévrovatelné plavidlo. Může přistát na povrchu planety. Je velmi odolné, vydrží náraz do povrchu planety. Je vybaveno polaronovými zbraněmi a pokročilými štíty, které znemožňují zachycení lodi vlečným paprskem. Polaronový paprsek pronikne skrze štíty lodí Spojené federace planet. Tuto vlastnost se po nějakém čase podařilo eliminovat (epizoda \"Volání do zbraně\"). Posádku tvoří 42 vojáků Jem'Hadar a velitel z rasy Vorta. Ke konci války s Dominionem začaly být útočné lodě vybavovány breenskou zbraní, ale bylo už příliš pozdě a na průběh války to nemělo vliv. Lodě byly užívány též ke kamikaze útokům, kterými dokázaly zasaženou loď těžce poškodit nebo zničit.\n\nSenzory lodi využívající antiprotonový paprsek, který dokáže odhalit loď používající maskovací zařízení. Později byly vybaveny dálkovým tachyonovým skenerem, který dokáže totéž na velkou vzdálenost.\n\nNa můstku lodi nejsou židle. Spojení s vnějším prostředím je umožněno dvěma náhlavními displeji, jeden má Vorta a jeden První Jem'Hadar.\n\nK prvnímu setkání Hvězdné flotily s tímto typem plavidla došlo v roce 2370, kdy skupina tří těchto lodí zničila loď Hvězdné flotily třídy Galaxy \"USS Odyssey\" (epizoda \"The Jem'Hadar\"). Útočné lodě obvykle operují v letkách po třech.\n\nVálečná loď velikostí zhruba odpovídající lodím Hvězdné flotily třídy Galaxy. Je vyzbrojena polaronovými phasery či disruptory a torpédy. Poprvé se objevila v epizodě \"Pouta z nejpevnějších\". \n\nNejmohutnější a nejlépe vyzbrojená loď Dominionu. Byla postavena jako vlajková loď flotily a pro přepravu pozemních sil.\nPrototyp lodi se objevil v epizodě \"Valiant\", kde Jake Sisko odhadne velikost lodi asi na 1248 metrů. V epizodě zároveň zazní, že loď je zhruba dvakrát větší než lodě třídy Galaxy a asi třikrát více vyzbrojená.\nNěkolik plavidel tohoto typu se objeví v závěrečné epizodě \"Co po sobě zanecháš\".\n\nJediné známé bojové plavidlo Breenů. Palebná síla lodi je střední, je však extrémně manévrovatelná. Hlavní výzbrojí je tlumící zbraň, která odčerpá energii zasažené lodi, a ta zůstává někdy i po jediném zásahu bezbranná, bez štítů, zbraní a pohonu. Pomocí této zbraně byl zničen USS Defiant. I na tuto zbraň se časem Hvězdné flotile podařilo nalézt protiopatření.\n\n\n"}
{"id": "538473", "url": "https://cs.wikipedia.org/wiki?curid=538473", "title": "Jamie Muir", "text": "Jamie Muir\n\nJamie Muir (narozen v Edinburghu, Skotsko) je britský hudebník a umělec. V 60. letech 20. století navštěvoval Edinburgh College of Art a začal hrát na pozoun jazz, později se přesunul k perkusím. Po přestěhování do Londýna spolupracoval s choreografkou Lindsay Kempovou, v letech 1968 až 1971 působil ve volné improvizaci s Derekem Baileym a Evanem Parkerem jako Music Improvisation Company.\n\nV polovině roku 1972 se Muir stal členem progressive rockové skupiny King Crimson, se kterou začátkem roku 1973 nahrál studiové album \"Larks' Tongues in Aspic\". Nahrávky koncertů z tohoto období byly později vydány na labelu Discipline Global Mobile. Příležitostně hrál na klasickou bicí soupravu, jeho hlavními nástroji ale byly rozličné perkuse: zvony, mbira, chřestítka, hudební pily, píšťaly, plechy, různé bubny a mnohé další.\n\nJeště v roce 1972 se Jamie Muir rozhodl pro život ve skotském klášteře podle zásad buddhismu, svoji práci na \"Larks' Tongues in Aspic\", které vyšlo v době jeho odchodu, však dokončil. Oficiální zpráva kapely o odchodu Muira z King Crimson uváděla jako důvod „zranění na pódiu během koncertu“, což ale byla jenom fráze, kterou hudebníkům doporučilo jejich vydavatelství.\n\nV roce 1980 se Muir na londýnskou hudební scénu vrátil, spolupracoval s Derekem Baileym a Evanem Parkerem a v roce 1983 se podílel na soundtracku k filmu \"Ghost Dance\".\n\nV současnosti Jamie Muir již v hudební oblasti nepůsobí, zabývá se výhradně malováním.\n"}
{"id": "538476", "url": "https://cs.wikipedia.org/wiki?curid=538476", "title": "SECAM", "text": "SECAM\n\nSECAM (fr. \"Séquentiel couleur à mémoire\" – postoupení barevné informace do paměti) byl první evropský systém barevné televize, tehdy analogové, vyvinutý roku 1956 ve Francii týmem odborníků, který vedl Henri de France ve společnosti CSF. Je obousměrně kompatibilní s černobílým televizním vysíláním. Používá barevný prostor YDbDr, který je dosti podobný YUV.\n\nSECAM byl zvolen při zavádění barevné televize v zemích východního bloku včetně Československa; zde byl později opuštěn ve prospěch systému PAL. Vzhledem k tomu, že většina prodávaných televizorů byla kompatibilní s oběma systémy, změna nezpůsobila významnější problémy.\n\nK vytvoření barevného obrazu je zapotřebí informace o jasu (černobílý signál - Y) a o dvou barevných složkách (Db a Dr). K přenosu informace o barvě SECAM používá frekvenční modulaci, která neumožňuje přenášet obě barevné složky najednou. V každém jednotlivém řádku se přenáší informace o jedné barevné složce. Přijímač je vybaven zpožďovací linkou (64μs), která zpozdí přijatou informaci o barevné složce o jeden řádek, tak aby v následujícím řádku byly na vstupu dekodéru barev informace o obou barevných složkách (první ze zpožďovací linky a druhá právě přijímaná). Díky tomuto způsobu přenosu má SECAM poloviční barevné rozlišení, to znamená, že ve dvou po sobě zobrazených řádcích je stejný průběh barevné informace (ale rozdílný průběh jasu - ten je kontinuální). Vzhledem k vlastnostem lidského zraku není kvalitativní rozdíl příliš pozorovatelný.\n\nPoužitá modulace je odolná vůči fázovému zkreslení (oproti NTSC).\n\nVinou použité modulace se signál v SECAMu nehodí ke studiovému zpracování.\n\nPokud jsou v přenášeném obraze ostré vodorovné přechody, dochází ke zkreslení barev v místě přechodů (červené a modré pruhy).\n\n"}
{"id": "538479", "url": "https://cs.wikipedia.org/wiki?curid=538479", "title": "Lacistemataceae", "text": "Lacistemataceae\n\nLacistemataceae je čeleď vyšších dvouděložných rostlin z řádu malpígiotvaré (\"Malpighiales\"). Jsou to dřeviny s jednoduchými střídavými listy a drobnými květy v klasovitých květenstvích. Plodem je tobolka. čeleď zahrnuje 16 druhů ve 2 rodech a je rozšířena výhradně v Americe v oblasti od Mexika až po Argentinu. Nemá hospodářský význam. V minulosti byly oba rody řazeny do dnes již zrušené čeledi \"Flacourtiaceae\".\n\nZástupci čeledi \"Lacistemataceae\" jsou keře a malé stromy se střídavými jednoduchými listy s opadavými palisty. Listy jsou celokrajné nebo zubaté, se zpeřenou žilnatinou. Květy jsou drobné, souměrné, oboupohlavné anebo oboupohlavné a samčí (andromonoecie), uspořádané v úžlabních jehnědovitých klasech nebo v úzkých klasovitých hroznech. V květu je přítomen kruhovitý nebo poloměsíčitý květní terč. Kalich je ze 2 až 6 lístků\nnebo chybí, koruna chybí. Tyčinka je jediná. Semeník je svrchní, srostlý ze 2 nebo 3 plodolistů, s jedinou komůrkou a 1 čnělkou.\nV každém plodolistu jsou 1 až 2 semena. Plodem je jedno nebo dvousemenná tobolka. Semena mají jasně zbarvený dužnatý obal (sarkotesta).\n\nČeleď zahrnuje 16 druhů ve 2 rodech a je rozšířena ve Střední a Jižní Americe od Mexika po Argentinu. Nejvíce zástupců této čeledi se vyskytuje v nížinném deštném lese, některé druhy rostou v horských mlžných lesích nebo v suchých oblastech. Nejrozšířenějším druhem je \"Lacistema aggregatum\", nevelký strom běžně rozšířený na různých stanovištích od Mexika až po Argentinu.\n\nKvěty obou rodů jsou opylovány větrem. Semena rodu \"Lacistema\" jsou šířena ptáky, kteří konzumují dužninu.\n\nČeleď byla některými taxonomy dávána na základě morfologických znaků do blízké příbuznosti s čeledí \"Flacourtiaceae\", případně do ní byla i vřazována. V systému APG byla čeleď \"Flacourtiaceae\" shledána sběrnou skupinou a rody byly rozděleny do čeledí \"Achariaceae\" a vrbovité (\"Salicaceae\"). Od zmíněných čeledí se \"Lacistemataceae\" liší především jedinou tyčinkou s oddělenými prašnými pouzdry.\nPodle výsledků fylogenetických studií je nejblíže příbuznou skupinou čeleď vrbovité (\"Salicaceae\") a někteří taxonomové obě čeledi spojují do čeledi \"Salicaceae\" (např. Klaus Kubitzki v díle \"The families and genera of vascular plants\") s tím že pro jejich oddělování není racionální důvod.\n\nNení známo žádné využití. Dřevo \"Lacistema agregatum\" je hnědé, poměrně lehké, připomínající dřevo vrbové.\n\n\"Lacistema\", \"Lozania\"\n\n"}
{"id": "538481", "url": "https://cs.wikipedia.org/wiki?curid=538481", "title": "Pancéřníček zelený", "text": "Pancéřníček zelený\n\nPancéřníček zelený (\"Corydoras aeneus\") je drobná sladkovodní rybka z velmi početného rodu \"Corydoras\", tvarem a velikostí velmi podobná pancéřníčku skvrnitému (\"Corydoras paleatus\"), coby jednomu z nejznámějších a nejrozšířenějších představitelů tohoto rodu.\n\n\nZákladní zbarvení těla je hnědavé s nádechem olivově zelené po bocích a s poměrně velkou hřbetní ploutví. Na hřbetě je tělo tmavší mírně průsvitné, lesklé a na bříšku žlutavě lesklé. Na tmavý hřeben hřbetu navazují na bocích široké zlatě lesklé pásy, které se při dopadu světla nádherně odrážejí od tmavě zelené a černé střední části boků. Spodní část trupu je sytě žlutá. Hlava a skřele jsou tmavě hnědé. Tlamka má čtyři vousky. Ocasní ploutev je vidlicovitě vykrojená. Ploutve jsou průhledně šedé.\n\nPancéřníčci žijí a pohybují se výhradně u dna, jen občas se bleskově vydávají k hladině pro porci vzdušného kyslíku, neboť k dýchání částečně využívají i vzdušný kyslík. Obzvláště pokud je zhoršená kvalita vody. Jsou to všežravci a potravu sbírají hlavně ze dna.\n\nPřes den rádi vyhledávají úkryty v různých štěrbinách, kapsách a v jeskyních. Jsou to rybky poměrně plaché a mají raději přítmí. Proto vyhledávají temnější hustě zarostlé partie toků s dostatkem úkrytů.\n\nDorůstají velikosti až 7 cm a dožívají se až 10 let.\n\nSameček je menší a štíhlejší a má hřbetní ploutev vyšší a zašpičatělou.\n\nSamička je větší a robustnější.\n\nPochází z Jižní Ameriky a přirozenou lokalitou výskytu jsou malé přítoky Amazonky (Rio Amazon) a malé toky a potoky v Argentině, Bolívii, Brazílii, Ekvádoru, Peru, Kolumbii, Surinamu, Trinidadu a Venezuele.\n\nTeplota: 20 – 22 °C\n\nKyselost: 6,5 – 7,5 pH\n\nTvrdost: 5 – 20 °dGH\n\nBěžný chov v nádržích střední velikosti 50 až 100 litrů. Je nenáročná na vodu, přesto pravidelná výměna části objemu vody je žádoucí. Zdržuje se převážně ve spodních vrstvách nádrže. Miluje hustě osázená akvária s volným prostorem a s tlumeným osvětlením a s množstvím přirozených úkrytů u dna akvária, které zajistí např. vhodně poskládané ploché kameny, podobně jako různé kořeny či keramické střepy, trubky, apod. Kvůli střevnímu dýchání potřebuje přístup k vodní hladině. Dno jemně písčité a tmavého zbarvení. Je vhodné, aby štěrk na dně nebyl ostrý, abychom předešli možnosti poranění ryb při hledání potravy.\n\nJe to nenáročný druh vhodný do jakéhokoli společenského akvária, kde jsou neagresivní ryby. Vůči ostatním rybkám jsou tito sumečci neteční a nevšímaví. U těchto druhů je lépe chovat více samečků než samiček a chovat by se měli vždy ve skupině minimálně tří kusů, nejlépe však v počtu 5 až 10 ryb. Jelikož se jedná o všežravce, mohou dostávat téměř vše, jen nesmíme zapomínat, že jsou to ryby dna a mnohdy se ke dnu nedostane dostatek potravy. Na druhou stranu, při nadbytku rybky významně napomáhají k likvidaci zbytků nezkonzumované ostatními rybami. Ideální jsou pelety, které rovnou padají na dno a ostatní ryby je nestihnou pozřít.\n\nTento druh existuje i v albinotické formě. Vyšlechtěné barevné variety jsou teplomilnější, než původní druhy.\n\nTento druh pancéřníčků se množí poměrně snadno. Doporučuje se vytíračka objemu asi 30 litrů s teplotou vody cca 24 °C s pH neutrální a tvrdostí 7–8 °dGH a nádrž doplnit širokolistými volně plovoucími rostlinami. Chovné ryby přemístíme do vytíračky a vydatně krmíme. Samičky jsou připraveny ke tření ve věku 1 až 1,5 roku a poznáme to podle jejich výrazného zakulacení bříška a zvýšenému zájmu samečků. Do tření je třeba dávat na 1 samičku alespoň 2 samečky, protože jeden sameček nedokáže oplodnit tolik jiker. Ke tření dojde zpravidla do týdne obvykle večer. K iniciaci tření je vhodné po několik dní zvýšit teplotu až na 28 – 29 °C, a potom teplotu snížit na hodnotu, při které byly rybky běžně chovány. Případná větší výměna vody způsobí ten samý efekt. Vlastnímu tření předchází dlouhé milostné hry a tzv. plané tření. Po těchto přípravách dochází ke skutečnému tření. Samci se o samičku aktivně zajímají a v klasické pozici samec uchopí samičku prsní ploutví za vousky. Ta do kapsy z břišních ploutví vypustí 3–5 jiker. Samička posléze klade asi 1 mm velké bílé jikry, které přilepí na předem svými vousky očištěná místa – převážně na sklo, ale i na rostliny v nádrži. Toto to několikrát opakuje.\n\nNa aktu čištění podkladu, který předchází třecímu aktu, se podílí samička i samečci. Na rozdíl od jiných druhů rodu \"Corydoras\" se však u druhu \"Corydoras aeneus\" (\"schultzei\") na čištění podkladu podílí pouze samička. Samice naklade v přírodě až 400 kusů jiker (v našich podmínkách většinou však mnohem méně, průměr je 30–50). Procento neoplozených jiker bývá poměrně vysoké. Jikry jsou zprvu bílé, později zhnědnou. Po tření je vhodné rodiče odlovit. Vytíračku dobře prokysličujeme a pravidelně měníme část vody stejné teploty, aby nedošlo k zaplísnění jiker.\n\nPotěr se líhne do pěti dnů a je zprvu 4 mm dlouhý, po strávení žloutkového váčku pak cca 5 mm. Za další dva dny začíná přijímat potravu. Jako první krmení použijeme nejlépe čerstvě vylíhlé nauplie artemií či jemný prach. Při dobrém krmení je možné mít za měsíc a půl rybky ve velikosti okolo 1,5 cm.\n\nMalé rybky pohlavně dospívají asi po roce.\n\n\n"}
{"id": "538483", "url": "https://cs.wikipedia.org/wiki?curid=538483", "title": "Mountain (album)", "text": "Mountain (album)\n\nMountain je debutové, sólové album kytaristy Leslie Westa z roku 1969. Je často citováno jako album skupiny Mountain, avšak ve skutečnosti na tomto sólovém albu, kromě Leslie Westa, z členů Mountain účinkuje pouze Felix Pappalardi. Na CD bylo vydáno v roce 1996.\n\n\n\nBaby I'm Down bylo nahráno jako The Immortal na albu Pure Rock Fury skupiny Clutch. Leslie West na této nahrávce hostoval.\n"}
{"id": "538484", "url": "https://cs.wikipedia.org/wiki?curid=538484", "title": "Butyraldehyd", "text": "Butyraldehyd\n\nButyraldehyd (systematický název \"butanal\") je organická sloučenina se vzorcem CH(CH)CHO. Jedná se o aldehyd odvozený od butanu. Za běžných podmínek je to bezbarvá hořlavá kapalina s pachem zpocených nohou. Butyraldehyd je mísitelný s většinou organických rozpouštědel.\n\nButyraldehyd se vyrábí téměř výhradně hydroformylací propylenu:\nTradičně se hydroformylace katalyzovala karbonylem kobaltu, později rhodiovým komplexem trifenylfosfinu. Dominantní technologie zahrnuje použití rhodiových katalyzátorů odvozených z ve vodě rozpustných ligandů Tppts. Vodný roztok těchto katalyzátorů konvertuje propylen na aldehyd, který tvoří lehčí nemísitelnou fázi. Ročně se takto vyrobí cca 6 milionů tun butyraldehydu.\n\nButyraldehyd lze vyrábět také katalytickou dehydrogenací \"n\"-butanolu. V určité době se průmyslově vyráběl též katalytickou hydrogenací krotonaldehydu, který je odvozen od acetaldehydu.\n\nJe-li butyraldehyd déle vystaven vzduchu, oxiduje na kyselinu máselnou.\n\n"}
{"id": "538502", "url": "https://cs.wikipedia.org/wiki?curid=538502", "title": "Severovýchodní divize (NHL)", "text": "Severovýchodní divize (NHL)\n\nSeverovýchodní divize kanadsko-americké NHL byla vytvořena v roce 1993 jako část Východní konference. Její předchůdkyní byla Adamsova divize. Přestože od vytvoření divize se ještě ani jednomu z týmů nepodařilo vyhrát Stanley Cup, za celkové působení v NHL jich nasbíraly nejvíce ze všech divizí.\n\nBoston Bruins\nBuffalo Sabres\nMontreal Canadiens\nOttawa Senators\nToronto Maple Leafs\n\nBoston Bruins\nBuffalo Sabres\nHartford Whalers\nMontreal Canadiens\nOttawa Senators\nPittsburgh Penguins\nQuebec Nordiques\nQuebec Nordiques se stěhují do Pacifické divize jako Colorado Avalanche.\n\nBoston Bruins\nBuffalo Sabres\nHartford Whalers\nMontreal Canadiens\nOttawa Senators\nPittsburgh Penguins\nHartford Whalers se stěhují do Greensboro a stávají se z nich Carolina Hurricanes.\n\nBoston Bruins\nBuffalo Sabres\nCarolina Hurricanes\nMontreal Canadiens\nOttawa Senators\nPittsburgh Penguins\nCarolina Hurricanes se stěhují do nově vytvořené Jihovýchodní divize.\nPittsburgh Penguins se stěhují do Atlantické divize.\nToronto Maple Leafs se přistěhovali z Centrální divize.\n\nOd roku 1998 platí současná sestava.\n\nTýmy vyznačené tučným písmem jsou stále členy divize.\n"}
{"id": "538506", "url": "https://cs.wikipedia.org/wiki?curid=538506", "title": "Alan Bastien", "text": "Alan Bastien\n\nAlan Bastien, celým jménem Alan Rudolf Bastien (* 13. května 1971 Olomouc) zpěvák a jeden z nejobsazovanějších českých muzikálových herců. Původním jménem je to ale Rudolf Nasadil.\n\nVystudoval Střední průmyslovou školu strojní v Uničově a kromě zpěvu a tancování se věnoval v mládí hlavně sportu. Do svých 19 let závodně lyžoval za Tělovýchovnou jednotu Tatran Litovel a za Vojenskou tělovýchovnou jednotu Poprad. V roce 1987 získal titul nejlepšího slalomáře Moravy.\n\nHudbě se věnuje od roku 1992, prošel jako frontman několika rockovými kapelami. Do roku 1996 byl členem litovelské rockové kapely Alien, poté už působil v Praze, spolupracoval například se skupinami D.O.S.T.! a Zeus.\n\nPrůlom v pěvecké kariéře pro něj znamenalo založení rockové skupiny Vajnot s repertoárem v produkci Oty Balage a Pavla Větrovce ml.. V roce 2005 vznikla debutová deska skupiny Vajnot s názvem \"Talent na klid\". Ke konečné podobě díla přispěli tehdy například i Monika Absolonová, Linda Finková, Ivan Hlas, již zmínění Ota Balage a Pavel Větrovec ml. a Alan Bastien se kromě zpěvu podílel i autorsky (mimo jiné písně \"Bez tebe\" a \"Julie\"). Největšího úspěchu se dočkaly singly \"Spojené státy lásky\" a \"Doba kamenná\" (ocenění v hitparádě Českého rozhlasu 1).,\nV květnu 2006 skupina Vajnot ukončila činnost a té doby se věnuje jen sólové kariéře a muzikálovým rolím. První významnější rolí byl Lancelot v \"Excaliburu\" v divadle Ta Fantastika, nyní působí zejména na své domovské scéně, pražských divadlech Broadway a Hybernia, kde ztvárnil role ve většině uváděných muzikálových představení.,\n\nV červnu 2008 mu vyšla ve vydavatelství Popron Music jeho debutová sólová deska s názvem \"Alan Bastien, romantický beatník\". Album produkoval hitmaker Michal David a jedná se o mix melodického rock&popu s odkazem na hudební osmdesátá a devadesátá léta. Obsahuje opět i jeho vlastní tvorbu (\"Bůh to tak chtěl\" a \"Někoho má\")a jako bonus je zařazena píseň d’Artagnana \"Jediná\" z muzikálu Tři mušketýři. Česká rádia z tohoto alba hrají písně \"Bůh to tak chtěl\" a \"Havraní pírko\".\n\nStal se zakladatelem a patronem benefičních \"Koncertů pro Vincentinum\", jehož výtěžek je vždy věnován Vincentinu, poskytovateli sociálních služeb ve Šternberku u Olomouce.\nJde také o patrona celostátního pěveckého festivalu \"Nad oblaky, aneb každý může být hvězdou!\" (https://web.archive.org/web/20131031085145/http://www.nadoblaky.cz/)\n\nJe rozvedený a má dceru Lucii.\n\n\n\n"}
{"id": "538508", "url": "https://cs.wikipedia.org/wiki?curid=538508", "title": "Josef Hamerník", "text": "Josef Hamerník\n\nJosef Hamerník (18. srpna 1810 Pacov – 22. května 1887 Praha) byl český lékař, profesor Karlo-Ferdinandovy univerzity v Praze a známá pražská osobnost 19. století.\n\nStudoval na pražské lékařské fakultě a v roce 1836 získal titul doktora medicíny. Uvědomoval si ale nízkou úroveň školy, kterou absolvoval, a proto si vzdělání rozšířil roční stáží na fakultě ve Vídni, kterou tam založili čeští lékaři Josef Škoda a Karel Rokytanský. Roku 1837 se vrátil do Prahy, kde nastoupil do práce ve všeobecné nemocnici. Tam na sebe brzy upozornil rozsáhlými znalostmi. Získaly mu respekt části kolegů, ale také nesouhlas a odpor starších praktiků. Když ho opakovaně nepřijali na různá volná místa v rámci nemocnice, odešel a otevřel si soukromou ordinaci v Táboře (1838) a Českých Budějovicích (1839).\n\nPrestiž vídeňské lékařské fakulty s postupem času stoupala, pražští lékaři si začali uvědomovat kvalitu jejích absolventů a osvícenější z nich se snažili zavést moderní poznatky i do Prahy. V roce 1841 vyzval dr. Škoda Hamerníka, aby se vrátil do všeobecné nemocnice jako sekundář. Nabídku přijal kvůli možnosti pokračovat ve vědecké práci, ačkoliv to pro něj znamenalo odchod z úspěšné a výnosné praxe na neplacené místo. Založil a vedl patologický kurs, dokud mu to úřady nezakázaly. V roce 1845 se stal vrchním lékařem oddělení a kliniky pro prsní nemoci, pak docentem a mimořádným profesorem nauky o auskultaci a perkusi. Usiloval o zvýšení úrovně pražské medicíny. I nadále měl řadu odpůrců, ale proti nim ho chránil rytíř dr. Ignác Florentin Nádherný. Roku 1849 byl jmenován řádným profesorem druhé kliniky vnitřních nemocí, ale tím spory neutichly. Mezi oběma klinikami panovala rivalita, profesoři první kliniky často při zkouškách diskriminovali studenty, kteří navštěvovali kurzy na druhé. Počátkem padesátých let se začaly šířit pověsti, že dr. Hamerník porušuje učení katolické církve. Když ho roku 1853 zvolili proděkanem, ministr Leopold Lev Thun-Hohenstein zasáhl a bez udání důvodu ho zbavil profesury. Po tomto neúspěchu se Hamerník vrátil z univerzity do soukromé praxe. Roku 1855 mu univerzita v St. Louis v USA nabídla místo profesora, to ale odmítl.\n\nÚčastnil se i politického života, už během revolučního roku 1848. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Jindřichův Hradec v Čechách. Uvádí se jako doktor medicíny. Na mandát rezignoval v prosinci 1848. V seznamu poslanců k lednu 1849 již nefiguruje. Místo něj do parlamentu po lednových doplňovacích volbách usedl Jan Schütz.\n\nZnovu se do vysoké politiky dostal po obnovení ústavního života počátkem 60. let. V zemských volbách v Čechách v roce 1861 byl zvolen v městské kurii (volební obvod Tábor, Kamenice, Pelhřimov) do Českého zemského sněmu jako oficiální kandidát českého volebního výboru (Národní strana – staročeská).\n\nPůsobil v pražském městském zastupitelstvu. V roce 1867 podnikl s dalšími českými politiky slovanskou pouť do Ruska.\n\nHamerník byl svéráznou postavou. O jeho drsném, neuhlazeném chování a životním stylu kolovaly anekdoty. Měl jen málo přátel. Rozsáhlé lékařské znalosti a pověst dobrého diagnostika mu ale zajistily širokou popularitu. Aktivně se zapojil do vlasteneckého politického života. V pražských lékařských kruzích vyvolal revoluci svými moderními názory, přinesenými z Vídně od Rokytanského a Škody. Byl přesvědčen o správnosti svých postojů a prosazoval je i proti odporu ostatních. V některých věcech se ale mýlil – například ostře odmítl očkování proti neštovicím, které pokládal za neúčinné a škodlivé; argumenty shromáždil do odpovědi na dotaz britského parlamentu v roce 1856.\n\nHamerník napsal řadu vědeckých článků a několik samostatných publikací, vesměs v němčině. Patří k nim:\n\nV časopise \"Prager medicinische Vierteljahrschrift\" uveřejnil například \"Zur Pathologie und Diagnose der Tuberculose\" nebo \"Zur Pathologie und Diagnose der Typhus\". Studii \"Ueber den Mechanismus, nach welchem die venosen und arteriosen Klappen des Herzens geschlossen werden, und nach welchem die Tone der Herzgegend entstehen\" z téhož časopisu citoval \"American Journal of the Medical Sciences\" v roce 1849. Další články vyšly například v časopise \"Zeitschrift der Gesellschaft der Aerzte in Wien\".\n\n"}
{"id": "538511", "url": "https://cs.wikipedia.org/wiki?curid=538511", "title": "Josef Říha", "text": "Josef Říha\n\nJosef Říha (1. prosince 1830 Pučery – 21. května 1887 Kutná Hora) byl český právník a politik z Kutnohorska.\n\nStudoval na pražském akademickém gymnáziu a právnické fakultě Karlo-Ferdinandovy univerzity v Praze. Titul doktora práv získal 30. prosince 1858. Po dvou letech státní služby v Kouřimi a v Kutné Hoře pracoval určitou dobu v advokacii a po roce 1862 v notářské kanceláři. Roku 1868 si založil vlastní advokátní praxi.\n\nÚčastnil se veřejného a politického života. Už v roce 1867 byl zvolen do Českého zemského sněmu za venkovské obce kutnohorského okresu, o pět let později pak za město Kutná Hora. Zemský sněm ho roku 1867 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Patřil ale do skupiny českých státoprávně orientovaných poslanců z Národní strany (později staročeská strana), kteří odmítali převzít mandáty kvůli výhradám k ústavnímu směřování Předlitavska. 19. června 1867 byl spolu s dalšími českými poslanci vyzván k udání důvodů pro nepřevzetí mandátů. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé. Ještě předtím, v srpnu 1868, patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nByl i členem městského zastupitelstva a v letech 1877-86 purkmistrem Kutné Hory. Mimo toho působil jako starosta kutnohorské Měšťanské besedy a ve sboru Tylova divadla. Spoluzakládal bruslařský spolek a místní organizace Ústřední matice školské a Sokola. Organizoval i sbírku na obnovu Národního divadla po požáru.\n\nV nekrologu v časopise \"Světozor\" je uváděno, že současníci si ho vážili pro nezištnost a obětavost ve prospěch města i národa.\n"}
{"id": "538515", "url": "https://cs.wikipedia.org/wiki?curid=538515", "title": "Ornithodesmus", "text": "Ornithodesmus\n\nOrnithodesmus (\"spojen s ptáky\") byl rod malého dromeosauridního teropoda, který žil asi před 130 miliony lety na území Anglie. Vzhledem k fragmentární povaze nálezu jsou jeho rozměry a systematické zařazení nejisté.\n\nByl poprvé objeven již na sklonku 19. století na Isle of Wight avšak původně byl Harry Govier Seeleym roku 1887 zcela chybně určen jako příslušník pterosaurů a pojmenován \"Ornithodesmus cluniculus\". V osmdesátých letech 20. století však bylo zjištěno, že \"Ornithodesmus\" je ve skutečnosti dromaeosaurid a nikoliv pterosaur (ptakoještěr), jak bylo původně usuzováno. Dromaeosaridní holotyp byl pod jménem \"Ornithodesmus cluniculus\" popsán jako první a podle pravidel mu tedy tento právem název náleží. Pro fosilie, které k pterosaurům skutečně náležely a byly původně také řazené do rodu \"Ornithodesmus\" (konkrétně druh \"Onithodesmus latidens\"), musel být vytvořen rod nový, nazvaný \"Istiodactylus\".\n\n"}
{"id": "538524", "url": "https://cs.wikipedia.org/wiki?curid=538524", "title": "Český mír", "text": "Český mír\n\nČeský mír (2010) je dokumentární film od Filipa Remundy a Víta Klusáka, tvůrců filmu \"Český sen\" (2004).\n\nTématem filmu je americká protiraketová základna v České republice, její přívrženci a odpůrci (např. občanská iniciativa Ne základnám). Zajímá se také o stav demokracie v Česku.\n\nNatáčel se od poloviny roku 2007 a je sestříhán ze 124 hodin hrubého materiálu. Obsahuje i záběry z jednání George Bushe s Mirkem Topolánkem v Oválné pracovně Bílého domu. Vznikl v koprodukci Hypermarket Film, České televize a Taskovski Films.\n\nPremiéra byla původně plánována na podzim 2008, či na jaro 2009, ale byla odložena až na jaro 2010. Film v českých kinech během roku 2010 vidělo zhruba 7 000 diváků.\n\nTvůrci se tématu dotkli už během natáčení pořadu \"Burianův den žen\" s Ivonou Novomestskou (vysíláno Českou televizí 19. února 2008).\n\n\n"}
{"id": "538529", "url": "https://cs.wikipedia.org/wiki?curid=538529", "title": "Pulec, králík a Duch svatý", "text": "Pulec, králík a Duch svatý\n\nPulec, králík a Duch svatý (2007) je krátký dokumentární film na téma interrupcí.\n\nJedna linie pojednává o pravoslavném knězi Liboru Halíkovi, který protestuje proti interrupcím tím, že téměř každý den stojí s plakátem, na kterém je obrázek lidského plodu a nápis „Nezabiješ“, před porodnicí na Obilném trhu v Brně a nahlas se modlí a čte žalmy (během filmu zazní např. úryvky 3., 5. a 12. žalmu v ČEP nebo píseň \"Prosba\" od Miloše Rejchrta). Filmaři zinscenovali rozhovor Halíka s primářem gynekologické kliniky Pavlem Ventrubou a všímají si také reakcí procházejících lidí a pacientů nemocnice.\n\nV jiné linii je zachycen rozhovor pravoslavného arcibiskupa Kryštofa s anarchistickým aktivistou Ondřejem Slačálkem a v další rozhovor scenáristy filmu se svou matkou a babičkou o tom, jak obě podstoupily interrupci.\n\nFilm měl světovou premiéru na Mezinárodním festivalu dokumentárních filmů v Jihlavě v roce 2007, kde získal Cenu diváků. Poté byl 5. prosince 2007 vysílán na druhém programu České televize.\n\n"}
{"id": "538533", "url": "https://cs.wikipedia.org/wiki?curid=538533", "title": "Spisy Josefa Škvoreckého", "text": "Spisy Josefa Škvoreckého\n\nSpisy Josefa Škvoreckého je ediční řada knih s dílem Josefa Škvoreckého.\n\nPrvní svazek vyšel v roce 1991 v Odeonu. Od druhého svazku knihy vydával Ivo Železný. V letech 2006–2007 edici vydávala Literární akademie (Soukromá vysoká škola Josefa Škvoreckého) v Praze a v nové grafické úpravě vydala svazky 26–31. Od roku 2008 edici vydává Books and Cards. Původní plánovaný rozsah byl 20 svazků, nyní už se edice blíží k dvojnásobku.\n\nVydávání řídí redakční rada ve složení Vladimír Justl, Václav Krištof, Michal Přibáň a Michael Špirit.\n\n\n\n"}
{"id": "538534", "url": "https://cs.wikipedia.org/wiki?curid=538534", "title": "Quartier Saint-Fargeau", "text": "Quartier Saint-Fargeau\n\nQuartier Saint-Fargeau (\"čtvrť Saint-Fargeau\") je 78. administrativní čtvrť v Paříži, která je součástí 20. městského obvodu. Má rozlohu 148,7 ha a ohraničují ji ulice \"Rue de Bagnolet\" a \"Avenue de la Porte de Bagnolet\" na jihu, \"Rue Pelleport\", \"Rue de Ménilmontant\" a \"Rue Pixérécourt\" na západě, \"Rue de Belleville\" na severu a Boulevard périphérique na východě. Uprostřed čtvrti se nachází stejnojmenná stanice metra.\n\nČtvrť byla pojmenována podle parku Saint-Fargeau, jediném pozůstatku zámku Lepeletier de Saint-Fargeau nebo též nazývaný Ménilmontant, jehož majitelem byl Louis Michel Lepeletier de Saint-Fargeau (1760-1793) politik a právník popravený za Francouzské revoluce.\nVe čtvrti se v 19. století rozvíjel průmysl a průmyslovou čtvrtí zůstala až do 60. let 20. století, kdy se Saint-Fargeau přeměnila na převážně obytnou čtvrť kolem bývalé řeky Surmelin. Ve čtvrti jsou rovněž rozsáhlá kasárna z 19. a 20. století využívaná dodnes ministerstvem obrany.\n\n"}
{"id": "538539", "url": "https://cs.wikipedia.org/wiki?curid=538539", "title": "TD Garden", "text": "TD Garden\n\nTD Garden je víceúčelová aréna v Bostonu, hlavním městě amerického unijního státu Massachusetts. Název získala po sponzoru TD Bank a její přezdívka zní The Garden nebo Boston Garden. Dříve se jmenovala FleetCenter a Shawmut Center. Před otevřením arény společnost Fleet Boston Financial koupila Shawmut Bank a proto byla aréna přejmenována. TD Bank vlastní arénu od roku 2005. TD Banknorth Garden bylo jméno arény, ale společnost TD Banknorth se v roce 2009 spojila s Commerce Bancorp a byla přejmenována na TD Bank.\n\nAréna je domovskou halou klubů Boston Bruins z NHL, Boston Celtics z NBA a v letech 1996–1997, respektive\n2009–2011, také oddílu Boston Blazers z NLL. Každoročně se zde utkávají bostonské univerzity v hokejovém turnaji Beanpot. Univerzity z celé Nové Anglie se zde setkávají v hokejovém klání Hockey East Championship. Hockey East je jednou z částí americké univerzitní soutěže NCAA.\n\nArchitekti začali rýsovat podobu nové arény na začátku devadesátých let po letech tlaku hokejových Bruins, kteří se chtěli přestěhovat z chátrající Boston Garden. TD Garden měla být umístěna trochu severněji od staré Boston Garden, když byla stavba ukončena a obě arény stály, bylo mezi nimi pouze 23 cm místa. Stavět se začalo 29. dubna 1993, což znamená, že stavba zabrala 27 měsíců, včetně sedmitýdnové přestávky kvůli sněhové kalamitě. FleetCenter byl otevřen 30. září 1995.\n\nPři otevření arény pro Bruins a Celtics se aréna jmenovala FleetCenter. Byla otevřena 30. září 1995.\n\nPři průběhu stavby se nová aréna jmenovala Shawmut Center. Shawmut Bank byla jednou z hlavních bostonských bank. Nedlouho před dokončením arény se ale spojila s jejím větším rivalem Fleet Bank z Providence. Po dokončení musela být kvůli změně názvu ještě změněna barva a všechny sedačky s logem Shawmut Bank musely být odstraněny.\n\nDalší změnou měla být v roce 2004 změna při spojení bank FleetBoston Financial a Bank of America. Banka se ale vykoupila z práv na jméno arény. Delaware North tak musela práva prodat a v březnu 2005 tak učinila. Novým názvem se stal TD Banknorth Garden, protože práva zakoupila TD Banknorth z Maine, což byla americká část kanadské Toronto-Dominion Bank. Změna na název ale proběhla až na začátku července téhož roku. Společnost pojmenovala TD Banknorth Garden jako vzpomínku na starou Boston Garden. Do té doby se aréna jmenovala YourGarden (česky \"Vaše Zahrada\").\n\nVčetně současného jména TD Garden měla aréna už 33 názvů. Hráči Celtics při svém postupu v play-off 2002 říkali aréně \"The Jungle\".\n\nV dubnu 2008 se TD Banknorth spojila s Commerce Bancorp a vytvořila novou TD Bank. O rok později oznámila společnost Delaware North Companies, že arénu přejmenuje na TD Garden v červenci 2009.\n\nPřed sezonou 2006-07 proběhla v aréně generální oprava. Nainstalována zde byla nová HD kostka. Aréna se stala vůbec první arénou s HD kostkou. Pro basketball nahradily původní rolovací panely na stěně video panely a přibyl průhledný ukazatel skóre nad košem.\n\nAréna je domovem klubu ledního hokeje Boston Bruins, hrající NHL. Konala se v ní finále Stanley Cupu 2011, 2013 a 2019. Halu využívá také basketbalové družstvo Boston Celtics, hrající NBA. Mezi významné sportovní události se zařadily mistrovství Spojených států v krasobruslení 2001, All-Star Game NHL v roce 1996 a finále NBA v roce 2008. V hale se pořádají wrestlingové turnaje.\n\nV NBA je TD Garden vedle orlandské Amway Areny jedinou arénou s parketovou podlahou. Je to tradicí, Celtics hrají na parketách již od konce druhé světové války, kdy bylo dřevo drahým a nedostatkovým zbožím.\n\nAréna byla vybrána za dějiště mužské týmové soutěže v tenise, Laver Cupu 2020.\n\nTD Garden také pořádá nesportovní události, koncerty, Disney on Ice a další. Odehrála se zde také národní konvence Demokratické strany v rámci prezidentských voleb 2004. I přes horší akustiku budovy zde několik koncertovali Bruce Springsteen či U2, se čtyřmi koncerty v řadě k nahrání DVD \"Elevation 2001: Live from Boston\". Natáčeli zde i Fleetwood Mac, The Who, Genesis a Céline Dion. Vystoupení v aréně uskutečnili také Madonna, Metallica, Green Day, Bon Jovi a Pink.\n"}
{"id": "538558", "url": "https://cs.wikipedia.org/wiki?curid=538558", "title": "Seznam panovníků Nizozemska", "text": "Seznam panovníků Nizozemska\n\nSeznam nizozemských panovníků zahrnuje holandské místodržitele (severní provincie), holandské a nizozemské krále (a vládnoucí královny). Holandští místodržitelé sice nebyli dědičnými panovníky, ale po většinu doby vládli severnímu Nizozemí a od roku 1747 byla jejich funkce oficiálně dědičná. Po roce 1815 se stali dědičnými králi Nizozemskými. \n\nRodokmen klade důraz na kontinuitu trůnu.\n\n\n"}
{"id": "538561", "url": "https://cs.wikipedia.org/wiki?curid=538561", "title": "Zlatonosné pobřeží", "text": "Zlatonosné pobřeží\n\nZlatonosné pobřeží ( ) byl historický státní útvar, britská kolonie v letech 1821 – 1957, rozkládající se v západní Africe, při pobřeží Guinejského zálivu. V roce 1957 vznikl na jeho území nezávislý stát Ghana.\n"}
{"id": "538566", "url": "https://cs.wikipedia.org/wiki?curid=538566", "title": "Abú Sajjáf", "text": "Abú Sajjáf\n\nAbú Sajjáf (: جماعة أبو سياف‎, \"Jamāʿah Abū Sayyāf\", \"ASG\"; filipínsky: \"Grupong Abu Sayyaf\", : \"Abu Sayyaf\"), známá též jako al-Hakarat al-Islamíja, je jedna z řady islamistických teroristických skupin, působících v části jižních Filipín. Od svého založení v roce 1991 se Abú Sajjáf podílela na bombových útocích, únosech, vraždách a vydírání. Všechny tyto prostředky považuje Abú Sajjáf za prostředek k boji za nezávislou islamistickou provincii na Filipínách. Abú Sajjáf je skupinou napojenou na teroristickou skupinu Islámský stát. Podle odhadů měla organizace v červenci 2003 od 500 do 1000 příslušníků.\n\nJedná se o různé muslimské skupiny, které se již od 70./80. let 20. století zapojují do povstání za nezávislost jihofilipínského ostrova Mindanao a nastolení teokratické islamistické vlády. Název skupiny je odvozen z arabských slov ابو, abú („otec“) a sajjáf („šermíř“), tedy doslovně znamená „otec šermíře“. Samotní příslušníci skupiny ji nazývají „al-Hakarat al-Islamíja“ či „Islamistické hnutí“.\n\nNa přelomu února a března roku 2017 byl na Filipínách unesen a následně v provincii Sulu zavražděn 70letý německý občan Jürgen Kantner. \n\n"}
{"id": "538581", "url": "https://cs.wikipedia.org/wiki?curid=538581", "title": "Haworthova projekce", "text": "Haworthova projekce\n\nHaworthova projekce je nejběžnější způsob zobrazení strukturálního řetězce monosacharidů. Využívá jednoduché trojrozměrné perspektivy. Haworthova projekce byla pojmenována po Walteru Haworthovi.\n\nTento typ projekce vykazuje následující charakteristické znaky:\n\n\n"}
{"id": "538582", "url": "https://cs.wikipedia.org/wiki?curid=538582", "title": "Administrativní styl", "text": "Administrativní styl\n\nAdministrativní styl je styl informativní a věcné komunikace. Někdy se též označuje jako jednací či úřední. Je zaměřen především na fakta a na jejich sdělení. Autor ustupuje do pozadí a osobní vztah k adresátovi bývá zastřen. Požadavky na projev v administrativním stylu jsou především výstižnost, snadnost a rychlost vypracování a jednotnost. Forma je převážně písemná.\n\n\n\n"}
{"id": "538583", "url": "https://cs.wikipedia.org/wiki?curid=538583", "title": "Ferlin Husky", "text": "Ferlin Husky\n\nFerlin Husky, pseudonymy Terry Preston, Simon Crum (3. prosince 1925 Flat River, Missouri, USA – 17. března 2011 Westmoreland, Tennessee) byl americký zpěvák působící v oblasti americké country hudby, člen Grand Ole Opry.\n\nS uměleckou činností začínal už v roce 1944, kdy sloužil v obchodním loďstvu Spojených států, které, mimo jiné, převáželo americké vojáky na bojiště a zpět. Na svých osobních stránkách uvádí, že se jeho loď účastnila i dne D při vylodění v Normandii v okolí přístavního města Cherbourgu.\n\nPo válce se stal diskžokejem nejprve ve své rodné Missouri, později i v Bakersfieldu v Kalifornii. Tehdy používal pseudonym Terry Preston.\n\nNahrávat začal ve společnosti Capitol Records v roce 1953, kdy mu byl manažerem zpěvák Tennessee Ernie Ford. Jeho kariéra začala rychle stoupat. V polovině 50. let měl několik hitů, které se umístily na 1. místě countryové hitparády. Jeho popularita trvala až do počátku 70. let, kdy měl postupně několik desítek hitů, které se umísťovaly na předních příčkách americké hitparády.\n\nOd roku 1977 měl vážné zdravotní problémy se srdcem a umělecké činnosti se věnoval pouze omezeně.\n\n\n\n"}
{"id": "538584", "url": "https://cs.wikipedia.org/wiki?curid=538584", "title": "Prokop Podlipský", "text": "Prokop Podlipský\n\nProkop Podlipský (9. srpna 1859 Praha – 5. dubna 1900 Praha) byl český právník, politik a redaktor.\n\nByl synem spisovatelky Sofie Podlipské a jejího manžela Josefa. Studoval gymnázium a právnickou fakultu, pak pracoval v advokacii.\n\nBrzy se zapojil do veřejné činnosti. Jako student byl starostou akademického čtenářského spolku. Roku 1893 se stal členem sboru obecních starších v Praze a o rok později městské rady. V roce 1895 byl zvolen poslancem českého zemského sněmu za okresy Rychnov nad Kněžnou, Žamberk, Kostelec nad Orlicí a Dobruška. Několik let působil jako předseda Národní jednoty severočeské. Byl jedním z nejznámějších mladých českých politiků.\n\nOd roku 1896 také zastával funkci redaktora časopisu \"Česká revue\", tiskového orgánu mladočeské strany.\n\nSoučasníci na něm oceňovali velkou angažovanost ve prospěch českého národa. Zemřel v dubnu 1900.\n\n"}
{"id": "538585", "url": "https://cs.wikipedia.org/wiki?curid=538585", "title": "Roman Malinovskij", "text": "Roman Malinovskij\n\nRoman Vaclavovič Malinovskij (rusky \"Роман Вацлавович Малиновский\", 18. března 1876 – 5. listopadu 1918, Moskva, RSFSR) byl ruský revolucionář, politik a agent carské policie Ochranky.\n\nV roce 1899 byl zatčen pro krádeže na dva roky vězení. V letech 1901 až 1905 sloužil v ruské armádě.\n\nRoku 1906 přistoupil k bolševikům a stal se členem Unie kovodělníků. Roku 1910 byl zatčen carskou policií Ochrankou. Po propuštění se stal jejím špionem. \n\nRoku 1912 se stal členem ústředního výboru bolševiků a také poslancem v Dumě. Jako agentovi Ochranky se mu podařilo deportovat na Sibiř mnoho významných bolševických předáků, např. Josifa Stalina nebo Jakova Sverdlova. \n\nRoku 1913 jej obvinil vůdce menševiků Julius Martov ze spolupráce s Ochrankou. Lenin tomu však odmítal uvěřit a zastal se ho. Roku 1914 odešel do exilu v Německu. \n\nV roce 1918 se vrátil zpět do Petrohradu. Pokoušel se sice dostat do petrohradského sovětu, bolševický předák Grigorij Zinovjev však odhalil jeho kontakty s Ochrankou. Po krátkém procesu byl obviněn ze zrady, odsouzen k trestu smrti a zastřelen.\n"}
{"id": "538586", "url": "https://cs.wikipedia.org/wiki?curid=538586", "title": "Emanuel Tonner", "text": "Emanuel Tonner\n\nEmanuel Tonner (25. prosince 1829 Zdíkov – 4. dubna 1900 Praha) byl český pedagog, novinář, překladatel a politik mladočeské, později staročeské strany.\n\nVeřejně činný byl už od mládí. V roce 1849 se stal spolupracovníkem časopisu \"Slovanská lípa\" a za zveřejněné články byl stíhán vojenským soudem. O rok později vydal překlad srbských básní, který věnoval ve prospěch budoucího Národního divadla.\n\nPo absolvování univerzity strávil dva roky (1854-56) v Haliči, pak se vrátil do Prahy jako profesor nově zřízené obchodní akademie. Zaměstnání ale brzy ztratil kvůli svým politickým názorům. Učil pak na vyšší dívčí škole a po několika letech se vrátil na obchodní akademii jako ředitel. V této funkci zůstal až do smrti.\n\nAktivní politiky se účastnil od roku 1861, kdy byl krátce po řádných zemských volbách v roce 1861 v doplňovací volbě počátkem dubna 1861 zvolen na Český zemský sněm za kurii venkovských obcí, obvod Strakonice a Horažďovice. Podle jiného zdroje byl poslancem zemského sněmu až od roku 1863 a setrval na něm do roku 1870. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, Písek, Strakonice, Blatná atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl prohlášen za zaniklý z důvodu absence. Původně byl členem Národní (staročeské) strany, ale tíhl k jejímu mladočeskému liberálnímu křídlu. V roce 1864 se ale podílel na konzultacích ohledně možnosti založení nové liberálně orientované politické strany. Účastnil se porad, které svolal Rudolf Thurn-Taxis, na nichž se profiloval program samostatné politické strany. Nakonec ale k formálnímu ustavení nezávislé mladočeské formace nedošlo a oba proudy české politiky i nadále existovaly ve volné alianci. Rozdílné stanovisko od hlavního proudu staročeské politiky prezentoval i v roce 1873, v debatách okolo politiky pasivní rezistence na zemském sněmu. Když Český klub coby společná sněmovní frakce českých státoprávních poslanců o otázce hlasoval, byla sice odsouhlasena pasivní rezistence i na zemském sněmu, ale pouhým poměrem 47 : 35 hlasů. Poražená (mladočeská) menšina reagovala 25. listopadu 1873 veřejným prohlášením, ve kterém sice předchozí většinové rozhodnutí respektovala, ale demonstrativně vrátila své mandáty \"do rukou voličů\", protože rozhodnutím o pokračujícím bojkotu pozbyly svého účelu. Mezi signatáři tohoto prohlášení byl i Tonner a další politici, kteří v té době již směřovali k ustavení samostatné politické strany, ke kterému došlo následujícího roku, kdy formálně vznikla Národní strana svobodomyslná (mladočeská).\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Tonner zvolen za kurii venkovských obcí v obvodu Roudnice, Louny, Mělník atd. Nyní mandát převzal. Slib složil 5. března 1880. Profiloval se jako provládní poslanec, ale v rámci Českého klubu spolu s dalšími mladočechy dával najevo některé pochybnosti o správnosti podpory vládních předloh. V tomto smyslu vystoupil proti vládní školské reformě v roce 1883, která v souladu s přáním německorakouských konzervativců částečně revidovala liberální reformy předchozích dekád, což pro některé mladočeské pokrokáře bylo nepřijatelné. Zatímco, František Tilšer na odmítavém stanovisku setrval a hlasoval proti zákonu, Tonner a další mladočeši se nakonec přiklonili k pozici Českého klubu. Za to pak ovšem čelil kritice voličů a musel svůj mandát obhajovat v doplňovacích volbách do Říšské rady. V jeho volebním obvodu ho ovšem porazil nezávislý radikální kandidát Eduard Grégr a Tonner se nakonec do vídeňského parlamentu dostal v jiném obvodu. 13. prosince 1883 tak nově převzal mandát, tentokrát za kurii venkovských obcí (obvod Německý Brod atd.).\n\nOpětovně byl zvolen ve volbách do Říšské rady roku 1885 (nyní za městskou kurii, obvod Písek, Domažlice atd.). Rezignace na poslanecký mandát byla oznámena na schůzi 11. října 1887. Jiné prameny ale uvádějí, že v Říšské radě zasedal až do roku 1891. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). V závěru života se rozešel s mladočeskou stranou a byl aktivním vysoce postaveným členem strany staročeské.\n\nPůsobil i v pražské radě obecních starších. V únoru 1862 spoluzakládal Pražskou jednotu tělocvičnou, známou později pod názvem Sokol. Byl členem a rozhodným příznivcem staročeské strany a její hodnoty vyznával i poté, co utrpěla volební porážku. Názorově se vyvíjel od mladého liberála k tuhému konzervativci.\n\nVýznamná je i jeho činnost novinářská a spisovatelská. Vedle \"Slovanské lípy\" přispíval do časopisu \"Čas\" a deníku \"Národní listy\". Určitou dobu byl i redaktorem \"Světozoru\". Pro tiskový delikt strávil šest měsíců ve vězení, kde studoval české literární klasiky. Měl hluboké znalosti české historie, hlavně třicetileté války, a populární formou ji zpracoval v \"Matici lidu\" pro širokou veřejnost. Dějiny pro něj nebyly jen sbírkou starožitností, ale snažil se pochopit jejich vůdčí myšlenku a přinést z nich aktuální poučení pro současnost. Zastával se slovanské vzájemnosti, zejména česko-polských vztahů, které podpořil knihou \"Poláci a Češi\". Z latiny přeložil spisy \"Res publica bohema\" (Pavel Stránský), \"Obrana jazyka českého\" (Bohuslav Balbín) a \"Bellum bohemicum\" (Ondřej Habervešl z Habernfeldu).\n\nNekrolog otištěný v časopise Zlatá Praha uvádí, že se veškerou svou aktivitou snažil podpořit český národ politicky a povznést ho kulturně. Byl veselý a vtipný. Měl řečnický talent, který využíval v parlamentu. Zemřel náhle na zástavu srdce.\n\n\n"}
{"id": "538588", "url": "https://cs.wikipedia.org/wiki?curid=538588", "title": "Varhanní skříň", "text": "Varhanní skříň\n\nVarhanní skříň je součást varhan, v níž jsou uloženy píšťaly.\n\nVarhanní skříň je z celého nástroje vidět nejvíce. Menší varhany mají většinou jen jednu skříň, větší nástroje se mohou skládat z vyššího počtu skříní. Přední viditelná část varhan, ve které jsou zpravidla umístěny kovové píšťaly, se nazývá prospekt. A uvnitř skříně jsou další skupiny píšťal, které můžeme vidět pouze zevnitř. Před varhanní skříní se často objevuje hrací stůl (místo odkud jsou varhany ovládány).\nV každé skříni se nacházejí určité varhanní stroje, např. žaluziový stroj.\nV prospektu varhanní skříně mohou být umístěny píšťaly rejstříku principál (jeden ze základních rejstříků), někdy prospekt nese horizontální trompety (píšťaly jsou ve vodorovné poloze a jsou na konci rozšířeny).\n"}
{"id": "538590", "url": "https://cs.wikipedia.org/wiki?curid=538590", "title": "René Rémond", "text": "René Rémond\n\nRené Rémond (30. září 1918 Lons-le-Saunier, Jura – 14. dubna 2007 Paříž) byl francouzský historik a politolog. Od roku 1998 byl členem Académie française. Od roku 1981 do ledna 2007 působil jako prezident \"Fondation nationale des sciences politiques\".\n\n\n\n\n\n\n\n"}
{"id": "538591", "url": "https://cs.wikipedia.org/wiki?curid=538591", "title": "Francis Buchholz", "text": "Francis Buchholz\n\nFrancis Buchholz (* 19. února 1954 Hannover, Západní Německo) je německý basák, který se nejvíce proslavil jako člen skupiny Scorpions.\n\nSvé první vystoupení jako basák měl na střední škole; během studia na vysoké škole se připojil ke skupině \"Dawn Road\", kde hrál i Uli Jon Roth. Poté, co od Scorpions odešel Michael Schenker, došlo ke sloučení kapel \"Dawn Road\" a \"Scorpions\" a tak se Francis Bucholz poprvé objevil na albu \"Fly to the Rainbow\" (1974). Se Scorpions hrál 18 let a objevil se na 12 albech, než je v roce 1992 opustil. Posledním albem bylo \"Crazy World\".\n\nBuchholz se znovu k Uli Rothovi připojil kvůli tour po Evropě a USA v roce 2005 a 2006.\n"}
{"id": "538592", "url": "https://cs.wikipedia.org/wiki?curid=538592", "title": "Patsy Cline", "text": "Patsy Cline\n\nPatsy Cline, rodným jménem Virginia Patterson Hensley (8. září 1932, Winchester, Virginie, USA – 5. března 1963, Camden, Tennessee, USA), byla americká zpěvačka působící v oblasti americké country hudby s přesahy do americké pop music, členka Grand Ole Opry. Zemřela na vrcholu pěvecké kariéry při havárii soukromého letounu ve věku 30 let. Byla proslulá svým zvučným, znělým i sytým hlasem v altové poloze.\n\nV oblasti country hudby je dodnes považována za jednu z nejúspěšnějších a nejuznávanějších zpěvaček ve 20. století, jejíž krátký život i její úspěšná kariéra se později stala námětem mnoha knih, filmů, dokumentů, článků i divadelních her.\n\nUž od dětství se jednalo o velice talentovanou dívku, která dobře tančila a od osmi let hrála na klavír. Již ve svých 17 letech začala zpívat v Nashvillu v Tennessee, kde přemluvila Roye Accuffa a uspěla. V roce 1957 zaznamenala velký úspěch s hitem \"Walking After Midnight\" a stala se velice populární. Jejím asi největším hitem je píseň \"Crazy\", kterou pro ni napsal Willie Nelson, a také \"I fall to pieces\".\n\nJejí postava se vyskytuje v americkém životopisném filmy Loretty Lynnové \"První dáma country music\" z roku 1980.\n\n\n"}
{"id": "538604", "url": "https://cs.wikipedia.org/wiki?curid=538604", "title": "Šácholan tříplátečný", "text": "Šácholan tříplátečný\n\nŠácholan tříplátečný (\"Magnolia tripetala\"), též nazývaný magnólie tříplátečná, je opadavý strom z čeledi šácholanovitých. Pochází z jihovýchodních oblastí USA a vyznačuje se velkými listy nápadně nahloučenými na koncích větví. Květy jsou bílé a zapáchající. Rozvíjejí se až po vyrašení listů. Šácholan tříplátečný je v Česku zřídka pěstován jako okrasná dřevina.\n\nŠácholan tříplátečný je opadavý strom s velkými listy, dorůstající výšky 10, řidčeji až 15 metrů. Stromy jsou často vícekmenné. Borka je hladká, šedá. Letorosty jsou tlusté, lysé. Listy jsou nahloučené na koncích větví, tenké, vejčitě podlouhlé až úzce obvejčité nebo obkopinaté, s 26 až 57 cm (výjimečně až 70 cm) dlouhou a 10 až 30 cm širokou čepelí. Listy jsou nejširší asi v polovině, na bázi klínovité, na vrcholu krátce až dlouze zašpičatělé nebo špičaté, na líci lysé a zelené, na rubu v mládí zejména na střední žilce hustě chlupaté. Řapíky jsou 15 až 50 mm dlouhé. Květy mají průměr 5,5 až 11 cm a zapáchají. Okvětí je smetanově bílé, rozprostřené, vnější kruh je světle zelenavý, kratší a nahrazující kalich. Tyčinek je mnoho, s purpurovými nitkami, pestíků je obvykle 53 až 66. Kvete v květnu a červnu, po rozvinutí listů. Souplodí jsou válcovitá až vejcovitě válcovitá, 6 až 10 cm dlouhá a 2 až 3,5 cm široká. Jednotlivé měchýřky jsou dlouze zobanité, lysé. Semena jsou čočkovitá až téměř vejcovitá, 9 až 12 mm dlouhá, se sytě růžovým až červeným míškem.\n\nŠácholan tříplátečný je rozšířen v jihovýchodních oblastech USA. Má poměrně rozsáhlý, avšak nespojitý areál výskytu. Roste v lesích a lesnatých roklích, zejména v horách v nadmořských výškách do 1065 metrů, řidčeji i na pobřeží.\n\nOd ostatních v Česku pěstovaných druhů šácholanu lze šácholan tříplátečný snadno rozlišit podle nebývale velkých listů s klínovitou bází. Listy jsou nahloučené ve zdánlivých přeslenech na koncích větví. Ještě větší (až 80 cm dlouhé) avšak na bázi srdčité listy má šácholan velkolistý (\"Magnolia macrophylla\").\n\nV kultuře je známo několik kříženců šácholanu tříplátečného. Magnolia x thompsoniana, kříženec \"Magnolia tripetala\" x \"M. virginiana\", byl popsán již v roce 1820 a byl vůbec prvním zaznamenaným křížencem magnólií. \"Magnolia\" 'Charles Coates' je předpokládaný hybrid mezi asijskou \"Magnolia sieboldii\" a severoamerickou \"Magnolia tripetala\". Byl nalezen v roce 1947 jako samovolně vzniklé semenáčky v botanické zahradě v Kew. Z Průhonického parku je znám kříženec šácholanu obvejčitého (\"Magnolia obovata\", syn. \"M. hypoleuca\") a šácholanu tříplátečného, nazvaný \"Magnolia x pruhoniciana\".\n\nŠácholan tříplátečný je v Česku celkem zřídka pěstován jako okrasný strom, nápadný zejména velkými deštníkovitě uspořádanými listy. Je vysazen ve druhé části Průhonického parku, nazývané Obora, v Arboretu Žampach, v Dendrologické zahradě v Průhonicích a Pražské botanické zahradě v Tróji, v Arboretu Kostelec nad Černými lesy, v arboretu Jablunkovského sanatoria a v zámeckém parku Hluboká a Sychrov.\n"}
{"id": "538605", "url": "https://cs.wikipedia.org/wiki?curid=538605", "title": "Variace (hudba)", "text": "Variace (hudba)\n\nVariace je hudební instrumentální forma, jejímž základem je opakování jedné základní melodie (\"tématu\") v různých obměnách.\n\nTéma bývá různého původu – přejaté ze skladby jiného autora nebo z lidové hudby či vytvořené přímo autorem jako základ k variační práci. Téma nebývá příliš dlouhé. Mívá jednoduchou, ale výraznou melodii, prostou harmonii, nekomplikovaný rytmus a mírné tempo. Má poskytovat dostatek příležitosti k variacím.\n\nObměňování tématu probíhá nejrůznějšími způsoby, např. zdobením melodie, změnou rytmu, harmonie, tempa, tóniny, polohy, většinou kombinací těchto i řady dalších variačních postupů.\n\nNa počátku této hudební formy vždy zazní téma. Po něm následují jednotlivé variace označené čísly. Počáteční variace bývají jednoduché a zachovávají značnou podobnost s tématem. Jsou tedy formální. Postupně se variace komplikují, nejsložitější obvykle zazní na závěr. Někdy jsou variace zakončeny tématem v původním znění.\n\nVariace jsou mezi hudebními skladateli velmi oblíbenou formou, mezi nejznámější příklady patří:\n\n"}
{"id": "538610", "url": "https://cs.wikipedia.org/wiki?curid=538610", "title": "Lucemburské vévodství", "text": "Lucemburské vévodství\n\nLucemburské vévodství (německy \"Herzogtum Luxemburg\", francouzsky \"Duché de Luxembourg\") byl stát existující v letech 1354–1815. Po celou svou existenci bylo součástí Svaté říše římské a vládlo zde několik dynastií. Jeho předchůdcem bylo Lucemburské hrabství a nástupcem je Lucemburské velkovévodství tj. dnešní Lucembursko, které však zahrnuje malou část území původního vévodství.\n\nLucemburské hrabství povýšil roku 1354 císař Karel IV. na vévodství. To pak udělil svému bratrovi Václavovi. Po Václavově smrti v roce 1383 zdědil vévodství jeho synovec Václav IV. (další Václavovy državy Brabantsko a Limbursko zdědil burgundský vévoda Filip Smělý). Roku 1388 získal Lucemburské vévodství Jošt Moravský výměnou za Kladsko. Po jeho smrti zdědila vévodství Eliška Zhořelecká, jelikož jí ho odkázal její strýc Zikmund Lucemburský, protože je nebyl schopný vyplatit.\nTa roku 1441 uzavřela dohodu s burgundským vévodou Filipem III. Dobrým, která mu umožňovala okamžitě převzít administrativu Lucemburska a zdědit po její smrti vévodství. Filip souhlasil, ale o dva roky později nařídil na její území noční útok a převzal území hned. Eliška byla ze země vypovězena. Lucembursko se tak stalo součásti držav burgundských Kapetovců z rodu Valois.\nPo krátkém období vlády burgundských vévodů připadlo Lucembursko v roce 1477 Habsburkům. Španělská linie rodu Habsburků vládla zemi v letech 1556–1684 a 1697–1700, v letech 1684–1697 bylo lucemburské vévodství obsazeno Francií. V letech 1684–1697 bylo Lucembursko pod francouzskou vládou.\nPo vymření španělské větve Habsburků připadlo Lucembursko jako součást tzv. rakouského Nizozemí rakouské větvi rodu Habsburků, která zde pak vládla v letech 1714–1795. V letech 1795–1814 bylo Lucembursko opět po francouzskou nadvládou jako Département des Forêts.\n\nPo Napoleonově porážce v roce 1815 bylo Lucembursko na Vídeňském kongresu povýšeno na velkovévodství, stalo se nezávislým a v personální unii s Nizozemím, se kterým měla tedy společného panovníka. A stalo se členem Německému spolku.\n\n"}
{"id": "538617", "url": "https://cs.wikipedia.org/wiki?curid=538617", "title": "Go-Regiontour", "text": "Go-Regiontour\n\nGo-Regiontour je dvojice veletrhů, které se konají každoročně v lednu na brněnském výstavišti, jejich zaměřením je cestovní ruch, cestování a regionální rozvoj. \n\nMezinárodní veletrh průmyslu cestovního ruchu Go je zaměřen na cestovní ruch a cestování mimo Českou republiku. Koná se od roku 1990 a v roce 2010 hostil vystavovatele z 21 zemí. Vedle tuzemských cestovních kanceláří a agentur se jej účastní poskytovatelé služeb cestovního ruchu v oblíbených zahraničních destinacích a zahraniční turistické centrály. Současně s ním se koná i filmový festival Go Kamera.\n\nMezinárodní veletrh turistických možností v regionech Regiontour je zaměřen na podporu domácího cestovního ruchu a incomingu, na regionální rozvoj a prezentaci regionů a subjektů z ČR. Účastní se jej klíčové subjekty a osoby s rozhodovacími pravomocemi v cestovním ruchu ČR a jednotlivých regionů. Koná se od roku 1991 a je zaštítěn několika organizacemi v čele s Ministerstvem pro místní rozvoj ČR.\n\n"}
{"id": "538626", "url": "https://cs.wikipedia.org/wiki?curid=538626", "title": "Löwitův mlýn", "text": "Löwitův mlýn\n\nLöwitův mlýn, dříve Velký mlýn, je významná historická budova a kulturní památka stojící v Thomayerových sadech v Praze-Libni u Rokytky pod Libeňským zámkem západně od Elsnicova náměstí. Současná podoba stavby je datována do roku 1747. V roce 2002 byl mlýn poničen velkou povodní a od té doby čeká na rekonstrukci a další využití.\n\nHlavní mlýnská budova má obdélníkový půdorys. Původně bývala patrová, ale po zvýšení okolního terénu je dnes přízemní s polosuterénem. Interiér v přízemí i v patře tvoří jedna velká prostora s trámovým stropem (tlo), neseným střední řadou vyřezávaných dřevěných sloupů. Mezi mlýnem a měděným hamrem, který stával na ostrově v místech bývalé Görnerovy vily, byl dříve ostrůvek zvaný Srub. Tento uměle zřízený ostrov zajišťoval pohon mlýna i hamru, nad nímž býval jez. Kůly z konstrukce jezu byly nalezeny v koncem 19. století při stavbě libeňského přístavu. Součástí Velkého mlýna bývala pila a vodárna, která napájela Libeňský zámek s poplužním dvorem.\n\nPrvní zmínka o mlýnu pod libeňskou tvrzí uvádí, že jej v roce 1530 Petr Vosovský z Adleru rozšířil o hadrový mlýn na výrobu papíru. 27. června 1662 odkoupilo Staré Město pražské od Jana Hertvíka z Nostic libeňský velkostatek, jehož součástí byl i mlýn. V době válek o rakouské dědictví v letech 1741 a 1744 byla Libeň vypleněna. V té době byl nejspíš Velký mlýn i s přilehlými budovami zničen. Už v roce 1747 však byl obnoven a 10. února 1748 za přísných podmínek přenechán Janu Soušovi. Během 18. a 19. století často střídal majitele. Postupně jej vlastnil provozovatel měděného hamru František Herrl, Eva a Matěj Jelínkovi, mlynář Alois Ronz a Josef Hála (Halla). Poslední jmenovaný byl později zvolen obecním radním a v roce 1870 starostou libeňské obce, tuto funkci však odmítl. V roce 1872 se začalo s regulací řečiště Vltavy. Mlýnské rameno, které obtékalo židovskou Libeň, bylo při této úpravě bylo vysušeno a mlýn byl zrušen. Budovy koupil roku 1883 Jáchym Löwit, který je nechal přestavět na pekárnu. Pražská obec se stala znovu vlastníkem objektu v roce 1906. V 50. letech 20. století připadly budovy mlýna n.p. Zelenina Praha, který je přeměnil na sklad brambor. Chátrající budovu převzalo koncem 60. let 20. století Divadlo S. K. Neumanna, nynější Divadlo pod Palmovkou, a využívalo ho k ukládání divadelních rekvizit. V roce 2001 nechala Městská část Praha 8 stavbu kompletně zrekonstruovat. V květnu 2002 zde občanské sdružení SERPENS začalo pořádat kulturní akce v rámci projektu Otevřeno. U příležitosti 100. výročí připojení Libně k Praze zde proběhla divadelní slavnost. Během velkých povodní v srpnu 2002 byl Löwitův mlýn zaplaven až po střechu a voda prakticky zničila výsledky předchozí rekonstrukce. Od té doby je mlýn nevyužitý, protože Městská část Praha 8 nenašla na další rekonstrukci prostředky. O pronájem se bezúspěšně pokoušelo Divadlo Valmet.\n\n"}
{"id": "538627", "url": "https://cs.wikipedia.org/wiki?curid=538627", "title": "Šácholan Soulangeův", "text": "Šácholan Soulangeův\n\nŠácholan Soulangeův (\"Magnolia x soulangeana\"), nazývaný také magnólie Soulangeova, je zahradní kříženec šácholanu obnaženého a šácholanu liliokvětého. Je to nejčastěji pěstovaný druh magnólie, oblíbený pro své časné a bohaté kvetení.\n\nŠácholan Soulangeův je opadavý rozkladitý keř nebo nízký strom dorůstající výšky 2 až 4, výjimečně až 6 metrů. Letorosty jsou lysé. Řapíky jsou 1 až 1,5 cm dlouhé, chlupaté. Listy jsou tenké, obvejčité, s 6 až 15 cm dlouhou a 4 až 7,5 cm širokou čepelí, ve spodních 2/3 postupně se zužující, na bázi klínovité, na vrcholu krátce špičaté. Listy jsou na líci lysé, pouze se zbytky chlupů podél střední žilky na bázi listu, na rubu chlupaté. Žilnatina je tvořena 7 až 9 páry postranních žilek. Květní pupeny jsou vejcovité. Květy se rozvíjejí před olistěním. Okvětí je složeno z 6 až 9 narůžovělých až purpurově červených plátků. Vnější 3 okvětní plátky jsou asi o 1/3 kratší než vnější. Tyčinky jsou 1 až 1,2 cm dlouhé. Pestíky jsou lysé. Souplodí zvané šách je asi 8 cm dlouhé a 3 cm široké, za zralosti černé, s vejcovitými až obvejcovitými, asi 1 až 1,5 cm dlouhými měchýřky pokrytými roztroušenými bílými lenticelami. Semena jsou tmavě hnědá, obvejcovitá a smáčklá.\n\nŠácholan Soulangeův byl vyšlechtěn v roce 1820 ve Fromontu u Paříže křížením šácholanu obnaženého (\"Magnolia denudata\") se šácholanem liliokvětým (\"M. liliiflora\"). Byl pojmenován po svém šlechtiteli jménem Chevalier Soulange-Bodin. Tyto původní rostliny byly získány opylením šácholanu obnaženého pylem šácholanu liliokvětého. Podobné hybridy však byly později nalezeny i v přírodě v oblastech společného výskytu obou rodičovských druhů.\n\nV době květu lze šácholan Soulangeův odlišit od jiných magnólií kvetoucích před olistěním zejména podle okvětních plátků, které jsou všechny téměř stejné (bez vnějšího kruhu kratších zelenavých plátků nahrazujících kalich), na vnější straně sytě červené až fialové a před rozkvětem střechovitě (ne chlopňovitě) uspořádané.\n\nVětšina hybridů šácholanů tvoří první generaci křížení, která je dále množena vegetativně. Toto však pro šácholan Soulangeův neplatí. Jeho rozmanitost a Variabilita je částečně dána variabilitou rodičovských druhů, zejména však tím, že kříženci občas tvoří plodná semena. Hybridy se pak mohou dále křížit mezi sebou navzájem, případně i zpětně s rodičovskými druhy. V roce 1975 již bylo napočítáno 103 kultivarů šácholanu Soulangeova.\n\nŠácholan Soulangeův je v zemích mírného pásu zdaleka nejoblíbenějším a nejčastěji pěstovaným šácholanem. Pěstuje se v široké škále různých kultivarů, které se liší v barvě, velikosti a tvaru květů, době kvetení i celkovém habitu rostlin. V parcích a botanických zahradách je běžně pěstován. Na Hlavním nádvoří v Průhonickém parku je vysazen v několika kultivarech spolu s oběma rodičovskými druhy, šácholanem obnaženým a šácholanem liliokvětým.\n"}
{"id": "538628", "url": "https://cs.wikipedia.org/wiki?curid=538628", "title": "Šácholan hvězdovitý", "text": "Šácholan hvězdovitý\n\nŠácholan hvězdovitý (\"Magnolia stellata\"), nazývaný též šácholan hvězdokvětý nebo magnólie hvězdovitá, je opadavý keř z čeledi šácholanovitých. Pochází z Japonska. V Česku je pěstován jako okrasná dřevina v řadě kultivarů. Je nápadný velkými bílými nebo růžovými květy, rozvíjejícími se před olistěním.\n\nŠácholan hvězdovitý je opadavý, bohatě větvený keř nebo nízký strom, dorůstající výšky 1,5 až 4,5 metrů, výjimečně až 7 metrů. Letorosty i pupeny jsou hustě hedvábitě chlupaté. Kůra je silně aromatická. Listy jsou tenké, úzce obvejčité až široce obkopinaté, 4 až 10 cm dlouhé a 1 až 3 cm široké, na okraji většinou zvlněné, na bázi klínovité, na vrcholku tupé nebo kulaté. Listy jsou na líci lysé, na rubu světlejší a lysé nebo jen na žilkách krátce přitiskle chlupaté. Žilnatina je síťnatá. Řapíky jsou 2 až 5 mm dlouhé, obvykle krátce přitiskle chlupaté. Květy jsou bílé nebo růžové, hvězdicovitě rozevřené, vonné, asi 8 cm v průměru, s přibližně 12 až 18 obkopinatými okvětními plátky. Pestíky jsou lysé. Kvete v březnu a dubnu. Souplodí zvané šách je kuželovité, asi 5 cm dlouhé, pouze s několika plodnými měchýřky.\n\nŠácholan hvězdovitý pochází ze středního Japonska, kde roste v horských lesích na ostrově Honšú.\n\nŠácholan hvězdovitý je v současnosti oblíbená okrasná dřevina zejména pro svůj nízký vzrůst a krásné hvězdovité květy objevující se před olistěním. Pěstuje se v řadě kultivarů se sněhobílými květy (např. 'Royal Star', 'Scented Silver', 'Waterlily', 'Harvard Centenial') nebo narůžovělými až růžovými květy ('Rosea', 'Rubra', 'Dawn', 'Chrysanthemumiflora' aj.). Kultivary se také odlišují plností květů (t.j. počtem okvětních plátků) a vzrůstem. Do Evropy byl šácholan hvězdovitý zaveden v roce 1862, v Čechách se však objevil poměrně pozdě, v roce 1927 v Průhonicích.\n\n"}
{"id": "538630", "url": "https://cs.wikipedia.org/wiki?curid=538630", "title": "Šafránka červenožlutá", "text": "Šafránka červenožlutá\n\nŠafránka červenožlutá (\"Tricholomopsis rutilans\" (Schaeff.) Singer, 1939) je jedovatá houba z čeledi čirůvkovitých, jež byla dříve uváděna jako jedlá. Nejnovější výzkumy ukázaly, že se v šafránce našly látky s podezřelými a ne naprosto doloženými toxikologickými vlastnosti. Lze ji zaměnit s nejedlou Šafránkou ozdobnou.\n\n"}
{"id": "538636", "url": "https://cs.wikipedia.org/wiki?curid=538636", "title": "Tgif", "text": "Tgif\n\nTgif je interaktivní dvoudimenzionální grafický editor pro X11 a tedy pro většinu UN*Xů. Je postavený na knihovně Xlib, vyvíjený od roku 1990 a k disposici pod licencí QPL (jedná se tedy o svobodný software). \n\nZajímavostí je formát ukládání obrázků, který má formu čistého textu, v kterém jsou instrukce v jazyce Prolog.\n\nProgram je poměrně starý a z dávné historie si nese některá omezení, například nepodporuje Unicode, neumí Bézierovy křivky (pouze spliny) interaktivně je nabízen pouze výběr písem a barev předdefinovaných v konfiguračním souboru.\n"}
{"id": "538642", "url": "https://cs.wikipedia.org/wiki?curid=538642", "title": "Mistrovství světa v ledním hokeji 2010 (Divize II)", "text": "Mistrovství světa v ledním hokeji 2010 (Divize II)\n\nMistrovství světa v ledním hokeji 2010 (Divize II) proběhlo od 10. do 17. dubna 2010 ve městech Ciudad de México v Mexiku a v Narvě v Estonsku. Týmy, které se ve skupinách umístily na prvním místě, postupují na Mistrovství světa v ledním hokeji 2011 (Divize I), zatímco týmy, které se ve skupinách umístily na posledním místě, sestupují do Mistrovství světa v ledním hokeji 2011 (Divize III)\n\n\" Španělsko postoupilo do 1. divize na Mistrovství světa v ledním hokeji 2011 (Divize I.).\"\n\n\" Turecko sestoupilo do 3. divize na Mistrovství světa v ledním hokeji 2011 (Divize III.).\"\n\n\" Estonsko postoupilo do 1. divize na Mistrovství světa v ledním hokeji 2011 (Divize I.).\"\n\n\" Izrael sestoupil do 3. divize na Mistrovství světa v ledním hokeji 2011 (Divize III.).\"\n\n"}
{"id": "538648", "url": "https://cs.wikipedia.org/wiki?curid=538648", "title": "Ixonanthaceae", "text": "Ixonanthaceae\n\nIxonanthaceae je čeleď vyšších dvouděložných rostlin z řádu malpígiotvaré (\"Malpighiales\").\n\nZástupci čeledi \"Ixonanthaceae\" jsou keře a stromy se střídavými jednoduchými listy s drobnými palisty nebo bez palistů. Listy jsou celokrajné nebo zubaté. Květy jsou drobné, oboupohlavné, téměř nebo zcela pravidelné, v úžlabních nebo vrcholových květenstvích. Kalich je tvořen 5 volnými nebo na bázi srostlými lístky. Koruna je složena z 5 volných a za plodu vytrvávajících korunních lístků. Tyčinek je 5 až 20. Semeník je srostlý z 5 (výjimečně méně) plodolistů, rozdělený nepravými přehrádkami podobně jako u čeledi lnovité (\"Linaceae\").\nČnělka je jedna. V každém plodolistu je 1 nebo 2 vajíčka. Plodem je tobolka. Semena jsou okřídlená nebo s míškem.\n\nČeleď zahrnuje asi 20 druhů ve 4 rodech a je rozšířena v tropech celého světa. Její zástupci rostou v tropickém deštném lese, na savanách i v keřovité vegetaci, většinou do nadmořské výšky 1200m.\n\nSemena s míškem jsou šířena ptáky, okřídlená semena větrem.\n\nRody čeledi \"Ixonanthaceae\" byly tradičně řazeny do čeledi lnovité (\"Linaceae\"). Od této a blízce příbuzných čeledí\nse odlišuje střechovitě uspořádanými korunními lístky za plodu vytrvávajícími, nepřítomností sekrečních kanálků a intrastaminálním diskem.\n\nPříbuzenské vztahy v rámci řádu \"Malpighiales\" jsou dosud nejasné. V systému APG IV z roku 2016 byl z čeledi \"Ixonanthaceae\" vyjmut rod \"Allantospermum\" a přeřazen do čeledi \"Irvingiaceae\".\n\nKůra \"Ixonanthes icosandra\" je v Malajsii používána na vydělávání rybářských sítí.\n\n\"Cyrillopsis\", \"Ixonanthes\", \"Ochthocosmus\", \"Phyllocosmus\"\n\n\n"}
{"id": "538652", "url": "https://cs.wikipedia.org/wiki?curid=538652", "title": "František Jirava", "text": "František Jirava\n\nMUDr. František Jirava (* 29. října 1941) je český politik a lékař, bývalý senátor za obvod č. 8 – Rokycany, člen ČSSD a poradce pro zdravotnictví hejtmanky Milady Emmerové.\n\nOd roku 1972 pracuje v Plicní léčebně Janov v Mirošově, kde v 90. letech zastával funkci primáře.\n\nV senátních volbách 1996 byl zvolen senátorem za obvod č. 8 – Rokycany, když v obou kolech porazil kandidáta ODS Karla Nováka. V horní komoře se angažoval ve Výboru pro zdravotnictví a sociální politiku. Ve volbách 2000 svůj mandát obhajoval, ale se ziskem 18,39 % hlasů se nedostal ani do druhého kola.\n\nV roce 2001 se ve stranických volbách ucházel o post předsedy krajské organizace v Plzeňském kraji, porazil jej poslanec Václav Šlajs, přestože měl Jirava podporu členů Mladých sociálních demokratů i některých okresních sdružení.\n\nVe funkčním období 2002 – 2006 působil v zastupitelstvu obce Holoubkov.\n\nV současnosti zasedá ve Výboru pro zdravotnictví a sociální věci Plzeňského kraje. a je členem představenstva nemocnice v Rokycanech. Stal se poradcem hejtmanky Milady Emmerové, přestože nevyhověl požadavkům výběrového řízení. V médiích se spekuluje, že by mělo jít o střet zájmů, neboť Jirava je jejím blízkým přítelem.\n\n"}
{"id": "538659", "url": "https://cs.wikipedia.org/wiki?curid=538659", "title": "Prostý text", "text": "Prostý text\n\nProstý text (též čistý nebo holý text, ) je v informatice označení uložení textu do souboru ve formě, kdy jsou uloženy pouze jednotlivé znaky (resp. čísla odpovídající kódům použité znakové sady, např. ASCII nebo Unicode) bez formátovacích informací. Takový soubor se pak nazývá textový soubor. Hlavní výhodou prostého textu je jeho přímá čitelnost bez nutnosti interpretovat obsah souboru speciálním programem, možnost upravovat jakýmkoliv jednoduchým textovým editorem. Opakem prostého textu je formátovaný text, který obsahuje kromě vlastní textové informace i specifické informace způsobující změnu jeho formátování (začátek odstavce, nadpis, řez písma, použitý font atd.) nebo obecně jakýkoliv binární soubor.\n\nZákladními výhodou prostého textu je jeho jednoduchost a z ní vyplývající přenositelnost. Pokud je potřeba prostý text zpracovat (přečíst, změnit), není nutné interpretovat doplňující informace, které jsou typicky pro každý formát souboru jiné, ale je možné použít jakýkoliv jednoduchý textový editor, který je typicky dostupný na všech platformách (v Microsoft Windows je to Poznámkový blok, v unixových systémech pak například Vi, Vim, pico, v GUI pak gedit, v systému Mac OS X pak TextEdit na atd). Textové procesory naopak ukládají texty obvykle spolu s formátovacími značkami.\n\nV prostém textu jsou obvykle ukládány zdrojové kódy pro počítačové programy, konfigurační soubory (Windows 3.x, všechny unixové systémy). Používá se též pro základní formát elektronické pošty, pro internetové protokoly (SMTP, HTTP, POP3…) i v dalších případech.\n\nV českém prostředí (obecně však pro většinu jazyků) je nutné pro interpretaci národních znaků (tj. písmena s diakritickými znaménky) zvolit vhodnou znakovou sadu. U prostého textu je však normální, že v něm není informace o znakové sadě obsažena. V prostředí Microsoft Windows je proto implicitně použito kódování Windows-1250, které však nemusí být pro zobrazený text správné a znaky s diakritikou nejsou správně zobrazeny a text je obtížně čitelný. V unixových systémech bývalo dříve pro češtinu implicitní kódování ISO 8859-2, v posledních letech pak pro všechny jazyky UTF-8. Některé unixové editory jsou schopny do jisté míry detekovat znakovou sadu na základě rozdílů mezi nimi, avšak je téměř nemožné odlišit ISO 8859-2 a Windows-1250.\n"}
{"id": "538661", "url": "https://cs.wikipedia.org/wiki?curid=538661", "title": "Stephen Fry", "text": "Stephen Fry\n\nStephen John Fry (* 24. srpna 1957, Londýn) je britský herec, komik, spisovatel, televizní moderátor a filmový režisér. \n\nPoprvé se kulturně zviditelnil televizní produkcí herecké skupiny Cambridge Footlights Review jménem The Cellar Tapes, jež se uskutečnila roku 1982.\n\nZnámým se stal převážně svou tvorbou s Hughem Lauriem v komickém duu známém jako Fry and Laurie. Nejznámějším televizním počinem této dvojice byl šestadvacetiepizodový televizní komediální seriál \"A Bit of Fry and Laurie\" sestávající z krátkých skečů. S Hughem Lauriem také hrál v televizním seriálu \"Jeeves and Wooster\" inspirovaném knihami P. G. Wodehouse a v seriálu Černá zmije.\n\nFry je také úspěšným spisovatelem. Na tomto poli debutoval roku 1991 románem \"The Liar\". Další z jeho populárních knih byla například autobiografie pokrývající jeho prvních dvacet let života \"Moab is my Washpot\", vydaná roku 1997.\n\nV roce 2010 se rozešel po 14letém partnerském vztahu s Danielem Cohenem. Fry trpí bipolární poruchou a v roce 2012 se pokusil o sebevraždu. Na přelomu let 2014 a 2015 ohlásil zasnoubení s 27letým partnerem Elliottem Spencerem.\n\n"}
{"id": "538662", "url": "https://cs.wikipedia.org/wiki?curid=538662", "title": "Úporovité", "text": "Úporovité\n\nÚporovité (\"Elatinaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to vodní nebo bahenní byliny či polokeře s jednoduchými vstřícnými či přeslenitými listy a drobnými pravidelnými květy. Čeleď zahrnuje asi 35 druhů ve 2 rodech a je rozšířena po celém světě. V květeně České republiky je zastoupena několika druhy rodu úpor.\n\nÚporovité jsou jednoleté nebo krátkověké vodní nebo bahenní byliny až polokeře, často uzpůsobené kolísání vodní hladiny. Listy jsou jednoduché, vstřícné nebo přeslenité, celokrajné nebo se zubatým okrajem, se zpeřenou žilnatinou. Květy jsou drobné, pravidelné, oboupohlavné, jednotlivé nebo v úžlabních svazečcích. Kalich i koruna jsou složeny ze 2 až 5 lístků, kalšní lístky jsou volné nebo částečně srostlé, korunní volné. Tyčinek je nejčastěji 2 až 6. Semeník je svrchní, srostlý ze 2 až 5 plodolistů a se stejným počtem komůrek a čnělek. Plodem je mnohasemenná tobolka. U zástupců čeledi jsou časté kleistogamické květy, které se neotvírají a dochází k samosprášení.\n\nÚporovité jsou kosmopolitně rozšířená čeleď se 35 druhy ve 2 rodech. Rod úpor (\"Elatine\") je zastoupen na všech kontinentech s výjimkou Antarktidy.\nV květeně ČR bylo zaznamenáno celkem 5 druhů úporu, náleží však vesměs mezi zřídkavé až velmi vzácné rostliny.\n\nJiž od 1. poloviny 19. století je čeleď řazena do příbuzenstva čeledi klusiovité (\"Clusiaceae\"), ve většině systémů byla spolu s ní řazena do řádu čajovníkotvaré (\"Theales\").\nV systému APG I byla čeleď klusiovité přesunuta do řádu malpígiotvaré (\"Malpighiales\"), zatímco úporovité\n(\"Elatinaceae\") jsou zde ponechány mezi čeleděmi s nejasným zařazením. V systému APG II je posléze do řádu malpígiotvaré\npřesunuta i tato čeleď.\n\nČeleď úporovité (\"Elatinaceae\") je sesterskou větví čeledi malpígiovité (\"Malpighiaceae\").\n\n\n\"Bergia\", \"Elatine\"\n\n\n"}
{"id": "538663", "url": "https://cs.wikipedia.org/wiki?curid=538663", "title": "Siamotyrannus", "text": "Siamotyrannus\n\nSiamotyrannus (\"tyran ze Siamu\") byl středně velkým teropodem z čeledi Metriacanthosauridae. Žil v období spodní křídy na území dnešního Thajska. Jeho fosilní pozůstatky byly objeveny roku 1993 a vědecky popsány v roce 1996. Původně byl považován za vývojově primitivního tyranosauroida, v roce 2012 však byl překlasifikován. Dnes je pokládán za blízkého příbuzného rodu \"Sinraptor\".\n\nTento dinosaurus měřil na délku asi 6 metrů a vážil zřejmě kolem 500 kg. Přesné rozměry však zatím nelze určit. Představoval predátora, schopného skolit kořist v podobě velkých býložravých dinosaurů (například sauropodů a ornitopodů). Je možné, že lovil mláďata sauropoda rodu \"Phuwiangosaurus\", s nímž sdílel ekosystémy.\n\n"}
{"id": "538670", "url": "https://cs.wikipedia.org/wiki?curid=538670", "title": "Čečetka tmavá", "text": "Čečetka tmavá\n\nČečetka tmavá (\"Acanthis flammea cabaret\") je drobný pták, zřetelně menší než vrabec, z čeledi pěnkavovitých (\"Fringillidae\"). Jde o poddruh čečetky zimní (\"Acanthis flammea\"), někdy též uváděný jako samostatný druh.\n\n\nZbarvení je velmi podobné čečetce zimní, ale celkové vyznění je tmavší (hnědší). Má černavě hnědé okraje per, hlavně svrchu a na hrdle. Rovněž její vábení se liší od čečetky zimní. Sameček má nápadně karmínově červenou přední část temene a zejména hruď. Pod malým, u kořene širším, zobákem je výrazná černá skvrna. Kostřec je načervenalý a jemně čárkovaný (na rozdíl od čečetky bělavé, která má kostřec bílý). Vršek těla a boky jsou podélně tmavěji proužkované, spodek těla je bělavý. Přes šedohnědá křídla se táhnou dva světlé křídelní pásky. Samička má červené pouze temeno, nikdy hruď. Mláďata nemají žádnou červenou barvu, chybí jim také černá skvrna v okolí zobáku. Jsou na spodu hustěji skvrnitá.\n\nRozšíření: Alpy a Britské ostrovy, v posledních 50 letech se rozšířila na celém území mezi oběma oblastmi (viz mapka). Převážně stálý až potulný druh. Hnízdí především v řídkých březových a mladých jehličnatých lesích. V České republice hnízdí rozptýleně především v horských oblastech mimo východní část území; celková početnost je odhadována na 6-12 tisíc párů.. Hnízdí od dubna do července - většinou 2× ročně. Často hnízdí více párů pohromadě (čečetky mají sklon vytvářet jakési \"kolonie\"). Hnízdo staví, stejně jako u většiny pěnkavovitých ptáků, samička. Bývá umístěno na jehličnanech, listnáčích i keřích, zpravidla nevysoko nad zemí. Je postaveno z jemných větviček, suché trávy, mechu i lišejníku. Hnízdní kotlinka má výstelku z chlupů a peří. Samička snáší 4-5 vajíček, na kterých sedí sama a sameček ji na hnízdě krmí. Potrava je převážně rostlinná - semena olší, bříz, borovic a různých bylin, v době hnízdění nezralá semena a hmyz.\n\nV dřívějších časech nebývala čečetka, na rozdíl od jiných pěnkavovitých, oblíbeným \"klecním ptákem\". Zpěv není příliš libozvučný (zejména vedle stehlíka nebo konopky). V ČR jsou v zajetí chovány především čečetky zimní..\nJarmila Kačírková: Čečetka tmavá (Acanthis flammea cabaret) Krkonoše, Luční bouda, 22.6.2019<br>\n\n\n"}
{"id": "538671", "url": "https://cs.wikipedia.org/wiki?curid=538671", "title": "Nové Třebčice", "text": "Nové Třebčice\n\nNové Třebčice (dříve Německé Třebčice, ) jsou malá vesnice, část obce Veliká Ves v okrese Chomutov. Nachází se asi 1,5 km na severozápad od Veliké Vsi. V roce 2009 zde bylo evidováno 15 adres.\n\nNové Třebčice leží v katastrálním území Veliká Ves o výměře 17,81 km.\n\nNázev vesnice je odvozen ze jména \"Třebek\" ve významu ves lidí Třebkových. V historických pramenech se jméno vesnice vyskytuje ve tvarech: w Niemeczkych Trzebcziczych (1543), Trzebossicze (1545), Trebessicz (1545), Teutschen Trebschicz (1598), Něm. Třebčic (1609), Niemeczka Trzebssicze (1623), Niemeczke Trzebossicze (1626), Deutsch Trabetitz (1787) nebo Teutsch-Trebetitsch (1846).\n\nPrvní písemná zmínka o vesnici pochází z roku 1543.\n\nV polovině 19. století u vesnice provozoval J. Matusch doly \"Jan\" a \"Václav,\" ve kterých se těžilo nekvalitní hnědé uhlí velikoveské pánve.\n\nPři sčítání lidu v roce 1921 zde žilo 149 obyvatel (z toho 66 mužů), z nichž bylo devět československé a 140 německé národnosti, a všichni byli římskými katolíky. Podle sčítání lidu z roku 1930 měla vesnice 147 obyvatel: čtrnáct Čechoslováků, 132 Němců a jednoho cizince. Kromě tří evangelíků a jednoho člověka bez vyznání se hlásili k římskokatolické církvi.\n\nPamátkově chráněnými objekty ve vesnici jsou dům čp. 9 a socha svatého Václava se dvěma anděly z roku 1773 na návsi. Za vesnicí stojí u silnice do Vitčic socha svatého Jana Nepomuckého ze stejného roku.\n\n"}
{"id": "538677", "url": "https://cs.wikipedia.org/wiki?curid=538677", "title": "Římskokatolická farnost u kostela Matky Boží, Jihlava", "text": "Římskokatolická farnost u kostela Matky Boží, Jihlava\n\nŘímskokatolická farnost u kostela Matky Boží, Jihlava je územní společenství římských katolíků v Jihlavě, s farním kostelem Nanebevzetí Panny Marie.\n\nDo farnosti náleží pouze území části města Jihlavy. Vedle farního kostela spravuje farnost též hřbitovní kapli Nanebevstoupení Páně (1893) a kapli Panny Marie Pomocné.\n\nJihlavský minoritský klášter vznikl spolu s městem ve čtyřicátých letech 13. století, písemně je doložen poprvé až roku 1257.\nHusitské války klášter v katolické Jihlavě přežil bez úhony, stejně tak pozdější protestantismus. Za josefinských reforem klášter ušel zrušení, při zdejším kostele byla zřízena roku 1784 druhá městská farnost, nejprve spravovaná diecézním knězem a od roku 1800 přímo členy kláštera. Během let 1948 až 1989 klášterní budovy sloužily školským účelům a zčásti též farnímu úřadu. \n\nFarářem byl od srpna 2012 Mgr. Stanislav Stec, OFMConv.Toho ve funkci vystřídal od srpna 2016 P. Krzystof Skibiński, OFMConv.\n\nVe farnosti sídlí Řád minoritů, Kongregace Milosrdných sester III. řádu sv. Františka v Opavě a Střední odborná škola sociální u Matky Boží Jihlava.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. květen. Adorační den připadá na 3. září.\n\nKaždoročně se ve farnosti koná tříkrálová sbírka. V roce 2015 se na celém území Jihlavy vybralo přes 115 tisíc korun. V roce 2017 dosáhl výtěžek sbírky v Jihlavě 103 396 korun.\n\nKaždou sobotu odpoledne chodí členové komunity minoritů k nemocným do jihlavské nemocnice, kde zpovídají, rozdávají svaté přijímání, udílí svátost pomazání nemocných a nabízí rozhovor a modlitbu.\n"}
{"id": "538679", "url": "https://cs.wikipedia.org/wiki?curid=538679", "title": "Pekařka (rozcestník)", "text": "Pekařka (rozcestník)\n\nPekařka může být:\n\n\n\n\n"}
{"id": "538681", "url": "https://cs.wikipedia.org/wiki?curid=538681", "title": "Sierra", "text": "Sierra\n\nSierra může být:\n"}
{"id": "538687", "url": "https://cs.wikipedia.org/wiki?curid=538687", "title": "Závislostní syntax", "text": "Závislostní syntax\n\nZávislostní neboli dependenční syntax je druh syntaxe (neboli větné stavby), která se zabývá závislostními vztahy mezi výrazy ve větě, resp. souvětí, tedy elementárními syntaktickými jednotkami (větnými členy, případně větami).\n\nZakladatelem závislostní syntaxe je francouzský lingvista Lucien Tesnière. Do českého prostředí se závislostní syntax dostala skrze práci Vladimíra Šmilauera a je dodnes v české lingvistice považována za standard s velmi širokou aplikací. Základy závislostní syntaxe se vyučují na základních a středních školách. Závislostní syntax je použita pro popis české syntaxe v tzv. akademické \"Mluvnici češtiny\". Na závislostní syntaxi je založen funkční generativní popis vytvořený v 60. letech 20. století Petrem Sgallem, který je v dnešní době uplatňován v (nejen české) komputační a korpusové lingvistice.\n\nTradiční závislostní syntax rozlišuje dvě úrovně větné skladby: úroveň věty jednoduché (klauze, nebo zkrátka věty) a úroveň souvětí, přičemž souvětí je složeno alespoň ze dvou vět.\n\nNa úrovni věty vstupují do syntaktických vztahů tzv. větné členy, kdy větný člen v mnoha případech odpovídá právě jednomu slovu. Některé slovní druhy (částice, citoslovce, předložky a spojky) nemají větněčlenskou platnost a do závislostních syntaktických vztahů vstupují jen nepřímo či vůbec. Stejně tak jsou ze syntaktických vztahů vyloučeny i jazykové výrazy menší než slovo, tedy morfémy. Vztahy mezi morfémy se zabývá disciplína zvaná morfologie (tvarosloví).\n\nNa úrovni souvětí vstupují do syntaktických vztahů věty (klauze).\n\nMezi vztahy v závislostní syntaxi se řadí tři základní (neodvoditelné, neredukovatelné) a jeden pomocný (odvozený) syntaktický vztah. Základními vztahy jsou (1) řízení (dominace, závislost) či rozvíjení, (2) koordinace, (3) lineární precedence. Odvozený syntaktický vztah lze nazvat tranzitivní řízení.\n\nVztah řízení je binární, tj. vstupují do něj právě dva větné členy, antisymetrický, tj. jeden člen vztahu je řídící (resp. rozvíjený) a druhý je (pod)řízený či také závislý (resp. rozvíjející), atranzitivní, tj. pokud A řídí B a B řídí C, pak A neřídí C, a ireflexivní, tj. žádný člen nemůže řídit sebe sama. Např. věta \"Ten strašně hladový vlk rychle sežral červenou karkulku s košíkem\" je charakterizována následující množinou usouvztažněných dvojic, kdy první člen je vždy člen řídící a druhý je závislý:\n\n\nPro znázornění závislostních syntaktických vztahů se často používá grafu, tzv. závislostního stromu. Každé dva členy spojené nepřerušovanou čárou jsou ve vztahu řízení, přičemž platí, že vertikálně výše umístěný člen je člen řídící. Svisle vedené přerušované čáry znázorňují projekci větných členů na odpovídající lineárně uspořádaná slova. Závislostní strom je informativnější, než prostá množina vztahů, neboť vyjadřuje také vztah lineární precedence (viz níže).\n\nJak je patrné, jeden člen může vstupovat do více vztahů současně a to buď tak, že je jak členem řídícím, tak i členem řízeným (\"vlk\", \"karkulku\", \"hladový\") či řídí více než jeden větný člen (\"sežral\", \"karkulku\"), nikoliv však tím, že je vícekrát členem řízeným. To znamená, že na každý člen připadá maximálně jeden člen řídící. Nezávislý člen se někdy nazývá kořenový člen stromu, či zkrátka kořen (\"sežral\").\n\nVztah řízení definuje tzv. syntaktické (skladební) dvojice. Za základní syntaktickou dvojici se považuje dvojice <přísudek, podmět>, která se zpravidla projevuje tzv. gramatickou shodou (viz níže).\n\nVztah koordinace je n-ární, symetrický, ireflexivní a tranzitivní. Např. ve větě \"Vlk sežral karkulku, babičku a myslivce\" jsou slova \"karkulku\", \"babičku\" a \"myslivce\" ve vztahu koordinace. Slova ve vztahu koordinace nemají sama o sobě větněčlenskou platnost (ačkoliv se zpravidla vyznačují tím, že by ji měla, kdyby ostatní členy koordinace nebyly přítomny), nýbrž společně tvoří tzv. několikanásobný větný člen, a teprve ten vstupuje do vztahů řízení.\n\nSyntaktický vztah precedence je binární, antisymetrický, ireflexivní a tranzitivní. Určuje lineární pořadí větných členů ve větě. Není odvoditelný z žádného jiného syntaktického vztahu. Např. věta \"Kolik zubů má vlk?\" se od věty \"Kolik má vlk zubů?\" liší pouze vztahem precedence, jak je znázorněno níže.\n\nVztah precedence se uplatňuje i na úrovni nižší než větněčlenské. Vstupují do něj např. i slova, která jinak nemají větněčlenskou platnost a de facto i jednotky menší než slovo (morfémy, fonémy).\n\nVztahy mezi větami, tedy vztahy v rámci souvětí, jsou v podstatě shodné s výše popsanými vztahy větněčlenskými. Věta v souvětí nezávislá se nazývá věta hlavní. Veškeré ostatní věty jsou věty vedlejší. Stejně jako větné členy, i věty mohou stát ve vztahu koordinace, a to jak věty hlavní, tak i věty vedlejší. Věty také vstupují do vztahu precedence a vytvářejí syntaktické skupiny (odvoditelné pomocí tranzitivního řízení, viz níže).\n\nTzv. syntaktickou skupinu lze definovat, obohatíme-li vztah řízení o vlastnost tranzitivnosti. Vztah \"tranzitivní řízení\" je tedy binární, antisymetrický, ireflexivní a tranzitivní. To znamená, že pokud A řídí B a B řídí C, pak je A tranzitivně řídí C. Výše uvedenou příkladovou větu lze charakterizovat následující množinou větněčlenských dvojic ve vztahu (tranzitivního) řízení.\n\n\nSyntaktická skupina je pak množina aspoň dvou větných členů zahrnující větný člen a všechny větné členy, které tento člen (tranzitivně) řídí. Podle slovního druhu v dané skupině nezávislého větného členu rozlišujeme skupiny nominální (NS), verbální (VS), či adjektivní (AS). Výše uvedená příkladová věta je charakterizována množinou následujících syntaktických skupin:\n\n"}
{"id": "538690", "url": "https://cs.wikipedia.org/wiki?curid=538690", "title": "Jitka Boho", "text": "Jitka Boho\n\nJitka Boho, rozená Válková (* 11. listopadu 1991 Třebíč) je česká zpěvačka, vítězka soutěže Česká Miss 2010, bývalá modelka a semifinalistka Československé Superstar I.\n\nPochází z vesnice Nárameč ležící v okrese Třebíč, dětství strávila v nedaleké vesnici Vladislav. Má sestru Šárku a bratra Jana. Na základní školu dojížděla do Budišova. V letech 2007–2010 studovala na Katolickém gymnáziu Třebíč. Po vítězství v soutěži Česká Miss 2010 studium na 1,5 roku přerušila. V září 2011 znovu nastoupila do třetího ročníku na gymnázium v Praze. V květnu 2013 složila maturitní zkoušku z biologie, fyziky, češtiny a angličtiny s vyznamenáním. Poté začala studovat na Přírodovědecké fakultě Univerzity Karlovy obor Biologie a geologie.\n\nVe finále ročníku 2010 byla jeho nejmladší a se svojí výškou 171 cm zároveň i nejnižší účastnicí. V srpnu 2010 se zúčastnila v Las Vegas i soutěže Miss Universe a probojovala se mezi 15 nejkrásnějších dívek. V roce 2009 se stala i vítězkou soutěže Miss pláž, která se koná každoročně na pláži Vranovské přehrady.\n\nBoho rovněž zpívá – do roku 2010 působila tři roky ve studentské kapele Spirit Rock, v roce 2009 soutěžila v Česko Slovenské SuperStar, kde skončila mezi čtyřicítkou nejlepších. V roce 2010 nazpívala s Josefem Vágnerem duet \"Díky letu motýlů\" na jeho album \"Vždycky stejně krásná\". V roce 2011 hrála ve filmu \"Bastardi 2\" v roli paní Valovské. V roce 2014 nadabovala jednu z hlavních dam v družině krále ve filmu Hercules. V roce 2017 účinkovala v hudební show \"Tvoje tvář má známý hlas\".\n\nJejím dlouholetým přítelem byl výživový poradce, trenér, produkční (o dvacet let starší) Miroslav Cipra, jejich vztah trval od soustředění České Miss 2010 do března 2014. Rozešli se i přesto, že se v létě 2013 zasnoubili. Od května do července 2014 udržovala vztah s Adamem Klavíkem, finalistou soutěže Muž roku 2012. Od listopadu 2014 se partnerem stal muzikant Lukáš Boho, za nějž se v červenci 2015 provdala. V neděli 29. listopadu 2015 se jí narodila dcera Rosalie.\n\nStala se patronkou 25. ročníku Dívka roku 2014.\n\n"}
{"id": "538694", "url": "https://cs.wikipedia.org/wiki?curid=538694", "title": "Kalabovité", "text": "Kalabovité\n\nKalabovité (\"Calophyllaceae\") je čeleď vyšších dvouděložných rostlin z řádu malpígiotvaré (\"Malpighiales\"). Jsou to dřeviny s jednoduchými, vstřícnými nebo střídavými listy se zpeřenou žilnatinou. Květy jsou čtyř nebo pětičetné, s mnoha tyčinkami. Čeleď zahrnuje asi 460 druhů ve 14 rodech a je rozšířena v tropech celého světa. Některé druhy poskytují jedlé plody nebo jsou těženy pro dřevo.\n\nKalabovité jsou nová čeleď, který byla v roce 2009 na základě výsledků molekulárních výzkumů vyčleněna z čeledi klusiovité.\n\nKeře a stromy se vstřícnými nebo střídavými jednoduchými listy bez palistů. Listy jsou celokrajné, s peřenou žilnatinou, často s prosvítavými tečkami nebo kanálky. Kmeny při poranění obvykle roní latex. Květy jsou většinou pravidelné, čtyř nebo pětičetné. Tyčinek je mnoho, nejsou uspořádány ve svazečcích. Semeník je svrchní, srostlý nejčastěji ze 2 až 5 plodolistů (1 plodolist u rodu \"Calophyllum\"). Plodem je jedno až mnohosemenná bobule nebo peckovice.\n\nČeleď zahrnuje asi 460 druhů ve 14 rodech a je rozšířena v tropech celého světa. Největším rodem je pantropický rod kalaba (\"Calophyllum\"), zahrnující\nasi 190 druhů.\n\nČeleď \"Calophyllaceae\" se poprvé objevuje v systému APG III z roku 2009. V předchozích systémech byly rody této čeledi součástí čeledi klusiovité (\"Clusiaceae\"), některé rody se střídavými listy byly nezřídka řazeny do čeledi čajovníkovité (\"Theaceae\").\n\nTaxonomické poměry kolem čeledi klusiovité (\"Clusiaceae\") a příbuzných čeledí prošly s nástupem molekulárních metod celou sérií změn.\nV roce 2009 bylo zjištěno, že čeleď klusiovité (\"Clusiaceae\"), od níž byla již v systému APG I oddělena čeleď třezalkovité (\"Hypericaceae\"), je stále parafyletická. Část rodů byla proto přesunuta do nově ustanovené čeledi \"Calophyllaceae\".\n\nPodle kladogramů APG je sesterskou větví \"Calophyllaceae\" dvojice čeledí třezalkovité (\"Hypericaceae\") a nohonitcovité (\"Podostemaceae\").\n\n\nLehké a pevné dřevo jihoamerického stromu \"Calophyllum brasiliense\" je ceněno a používáno např. na stěžně lodí, výrobu dlabaných kánoí, stavbu domů a pod. Dřevo asijského druhu \"Calophyllum kajewskii\", vyvážené především z Malajsie, je obchodováno pod názvem \"bintangor\".\n\nListy, olej ze semen a latex některých druhů rodu \"Calophyllum \" jsou používány v etnomedicíně. Látka zvaná kalanolid A, izolovaná ze stromu \"Calophyllum lanigerum\", je používána proti viru HIV.\n\nPlody karibského stromu \"Mammea americana\" poskytují méně známé tropické ovoce.\n\n\"Agasthiyamalaia\",\n\"Astrotheca\",\n\"Calophyllum\",\n\"Caraipa\",\n\"Clusiella\",\n\"Endodesmia\",\n\"Haploclathra\",\n\"Kielmeyera\",\n\"Lebrunia\",\n\"Mahurea\",\n\"Mammea\",\n\"Marila\",\n\"Mesua\",\n\"Neotatea\",\n\"Nouhuysia\",\n\"Poeciloneuron\"\n\n"}
{"id": "538696", "url": "https://cs.wikipedia.org/wiki?curid=538696", "title": "Podhůrka", "text": "Podhůrka\n\nPřírodní rezervace Podhůrka (zkráceně PR Podhůrka) se rozkládá na ploše 6,3 ha v okrese Rakovník poblíž města Nové Strašecí. Byla vyhlášena dne 1. června 1996 na ochranu vodních, mokřadních a lučních společenstvech rostlin a živočichů rašelinného ložiska s výskytem zvláště chráněných druhů, mezi které patří např. čolek obecný (\"Triturus vulgaris\") a horský (\"Triturus alpestris\"), skokan ostronosý (\"Rana arvalis\"), ledňáček říční (\"Alcedo atthis\"), polák malý (\"Aythya nyroca\") či ťuhýk obecný (\"Lanius collurio\"), z rostlin pak bublinatka jižní (\"Utricularia australis\"), prstnatec májový (\"Dactylorhiza majalis\") nebo upolín evropský (\"Trollius europaeus\"). Dále se zde hojně vyskytují i mnozí vzácní zástupci hmyzí říše, např. pak některé druhy motýlů. Z ptactva zde pravidelně hnízdí např. také lyska černá (\"Fulica atra\"), mlynařík dlouhoocasý (\"Aegithalos caudatus\"), kachna divoká (\"Anas platyrhynchos\") a labuť velká (\"Cygnus olor\").\n\n"}
{"id": "538704", "url": "https://cs.wikipedia.org/wiki?curid=538704", "title": "Umělecký styl", "text": "Umělecký styl\n\nUmělecký styl je způsob psaní textu, který používají zejména spisovatelé. Zaměřuje se na funkci poznávací, estetickou a osobitost vyjádření.\n\nPřevažuje zejména vypravování či popis. Často dochází k prolínání více slohových postupů.\n\nV současném jazykovém provedení se neliší moc od běžné řeči.\n"}
{"id": "538708", "url": "https://cs.wikipedia.org/wiki?curid=538708", "title": "Plovoucí napětí", "text": "Plovoucí napětí\n\nPlovoucí napětí (z anglického float voltage), někdy označované jako udržovací napětí, je konstantní napětí využívané pro kompenzaci samovybíjení a zajištění 100% nabití po dlouhou dobu u jistých elektrických akumulátorů.\n\nNapětí se liší v závislosti na typu akumulátoru a okolní teplotě. U 12V baterie olověných akumulátorů se pohybuje v rozmezí 13,5-13,8V se změnou 0,1V na každých 5 °C. Při nedodržení teplotní kompenzace může docházet buď k sulfataci, nebo ke korozi elektrod.\n\nSe správným typem akumulátoru a správně nastaveným dobíječem, může být dobíječ připojen po nekonečně dlouhou dobu bez poškození akumulátoru.\n\nTohoto nabíjení je nejčastěji využíváno v systémech záložního napájení (UPS, zabezpečovací systémy…), kdy je nabíjení akumulátorů řešenou pouhou stabilizací napětí a omezením maximálního nabíjecího proudu. V případě, že je akumulátor již nabitý, se tekoucí proud do akumulátoru sám sníží na minimum, pokrývající pouze ztráty vzniklé samovybíjením.\n\nTento typ nabíjení nelze použít na všechny druhy akumulátorů – například Ni-Cd a Ni-Mh články musejí být pro udržení 100% nabíjení nabíjeny \"kapkovým nabíjením\"\n\n"}
{"id": "538715", "url": "https://cs.wikipedia.org/wiki?curid=538715", "title": "Linheraptor", "text": "Linheraptor\n\nLinheraptor (\"lupič z oblasti Linhe\") byl rod masožravého teropodního dinosaura z čeledi Dromaeosauridae. Fosilie tohoto asi 1,8 až 2,5 metru metru dlouhého a kolem 25 kg těžkého maniraptora pocházejí z čínského souvrství Wulansuhai ve Vnitřním Mongolsku (součást Číny). \"Linheraptor\" zde žil v období svrchní křídy (stupeň kampán) před asi 80 až 72 miliony let.\n\nFosilie tohoto rodu byly objeveny v roce 2008 a formálně popsán byl v roce 2010 na základě téměř kompletní a dobře dochované kostry (holotyp nese katalogové označení \"IVPP V 16923\"). Nejbližším příbuzným tohoto menšího dravce byl nejspíš další dromeosaurid rodu \"Tsaagan\". Naopak populární rod \"Velociraptor\" byl pouze vzdálenější příbuzný, který byl navíc vývojově pokročilejší.\n\nTento menší dravec sdílel své ekosystémy s mnoha dalšími obratlovci (ještěry, savci, praptáky apod.) i dalšími dinosaury, například rody \"Linhenykus\", \"Linhevenator\" nebo \"Wulatelong\".\n\n\n"}
{"id": "538719", "url": "https://cs.wikipedia.org/wiki?curid=538719", "title": "Benjamin Fragner", "text": "Benjamin Fragner\n\nBenjamin Fragner (* 5. ledna 1945, Praha) je český historik architektury a industriální archeolog, jeden ze tří synů významného architekta Jaroslava Fragnera a jeho manželky, herečky a fotografky Věry Gabrielové. Je kurátorem, organizátorem a spoluautorem řady odborných akcí a výstav. Zabývá se dějinami techniky a teorií architektury a urbanismu. \nPo maturitě na SVVŠ v Praze (1963) studoval v letech 1964-1970 na Fakultě sociálních věd University Karlovy v Praze. \n\nOd roku 1968 do roku 1979 byl redaktorem Českého rozhlasu v Praze. Poté pracoval jako redaktor, od roku 1990 šéfredaktor \"Technického magazínu\". Roku 1985 obhájil rigorózní práci (PhDr). V roce 1986 založil Sekci ochrany průmyslového dědictví při Národním technickém muzeu v Praze. Je členem vědecké rady NTM a korespondentem \"Mezinárodní organizace pro ochranu průmyslového dědictví TICCIH\". Je předsedou \"Komise pro průmyslové dědictví MK ČR\" a členem stálé komise Ministerstva kultury ČR pro hodnocení návrhů na prohlášení věci za kulturní památku. Od roku 2002 je ředitelem Výzkumného centra průmyslového dědictví ČVUT v Praze.\n\nZabývá se možnostmi záchrany industriálních památek a jejich dalšího využití. V rámci výzkumného projektu Industriální topografie mapuje spolu s kolegy z Fakulty architektury ČVUT zaniklé, přestavěné i přeživší industriální stavby a areály.\n\nOd roku 1998 je šéfredaktorem časopisu \"Fórum architektury a stavitelství\", a členem redakční rady internetového časopisu \"Stavební fórum\". Přispívá odbornými články do časopisů Zprávy památkové péče, Architectural Design, Architekt, Ateliér, Era 21, Stavební listy, Stavebnictví, Umění a řemesla, Vesmír.\n\n"}
{"id": "538720", "url": "https://cs.wikipedia.org/wiki?curid=538720", "title": "Ledec", "text": "Ledec\n\nLedec je vesnice, část městyse Choltice v okrese Pardubice. Nachází se asi 2,5 km na jihozápad od Choltic nad Mlýnským potokem v rekreační oblasti. V roce 2009 zde bylo evidováno 71 adres. V roce 2001 zde trvale žilo 47 obyvatel.\n\nLedec je také název katastrálního území o rozloze 2,25 km.\n\nObec je velmi stará, existovala již v době románské. Románské vesnice si lze představit jako malé osady uprostřed ostrůvků obdělané půdy, které obklopovaly rozsáhlé husté a těžko prostupné lesy. V raném středověku vypadala vesnice zcela jinak než dnes.\n\nJméno Ledce znamenalo původně „malá lada“, tedy pustá nezoraná půda. Časem se na staré slovo ledce a tedy i na význam názvu obce zapomnělo. Lidé se pak domnívali, že nejpravděpodobněji název vznikl od množství rybníků obklopených lesy, kde vydržely nejdéle zamrzlé. Proto se zde až do pozdních jarních měsíců těžil ve velkém led pro přírodní chladničky tzv. ledárny.\n\nLedce byly kdysi sídlem vladyků. Prastará tvrz stávala na místě čp.1, o které je první písemná zmínka roku z 1185. Kdy tvrz zanikla, známo není, ale v 18. století toto stavení bylo hospodou. Tedy z osudů tohoto prastarého sídla vladyků z Ledcí je známo velmi málo.\n"}
{"id": "538726", "url": "https://cs.wikipedia.org/wiki?curid=538726", "title": "Violoncellový koncert (Dvořák)", "text": "Violoncellový koncert (Dvořák)\n\nVioloncellový koncert h moll, Op. 104 je dílo českého hudebního skladatele Antonína Dvořáka.\n\nDílo je druhým skladatelovým pokusem o violoncellový koncert. První sahá ještě do začátků Dvořákovy kariéry, do roku 1865. Tehdy složil violoncellový koncert v tónině A dur, s dílem však nebyl spokojen. Měl hotový jen klavírní doprovod a do orchestrace se již nepustil. Z tohoto důvodu je toto dílo neživotné. \n\nDvořák v průběhu dalších let vícekrát dostal požadavek na složení violoncellového koncertu. Vždy ji však zamítl, protože nepovažoval violoncello za hudební nástroj vhodný pro sólové uplatnění. Vadily mu hlavně jeho nejvyšší a nejhlubší polohy - jak jednou prohlásil, violoncello \"nahoře huhňá a dole brumlá\". Umělecké cesty jsou však nevyzpytatelné, a tak si nakonec vybral právě violoncello pro vyjádření své nostalgické nálady při odjezdu z Ameriky a na druhé straně velké radosti z návratu do vlasti. Sám se vyjádřil v tom smyslu, že z rozhodnutí napsat violoncellový koncert byl patrně překvapen ponejvíce on sám. \n\nKoncert složil v závěru svého působení na konzervatoři v New Yorku. Dílu dal však dnešní podobu až po návratu do Čech, kde výrazně rozšířil závěr a více tematicky provázal všechny tři věty. Dílo složil pro violoncellistu Hanuše Wihana, avšak kvůli neshodám, které způsobily Wihanovy návrhy na revizi koncertu, dílo neuvedl do života. Koncert nakonec na londýnské premiéře v roce 1896 zahrál Leo Stern, s orchestrem pod Dvořákovým vedením. Dílo mělo velký úspěch. Johannes Brahms, který partituru viděl ještě před premiérou, se vzrušeně vyjádřil: \"Proč jsem jen, do čerta, nevěděl, že je možné napsat violoncellový koncert, jako je tento? Kdybych to uměl, už dávno bych nějaký napsal.\"\n\n\n\nTypická délka skladby je přibližně 37 minut.\n\nPro dílo je charakteristická bohatá melodika a silné citové zabarvení. První věta začíná dlouhou předehrou orchestru, který předvede hlavní i vedlejší téma. Až potom vstoupí violoncello, které rozvede obě témata. Druhá věta je lyrické a vroucné adagio. Ve střední části věty Dvořák použil melodii své vlastní písně \"Kéž duch můj sám\", což byla oblíbená píseň Dvořákovy švagrové Josefíny Kaunitzové, která těžce onemocněla v době kompozice koncertu. Po její smrti tento melodický motiv zakomponoval i do závěrečné části třetí věty. Ta je velmi energická, i když není zde předepsáno příliš rychlé tempo. Má formu ronda a je zakončena epilogem, ve kterém je připomenuta melodie výše zmíněné písně i hlavní téma první věty.\n\nDvořákův violoncellový koncert je nejen základním dílem violoncellového repertoáru, ale patří do zlatého fondu světové hudební tvorby vůbec. Spolu s 9. symfonií se jedná o nejčastěji uváděné dílo Antonína Dvořáka.\n"}
{"id": "538734", "url": "https://cs.wikipedia.org/wiki?curid=538734", "title": "Pařížov (Běstvina)", "text": "Pařížov (Běstvina)\n\nPařížov je vesnice, část obce Běstvina v okrese Chrudim. Nachází se asi 2 km na západ od Běstviny. Prochází zde silnice II/340. V roce 2009 zde bylo evidováno 62 adres. V roce 2001 zde trvale žilo 61 obyvatel.\n\nPařížov je také název katastrálního území o rozloze 1,79 km.\n\nPrvní písemná zmínka o obci pochází z roku 1397.\n\n\n"}
{"id": "538735", "url": "https://cs.wikipedia.org/wiki?curid=538735", "title": "Rostejn", "text": "Rostejn\n\nRostejn je malá vesnice, část obce Běstvina v okrese Chrudim. Nachází se asi 2,5 km na jihovýchod od Běstviny. V roce 2009 zde bylo evidováno 41 adres. V roce 2001 zde trvale žilo 91 obyvatel.\n\nRostejn leží v katastrálním území Běstvina o výměře 7,42 km.\n"}
{"id": "538736", "url": "https://cs.wikipedia.org/wiki?curid=538736", "title": "Spačice", "text": "Spačice\n\nSpačice je malá vesnice, část obce Běstvina v okrese Chrudim. Nachází se asi 1,5 km na jih od Běstviny. V roce 2009 zde bylo evidováno 43 adres. V roce 2001 zde trvale žilo 47 obyvatel.\n\nSpačice je také název katastrálního území o rozloze 3,31 km.\n\nV obci se nachází, na říčním kilometru 43,9 Doubravy (u mostu), historický limnigraf z roku 1924.\n\n\n"}
{"id": "538737", "url": "https://cs.wikipedia.org/wiki?curid=538737", "title": "Vestec (Běstvina)", "text": "Vestec (Běstvina)\n\nVestec je malá vesnice, část obce Běstvina v okrese Chrudim. Nachází se asi 1,5 km na severozápad od Běstviny. V roce 2009 zde bylo evidováno 35 adres. V roce 2001 zde trvale žilo 52 obyvatel.\n\nVestec leží v katastrálním území Vestec u Běstviny o rozloze 1,55 km.\n"}
{"id": "538738", "url": "https://cs.wikipedia.org/wiki?curid=538738", "title": "Bítovánky (Bítovany)", "text": "Bítovánky (Bítovany)\n\nBítovánky je malá vesnice, část obce Bítovany v okrese Chrudim. Nachází se asi 1,5 km na jihovýchod od Bítovan. V roce 2009 zde bylo evidováno 11 adres. V roce 2001 zde trvale žilo 31 obyvatel.\n\nBítovánky leží v katastrálním území Bítovany o výměře 3,49 km.\n\nPrvní chalupy byly postaveny v letech 1703-1710 tehdejšími poddanými držitele panství F. J. ze Schonffeldu a v roce 1738 byly dány do vlastnictví, případně do dědičného nájmu. Tehdy bylo šest chalup úplně skryto ve velké bažantnici, která se prostírala po polích patřících nyní k Bítovánkům a sahala až k nynější silnici, která vede na zastávku ČD. Na druhou stranu byla rozprostřena na polích Na Boháčově a u Spálence, který se tehdy nazýval Spálený les.\n\nOttův slovník naučný, Sommerův Místopis, Profousův Místopis, Popis okolí chrudimského od Antonína Rybičky a Sedláček, autor Hradů a zámků českých, se shodují, že zpočátku se osada nazývala Bittowanek, Bittowanky, později pak (Sommer) Klein Bittovan a potom Malé Bittovanky, počínaje 19. stoletím Bittowanky. Nicméně první název osady je „Wes w stareg Bittowanskeg Bažantniczy“. Dokladem je gruntovní zápis z roku 1738 a matrika fary žumberecké.\n\nZákladem obce bylo šest chalup, postavených po roku 1700. Další rozšiřování obce proběhlo až po roce 1900, kdy byly postaveny čtyři další domky. Číslo 11 byl nejprve špýchárek u čísla 6, ten ale po roce 1930 přestal být trvale obýván a číslo bylo zrušeno. Číslo 11 obdržel v roce 1970 nový domek manželů Štechových. Poslední novostavbou v obci je rekreační domek manželů Doleželových, postavený kolem roku 1995. Ten ale slouží pouze k rekreačním účelům a není trvale obýván.\n\n"}
{"id": "538740", "url": "https://cs.wikipedia.org/wiki?curid=538740", "title": "Horní Bezděkov (Bojanov)", "text": "Horní Bezděkov (Bojanov)\n\nHorní Bezděkov je malá vesnice, část městyse Bojanov v okrese Chrudim. Nachází se asi 1 km na jihozápad od Bojanova. Prochází zde silnice II/337. V roce 2009 zde bylo evidováno 42 adres. V roce 2001 zde trvale žilo 97 obyvatel.\n\nHorní Bezděkov leží v katastrálním území Horní Bezděkov u Bojanova o rozloze 2,59 km. V katastrálním území Horní Bezděkov u Bojanova leží i Hořelec.\n"}
{"id": "538741", "url": "https://cs.wikipedia.org/wiki?curid=538741", "title": "Hořelec", "text": "Hořelec\n\nHořelec je vesnice, část městyse Bojanov v okrese Chrudim. Nachází se asi 2 km na západ od Bojanova. V roce 2009 zde bylo evidováno 122 adres. V roce 2001 zde trvale žilo 13 obyvatel.\n\nHořelec leží v katastrálním území Horní Bezděkov u Bojanova o výměře 2,59 km.\nU Hořelce se na Chrudimce nachází vodní nádrž Padrty (Seč II).\n\n"}
{"id": "538742", "url": "https://cs.wikipedia.org/wiki?curid=538742", "title": "Hrbokov", "text": "Hrbokov\n\nHrbokov je malá vesnice, část městyse Bojanov v okrese Chrudim. Nachází se asi 3,5 km na severozápad od Bojanova. Prochází zde silnice II/340 a silnice II/341. V roce 2009 zde bylo evidováno 36 adres. V roce 2001 zde trvale žilo 82 obyvatel.\n\nHrbokov je také název katastrálního území o rozloze 5,32 km.\n\nPrvní písemná zmínka o obci pochází z roku 1349.\n\n"}
{"id": "538743", "url": "https://cs.wikipedia.org/wiki?curid=538743", "title": "Hůrka (Bojanov)", "text": "Hůrka (Bojanov)\n\nHůrka je malá vesnice, část městyse Bojanov v okrese Chrudim. Nachází se asi 1 km na sever od Bojanova. V roce 2009 zde bylo evidováno 9 adres. V roce 2001 zde trvale žilo 23 obyvatel.\n\nHůrka leží v katastrálním území Bojanov o výměře 6,09 km.\n\n"}
{"id": "538744", "url": "https://cs.wikipedia.org/wiki?curid=538744", "title": "Kovářov (Bojanov)", "text": "Kovářov (Bojanov)\n\nKovářov je vesnice, část městyse Bojanov v okrese Chrudim. Nachází se asi 2,5 km na severozápad od Bojanova. Prochází zde silnice II/340. V roce 2009 zde bylo evidováno 81 adres. V roce 2001 zde trvale žilo 98 obyvatel.\n\nKovářov leží v katastrálním území Kovářov u Seče o rozloze 3,81 km. V katastrálním území Kovářov u Seče leží i Holín.\n\nPrvní písemná zmínka o obci pochází z roku 1329.\n"}
{"id": "538745", "url": "https://cs.wikipedia.org/wiki?curid=538745", "title": "Petrkov (Bojanov)", "text": "Petrkov (Bojanov)\n\nPetrkov je malá vesnice, část městyse Bojanov v okrese Chrudim. Nachází se asi 1,5 km na severovýchod od Bojanova. V roce 2009 zde bylo evidováno 7 adres. V roce 2001 zde trvale žilo 9 obyvatel.\n\nPetrkov leží v katastrálním území Bojanov o výměře 6,09 km.\n\n"}
{"id": "538750", "url": "https://cs.wikipedia.org/wiki?curid=538750", "title": "SMS Schlesien", "text": "SMS Schlesien\n\nSMS Schlesien byl predreadnought, který byl jednou z pěti postavených lodí německé třídy \"Deutschland\". Loď pro Kaiserliche Marine postavila v letech 1905–1908 gdaňská loděnice Schichau-Werke. Byla nasazena v první světové válce a například se účastnila bitvy u Jutska. Válku přečkala, po ní byla ve stavu výmarské Reichsmarine a od roku 1935 Kriegsmarine. \"Schlesien\" čekalo omezené nasazení v druhé světové válce, v jejímž samém závěru loď najela na minu a byla proto 4. května 1945 zničena, aby nepadla do rukou nepřítele.\n\n\"Schlesien\" byl pojmenován podle pruského Slezska. Jeho sesterské lodě byly SMS \"Deutschland\", SMS \"Hannover\", SMS \"Pommern\" a SMS \"Schleswig-Holstein\".\n\nHlavní výzbroj tvořily čtyři 280mm kanóny ve dvoudělových věžích – věže stály klasicky před a za nástavbou. Doplňovalo je čtrnáct 170mm kanónů sekundární ráže, umístěných v kasematech a dvacet dva 88mm kanónů. Torpédovou výzbroj tvořilo šest hlavní ráže 450 mm.\n\nStavba \"Linienschiff R\" byla objednána 11. června 1904 v loděnici Schichau-Werke v Gdaňsku. Pokřtěna na \"Schlesien\" a spuštěna na vodu byla 28. května 1906 za přítomnosti císaře. V březnu roku 1908 byla dokončena v Kielu a 5. května 1908 byla loď přijata do služby u Kaiserliche Marine. Od počátku první světové války byl \"Schlesien\" ve stavu Širokomořského loďstva, konkrétně 2. eskadry viceadmirála Reinharda Scheera. Nejdůležitějším nasazením lodi během celé války byla její účast v bitvě u Jutska v roce 1916. Od roku 1917 byla jako zastaralá převedena k pomocným úkolům.\n\nPo prohrané válce byl \"Schlesien\" jedním ze šesti predreadnoughtů, které bylo Výmarské republice povoleno vlastnit po podpisu Versailleské smlouvy. Loď patřila, přes svou zastaralost, k největším jednotkám slabého a nepočetné Reichsmarine. \"Schlesien\" sloužila jako školní loď – tedy bez hlavní výzbroje. V roce 1926 byla modernizována a znovu ozbrojena. \"Schlesien\" poté 1. března 1927 nahradila v prvoliniové službě svou sesterskou loď SMS \"Hannover\". K výcviku byla loď opět převedena až v polovině 30. let.\n\nV druhé polovině 30. let podnikla \"Schlesien\" propagační plavbu do Ameriky. V letech 1938/1939 byly staré uhlí spalující kotle nahrazeny za nové na topný olej.\n\nV roce 1939 se loď účastnila invaze do Polska – spolu se sesterskou lodí \"Schleswig-Holstein\" se účastnila bitvy o Hel. V roce 1940 se zúčastnila obsazení Dánska v rámci operace Weserübung. Jinak byla během druhé světové války loď používána převážně k pomocným úkolům. S postupem Rudé armády do nitra Třetí říše byla používána rovněž pro ostřelování pozemních cílů. V březnu 1945 ostřelovala sovětské jednotky v okolí města Gdaňsk.\n\nVe 3:01 dne 3. května 1945 najel \"Schlesien\" poblíž Swinemünde na minu. Potopení lodi se podařilo zabránit jen za cenu jejího usazení na mělčinu. Následující den byla loď poškozena leteckým útokem a následně vyhozena do vzduchu, aby nepadla do rukou postupujících Sovětů. V letech 1949–1956 byl vrak částečně sešrotován.\n\n\n\n"}
{"id": "538752", "url": "https://cs.wikipedia.org/wiki?curid=538752", "title": "Tuchov", "text": "Tuchov\n\nTuchov je malá vesnice, část obce Bousov v okrese Chrudim. Nachází se asi 1 km na severovýchod od Bousova. V roce 2009 zde bylo evidováno 15 adres. V roce 2001 zde trvale žilo 32 obyvatel.\n\nTuchov leží v katastrálním území Bousov o výměře 3,8 km.\n\n"}
{"id": "538753", "url": "https://cs.wikipedia.org/wiki?curid=538753", "title": "Bratroňov (Ctětín)", "text": "Bratroňov (Ctětín)\n\nBratroňov je vesnice, část obce Ctětín v okrese Chrudim. Nachází se asi 1,5 km na sever od Ctětína. V roce 2009 zde bylo evidováno 60 adres. V roce 2001 zde trvale žilo 66 obyvatel.\n\nBratroňov leží v katastrálním území Ctětín o výměře 7,52 km.\n\n"}
{"id": "538754", "url": "https://cs.wikipedia.org/wiki?curid=538754", "title": "Strkov (Ctětín)", "text": "Strkov (Ctětín)\n\nStrkov je malá vesnice, část obce Ctětín v okrese Chrudim. Nachází se asi 1 km na severovýchod od Ctětína. V roce 2009 zde bylo evidováno 14 adres. V roce 2001 zde trvale žilo 22 obyvatel.\n\nStrkov leží v katastrálním území Ctětín o výměře 7,52 km.\n\n"}
{"id": "538755", "url": "https://cs.wikipedia.org/wiki?curid=538755", "title": "Vranov (Ctětín)", "text": "Vranov (Ctětín)\n\nVranov je malá vesnice, část obce Ctětín v okrese Chrudim. Nachází se asi 1 km na jih od Ctětína. V roce 2009 zde bylo evidováno 50 adres. V roce 2001 zde trvale žilo 72 obyvatel.\n\nVranov leží v katastrálním území Ctětín o výměře 7,52 km.\n\n"}
{"id": "538756", "url": "https://cs.wikipedia.org/wiki?curid=538756", "title": "Chotěnice", "text": "Chotěnice\n\nChotěnice () je vesnice, část města Heřmanův Městec v okrese Chrudim. Nachází se asi 2 km na jihovýchod od Heřmanova Městce. V roce 2009 zde bylo evidováno 119 adres. V roce 2001 zde trvale žilo 286 obyvatel.\n\nChotěnice je také název katastrálního území o rozloze 2,31 km. V katastrálním území Chotěnice leží i Radlín.\n\n"}
{"id": "538757", "url": "https://cs.wikipedia.org/wiki?curid=538757", "title": "Konopáč", "text": "Konopáč\n\nKonopáč () je vesnice, část města Heřmanův Městec v okrese Chrudim. Nachází se asi 2 km na jihozápad od Heřmanova Městce. V roce 2009 zde bylo evidováno 157 adres. V roce 2001 zde trvale žilo 97 obyvatel.\n\nKonopáč leží v katastrálním území Heřmanův Městec o výměře 12,03 km.\n\nV obci se nachází autokemping s přírodním koupalištěm na místě dřívějších Eliščiných lázní.\n"}
{"id": "538759", "url": "https://cs.wikipedia.org/wiki?curid=538759", "title": "Radlín", "text": "Radlín\n\nRadlín () je malá vesnice, část města Heřmanův Městec v okrese Chrudim. Nachází se asi 2,5 km na jihovýchod od Heřmanova Městce. V roce 2009 zde bylo evidováno 16 adres. V roce 2001 zde trvale žilo 39 obyvatel.\n\nRadlín leží v katastrálním území Chotěnice o výměře 2,31 km.\n"}
{"id": "538761", "url": "https://cs.wikipedia.org/wiki?curid=538761", "title": "Blatno (Hlinsko)", "text": "Blatno (Hlinsko)\n\nBlatno je část města Hlinsko v okrese Chrudim. Nachází se na jihovýchodě Hlinska, 1 km od centra. Prochází zde silnice II/343. V roce 2009 zde bylo evidováno 212 adres. V roce 2001 zde trvale žilo 584 obyvatel.\n\nBlatno leží v katastrálním území Blatno u Hlinska o rozloze 3,52 km.\n\n"}
{"id": "538765", "url": "https://cs.wikipedia.org/wiki?curid=538765", "title": "František Max Kníže", "text": "František Max Kníže\n\nFrantišek Max Kníže (7. září 1784 Drahelčice – 23. července 1840 Praha) byl český hudebník a hudební skladatel. \n\nJeho otec byl šafářem na Tachlovickém panství, kam patřily i Drahelčice, které leží v sousedství Rudné, dnes na západním okraji Prahy. Některé prameny uvádějí, že byl ovčákem. Hudební vzdělání získal František v Praze u Václava Jana Tomáška, významného propagátora české písně, skladatele a pedagoga. Ve vlastní tvorbě byl Kníže ovlivněn příkladem Carl Maria von Webera, který v letech 1813-16 vedl operu Stavovského divadla. Na živobytí si František Max Kníže vydělával ve Stavovském divadle nejdříve jako vokalista a později dlouhá léta jako fagotista a violista. Oženil se s přední herečkou tohoto divadla Theresou Brunetti rozenou Frey (*1782 Vídeň, †1864 Praha). V roce 1833 se stal ředitelem kůru u sv. Ignáce v Praze a pak byl od 1834 až do své smrti ředitelem kůru u sv. Havla v Praze. Zemřel v Praze 23. července 1840 na selhání srdce v lázních na Žofínském ostrově.\n\nKníže zpíval a hrál dobře na několik hudebních nástrojů, na fagot, violu a kytaru. Hře na kytaru se věnoval teoreticky i prakticky. V roce 1820 napsal první českou školu hry na kytaru. Pro tento nástroj složil řadu skladeb, cvičení a úpravy operní hudby. Těmito díly se stal průkopníkem české kytarové hry a i dnešní kytaristé s klasickým vzděláním jeho dílo znají.\n\nPrvní písně, které Kníže napsal, byly německé. Jako hudební skladatel potřeboval pro své české písně dobré texty. A těch nebylo v jeho době mnoho. Nakonec našel svůj ideální protějšek v jiném významném českém obrozenci Václavu Hankovi. Zhudebnil celou řadu jeho textů. Své první české písně “Patero písní pro jeden hlas při kytaře neb fortepianu v hudbu uvedených a obětovaných svému Příteli a Vlastenci Václavovi Růžkovi“ (op. 18) vydal v roce 1819. Jeho druhý sešit českých písní obsahuje baladu \"Břetislav\", která zněla na obrozeneckých shromážděních, vyšla v mnoha desítkách vydání a nakonec zlidověla. Podle jedné písně z třetího a posledního sešitu českých písní nazval v roce 1980 Spirituál kvintet svou gramofonovou desku \"Saužení lásky\". Deska s dvanácti obrozeneckými písněmi uvádí čtyři skladby F. M. Knížete. Představení, ve kterém je Spirituál kvintet hrál, režíroval Vladimír Merta.\n\nDalší oblastí práce Františka Maxe Knížete je chrámová hudba. Napsal tři pastorální mše in D, in F a in G, dále dvě velké mše in F a in G a malou mši in B. Složil také několik menších chrámových skladeb, offertorií a graduále. Napsal i řadu didaktických děl a skládal hudbu k divadelním hrám. Kníže žil v centru českého umění své doby a spolupracoval s předními osobnostmi. Jako muzikant se osobně podílel na řadě skvělých premiér, např. Weberova Čarostřelce. Byl kytarovým virtuózem. Díky svým českým písním dosáhl veliké popularity. Podle svědectví K. Sabiny si jeho písně často zpíval i avantgardní básník K.H. Mácha.\n\n\n"}
{"id": "538768", "url": "https://cs.wikipedia.org/wiki?curid=538768", "title": "Chlum (Hlinsko)", "text": "Chlum (Hlinsko)\n\nChlum je vesnice, část města Hlinsko v okrese Chrudim. Nachází se asi 6 km na jihozápad od Hlinska. Prochází zde silnice I/34. V roce 2015 zde bylo evidováno 157 adres. V roce 2001 zde trvale žilo 254 obyvatel. Osadou protéká potok Slubice, který je levostranným přítokem řeky Chrudimky.\n\nChlum leží v katastrálním území Chlum u Hlinska o rozloze 5,65 km. S Chlumem sousedí na severovýchodě Hlinsko, na jihovýchodě Košinov, na jihozápadě Benátky a na severozápadě Stružinec.\n\n"}
{"id": "538769", "url": "https://cs.wikipedia.org/wiki?curid=538769", "title": "Kouty (Hlinsko)", "text": "Kouty (Hlinsko)\n\nKouty je část města Hlinsko v okrese Chrudim. Nachází se na jihozápadě Hlinska. Prochází zde silnice I/34. V roce 2009 zde bylo evidováno 110 adres. V roce 2001 zde trvale žilo 282 obyvatel.\n\nKouty leží v katastrálním území Hlinsko v Čechách o výměře 12,27 km.\n\n"}
{"id": "538770", "url": "https://cs.wikipedia.org/wiki?curid=538770", "title": "Srní (Hlinsko)", "text": "Srní (Hlinsko)\n\nSrní je vesnice, část města Hlinsko v okrese Chrudim. Nachází se 3 km na severozápad od Hlinska. V roce 2009 zde bylo evidováno 100 adres. V roce 2001 zde trvale žilo 221 obyvatel.\n\nSrní leží v katastrálním území Srní u Hlinska o rozloze 2,82 km.\n\n"}
{"id": "538774", "url": "https://cs.wikipedia.org/wiki?curid=538774", "title": "Dolany (Hluboká)", "text": "Dolany (Hluboká)\n\nDolany jsou malá vesnice, část obce Hluboká v okrese Chrudim. Nachází se asi 2,5 km na severovýchod od Hluboké. V roce 2009 zde bylo evidováno 7 adres. V roce 2001 zde trvale žilo 5 obyvatel.\n\nDolany leží v katastrálním území Střítež u Skutče o výměře 3,65 km.\n"}
{"id": "538775", "url": "https://cs.wikipedia.org/wiki?curid=538775", "title": "Chlum (Hluboká)", "text": "Chlum (Hluboká)\n\nChlum je malá vesnice, část obce Hluboká v okrese Chrudim. Nachází se asi 2,5 km na severovýchod od Hluboké. V roce 2009 zde bylo evidováno 17 adres. V roce 2001 zde trvale žilo 22 obyvatel. V roce 2016 zde trvale žilo 17 obyvatel.\n\nChlum leží v katastrálním území Střítež u Skutče o výměře 3,65 km.\n\n"}
{"id": "538778", "url": "https://cs.wikipedia.org/wiki?curid=538778", "title": "Dolní Holetín", "text": "Dolní Holetín\n\nDolní Holetín je severní část obce Holetín v okrese Chrudim. Prochází zde silnice II/355. V roce 2009 zde bylo evidováno 151 adres. V roce 2001 zde trvale žilo 347 obyvatel.\n\nDolní Holetín je také název katastrálního území o rozloze 4,4 km.\n\nPrvní písemná zmínka o obci pochází z roku 1374.\n\n"}
{"id": "538779", "url": "https://cs.wikipedia.org/wiki?curid=538779", "title": "Horní Babákov", "text": "Horní Babákov\n\nHorní Babákov je osada, část obce Holetín v okrese Chrudim. Nachází se asi 1,5 km na západ od Holetína. V roce 2009 zde bylo evidováno 9 adres. V roce 2001 zde trvale žilo 5 obyvatel.\n\nHorní Babákov leží v katastrálním území Holetín o výměře 6,26 km.\n\nPrvní písemná zmínka o osadě pochází z roku 1789.\n\n\n"}
{"id": "538780", "url": "https://cs.wikipedia.org/wiki?curid=538780", "title": "Horní Holetín", "text": "Horní Holetín\n\nHorní Holetín je jižní část obce Holetín v okrese Chrudim. Prochází zde silnice II/355. V roce 2009 zde bylo evidováno 175 adres. V roce 2001 zde trvale žilo 407 obyvatel.\n\nHorní Holetín leží v katastrálním území Holetín o výměře 6,26 km.\n\nPrvní písemná zmínka o obci pochází z roku 1374.\n\n"}
{"id": "538781", "url": "https://cs.wikipedia.org/wiki?curid=538781", "title": "Libanice", "text": "Libanice\n\nLibanice je malá vesnice, část obce Honbice v okrese Chrudim. Nachází se asi 1 km na západ od Honbic. V roce 2009 zde bylo evidováno 31 adres. V roce 2001 zde trvale žilo 77 obyvatel.\n\nLibanice je také název katastrálního území o rozloze 2,36 km.\n"}
{"id": "538782", "url": "https://cs.wikipedia.org/wiki?curid=538782", "title": "Mezihoří (Horka)", "text": "Mezihoří (Horka)\n\nMezihoří je malá vesnice, část obce Horka v okrese Chrudim. Nachází se asi 1,5 km na jih od Horky. V roce 2009 zde bylo evidováno 15 adres. V roce 2001 zde trvale žilo 21 obyvatel.\n\nMezihoří leží v katastrálním území Horka u Chrudimi o výměře 7,92 km.\n\n"}
{"id": "538783", "url": "https://cs.wikipedia.org/wiki?curid=538783", "title": "Tom Hodgkinson", "text": "Tom Hodgkinson\n\nTom Hodgkinson (* 1968) je britský spisovatel, šéfredaktor časopisu The Idler (Lenoch) a autor knih \"How to be Idle\" (\"Jak být líný\" – v češtině vyšlo v nakladatelství Jota, 2010), \"How to be Free\" (\"Jak být volný, v češtině vyšlo v nakladatelství Jota, 2011\") a \"The Idle Parent\" (\"Líný rodič\" – v češtině vyšlo v nakladatelství Jota, 2009). Píše pro nejrůznější noviny a časopisy; přispívá zejména do rodičovského sloupku deníku Daily Telegraph. Žije se svou rodinou na farmě v hrabství Devon na jihozápadě Anglie. Ve svých článcích a knihách propaguje svou filozofii lenosti, zahálčení a nicnedělání. Podle Toma Hodgkinsona být líný znamená být zodpovědný vůči vlastnímu životu. Rozhovor s Tomem Hodgkinsonem spolu s dvacaterem jeho \"evangelia\" vyšel v časopisu Reflex v čísle z 25. února 2010.\nTom Hodgkinson a výtvarník Gavin Pretor-Pinney založili v roce 1998 společnost \"Green Bohemia\" na dovoz absintu z České republiky. \n\n"}
{"id": "538785", "url": "https://cs.wikipedia.org/wiki?curid=538785", "title": "Dolní Bradlo", "text": "Dolní Bradlo\n\nDolní Bradlo je část obce Horní Bradlo v okrese Chrudim. Nachází se na jihovýchodě Horního Bradla. V roce 2009 zde bylo evidováno 85 adres. V roce 2001 zde trvale žilo 130 obyvatel.\n\nDolní Bradlo leží v katastrálním území Horní Bradlo o výměře 8,6 km.\n\n"}
{"id": "538786", "url": "https://cs.wikipedia.org/wiki?curid=538786", "title": "Javorné", "text": "Javorné\n\nJavorné je malá vesnice, část obce Horní Bradlo v okrese Chrudim. Nachází se asi 2,5 km na severovýchod od Horního Bradla. Prochází zde silnice II/344. V roce 2009 zde bylo evidováno 16 adres. V roce 2001 zde trvale žilo 12 obyvatel.\n\nJavorné leží v katastrálním území Horní Bradlo o výměře 8,6 km.\n\nPrvní písemná zmínka o obci pochází z roku 1438.\n\n\n"}
{"id": "538787", "url": "https://cs.wikipedia.org/wiki?curid=538787", "title": "Travná (Horní Bradlo)", "text": "Travná (Horní Bradlo)\n\nTravná je vesnice, část obce Horní Bradlo v okrese Chrudim. Nachází se asi 1,5 km na východ od Horního Bradla. Prochází zde silnice II/343. V roce 2009 zde bylo evidováno 136 adres. V roce 2001 zde trvale žilo 68 obyvatel.\n\nTravná leží v katastrálním území Travná u Horního Bradla o rozloze 2,72 km.\n\n"}
{"id": "538788", "url": "https://cs.wikipedia.org/wiki?curid=538788", "title": "Velká Střítež", "text": "Velká Střítež\n\nVelká Střítež je malá vesnice, část obce Horní Bradlo v okrese Chrudim. Nachází se asi 1,5 km na jihozápad od Horního Bradla. V roce 2009 zde bylo evidováno 29 adres. V roce 2001 zde trvale žilo 44 obyvatel.\n\nVelká Střítež je také název katastrálního území o rozloze 5,96 km.\n\n"}
{"id": "538789", "url": "https://cs.wikipedia.org/wiki?curid=538789", "title": "Vršov", "text": "Vršov\n\nVršov je vesnice, část obce Horní Bradlo v okrese Chrudim. Nachází se asi 2,5 km na severozápad od Horního Bradla. Prochází zde silnice II/343. V roce 2009 zde bylo evidováno 109 adres. V roce 2001 zde trvale žilo 61 obyvatel.\n\nVršov leží v katastrálním území Horní Bradlo o výměře 8,6 km.\n\nSeverně od vesnice se rozkládá přírodní rezervace Vršovská olšina.\n"}
{"id": "538790", "url": "https://cs.wikipedia.org/wiki?curid=538790", "title": "Vláskatec tajemný", "text": "Vláskatec tajemný\n\nVláskatec tajemný (\"Trichomanes speciosum\") je druh kapradiny z čeledi blánatcovité (\"Hymenophyllaceae\").\n\nZ dlouhého plazivého oddenku vyrůstají jednotlivě až 40 cm dlouhé listy s křídlatým řapíkem a sklovitou 3-4x zpeřenou čepelí. Čepel je z jedné vrstvy buněk, patří k vývojově nejstarším skupinám rostlin, neobsahuje žádné průduchy. Výtrusy se tvoří na koncích listových úkrojků, sporangia jsou na sloupku, který je vlastně pokračováním listové žilky. Ostěra, která kryje sporangia, je úzce rourkovitá.\n\nGametofyty jsou tvořeny vláknitými prothalii, podobají se spíše některým druhům zelených řas. Vláknité povlaky mají tloušťku asi 1 cm, rozvětvují se téměř v pravém úhlu. Rhizoidy jsou světle hnědé nebo bezbarvé.\n\nVyskytuje se na vlhkých, silně zastíněných, převážně skalních stanovištích, s vyrovnanými teplotami v průběhu celého roku, v nízkých nadmořských výškách. Ekologie sporofytů je velmi odlišná od ekologie gametofytů. V ČR se gametofyty vyskytují v hlubokých štěrbinách ve strmých skalách z křídových pískovců často s částečkami kaolinu. Vyrůstají na holém minerálním substrátu bez doprovodu vegetace.\n\nJedinci s úplným životním cyklem se vyskytují při pobřeží Britských ostrovů, ve Francii v Bretani, ve Španělsku a Portugalsku, v Makaronésii (Azory, Madeira, Kanárské ostrovy), v severozápadní Itálii.\n\nJedinci pouze ve stadiu gametofytu se vyskytují ve vnitrozemí Britských ostrovů, v jihovýchodní Belgii, Lucembursku, Německu a v severních Čechách (Suchá Kamenice u Hřenska, Dolský mlýn, soutěska Chřibská Kamenice).\n\nV Čechách se vyskytuje pouze ve stádiu gametofytu. Rozmnožuje se jen vegetativně. Nejbližší populace vytvářející sporofyt jsou vzdáleny od českých lokalit kolem 1000 km. Genetické studie prokázaly, že české populace jsou geneticky ochuzené - pouze s 2 klony.\n\nJedná se o kriticky ohrožený a chráněný relikt, původní v ČR. Je chráněný v EU Bernskou úmluvou, zapsaný na seznamu Natura 2000.\n\n\n\n \n"}
{"id": "538791", "url": "https://cs.wikipedia.org/wiki?curid=538791", "title": "Therese Brunetti", "text": "Therese Brunetti\n\nTherese Brunetti, rozená Frey (24. prosince 1782, Vídeň – 15. května 1864 Praha) byla dlouholetou přední herečkou Stavovského divadla v Praze. Debutovala ve Stavovském divadle v roce 1798.\n\nPrvním manželem Therese Brunetti byl Ital Giacomo Brunetti (někdy uváděný též Joachim) (1771/1773) - 1823), který působil ve Vídni jako groteskní tanečník. V roce 1798 přišel do Stavovského divadla jako tanečník a později zde působil až do roku 1806 jako baletní mistr. Odešel při změně vedení divadla, kdy došlo k posunu zaměření z italské operní tvorby na německou. V tomto roce byl Guardasoni (před ním byl Bondini) nahrazen Liebichem. Zemřel na vodnatelnost plic.\n\nGiacoma Brunetti si vzala 10. ledna 1799 v Praze u sv. Havla. Prvního syna Johanna Brunetti měli Brunettiové v roce 1800. Byl žákem svého otce. Pracoval jako tanečník, mim a učitel společenského tance. Jejich další dva synové se jmenovali Franz Karl (1809 - 1894) a Friedrich (Bedřich) (1815 - ??) a alespoň v mládí také účinkovali v baletních představeních (uvádění jako mimové). Jejich dcera Theresie Barbara (1803 - 1892), pohřbena v Karlsruhe se svým manželem) studovala herectví na nově vytvořené pražské konzervatoři (založena 1810) od roku 1817. Těsně před ukončením studií v roce 1821 byla vyloučena, protože přes výslovný zákaz hrála v operním představení Kouzelná flétna. Zpívala také ve Stavovském divadle. Provdala se na podzim roku 1822 u sv. Havla za hudebního skladatele Jana Křtitele Václava Kalivodu (Johann Wenzel Kalliwoda), který vystudoval na konzervatoři hru na housle a hrál ve Stavovském divadle. Od roku 1822 až do své smrti byl skladatelem a kapelníkem orchestru a opery u knížete Karla Egona Fürstenberga v Donaueschingen. Jejich posledním potomkem byl August Brunetti (1818 - † ??), který měl občanské povolání.\n\nDo krásné koketní plavovlasé modrooké ohnivě temperamentní Therese Brunetti se zamiloval geniální Karl Maria von Weber (1786 Euten - 1826) ihned po svém příchodu do Stavovského divadla, kde byl pověřen vést operu. Jeho intenzivní vztah k Therese trval zřejmě od října 1813 do února 1814. Ta si s ním zahrávala a současně se věnovala i jiným nápadníkům (Kalina). Weber byl celkově rozervaný a zmiňuje ve svém deníku Therese jako první ženu, kterou opravdu a hluboce miluje. Složil pro ni řadu skladeb, dával jí dárky. Všemožně se snažil ji předcházet a setkávat se s ní. Dokonce začal tajně učit její dceru Terezu hrát na klavír a zpívat. A to jen proto, aby mohl matku překvapit a sblížit se s ní. Therese ovšem jeho vztah nikdy opravdově neopětovala. Weber se po svém hořkém zklamání zamiloval do zpěvačky Karoliny Brandtové (1794 - 1852), kterou do Stavovského divadla angažoval z Německa. Údajně mu připomínala mladší Theresu.\n\nDruhým manželem Therese Brunetti byl český skladatel a hudebník František Max Kníže.\n\nO Therese Brunetti se píše, že když ve svém pokročilém věku přijímala návštěvy, tak ukazovala na olejomalbu, kde byla zobrazena ve své největší kráse jako Silvana ze stejnojmenné Weberovy opery, a říkala s lítostí: „Můžete uvěřit, že tato nádherná paní a já, stará stařenka, jsme jedna a ta samá osoba?“ Chtěla zůstat navždy mladá a žádoucí žena a věnovala proto každý den alespoň jednu hodinu péči o svou krásu. V roce 1834 odešla do penze. Patrně pobírala také penzi od penzijního ústavu Stavovského divadla, který v roce 1806 založil Liebich. Jako penzistka bydlela v Jindřišské ulici č. 19 a pak na Františkánském náměstí. Její nejoblíbenější role byly Elisabeth v Marii Stuartovně a Marie v Clavigo.\n\n"}
{"id": "538795", "url": "https://cs.wikipedia.org/wiki?curid=538795", "title": "Březinka (Hošťalovice)", "text": "Březinka (Hošťalovice)\n\nBřezinka je malá vesnice, část obce Hošťalovice v okrese Chrudim. Nachází se asi 1 km na jihozápad od Hošťalovic. V roce 2009 zde bylo evidováno 19 adres. V roce 2001 zde trvale žilo 29 obyvatel.\n\nBřezinka leží v katastrálním území Březinka u Hošťalovic o rozloze 2,71 km.\n\nPrvní písemná zmínka o obci pochází z roku 1356.\n\n\n"}
{"id": "538796", "url": "https://cs.wikipedia.org/wiki?curid=538796", "title": "Blansko (Hrochův Týnec)", "text": "Blansko (Hrochův Týnec)\n\nBlansko je malá vesnice, část obce Hrochův Týnec v okrese Chrudim. Nachází se asi 2,5 km na jihovýchod od Hrochova Týnce. V roce 2009 zde bylo evidováno 17 adres. V roce 2001 zde trvale žilo 30 obyvatel.\n\nBlansko leží v katastrálním území Blansko u Hrochova Týnce o rozloze 1,68 km. V katastrálním území Blansko u Hrochova Týnce leží i Skalice.\n"}
{"id": "538797", "url": "https://cs.wikipedia.org/wiki?curid=538797", "title": "Skalice (Hrochův Týnec)", "text": "Skalice (Hrochův Týnec)\n\nSkalice je malá vesnice, část obce Hrochův Týnec v okrese Chrudim. Nachází se asi 1,5 km na východ od Hrochova Týnce. V roce 2009 zde bylo evidováno 12 adres. V roce 2001 zde trvale žilo 11 obyvatel.\n\nSkalice leží v katastrálním území Blansko u Hrochova Týnce o výměře 1,68 km.\n"}
{"id": "538798", "url": "https://cs.wikipedia.org/wiki?curid=538798", "title": "Chacholice", "text": "Chacholice\n\nChacholice je vesnice, část města Chrast v okrese Chrudim. Nachází se asi 2,5 km na jihovýchod od Chrasti. V roce 2009 zde bylo evidováno 111 adres. V roce 2001 zde trvale žilo 179 obyvatel.\n\nChacholice je také název katastrálního území o rozloze 2,42 km.\n\n"}
{"id": "538799", "url": "https://cs.wikipedia.org/wiki?curid=538799", "title": "Podlažice", "text": "Podlažice\n\nPodlažice je vesnice, část města Chrast v okrese Chrudim. Nachází se na levém břehu říčky Žejbro asi 2 km na jihovýchod od Chrasti. Prochází tudy silnice II/356 a silnice II/358. V roce 2009 zde bylo evidováno 141 adres. V roce 2001 zde trvale žilo 332 obyvatel.\n\nPodlažice je také název katastrálního území o rozloze 3,23 km.\n\nPodlažice se poprvé zmiňují jako benediktinský klášter v roce 1159. Počátkem 13. století zde patrně vznikl slavný Codex gigas, latinský rukopis, obsahující celou sbírku křesťanských textů počínaje Biblí. K roku 1318 se v soupisu majetku kláštera poprvé zmiňuje také obec Chrast. Roku 1421 byl klášter vypálen a zničen husity a zřícenina později rozebrána jako stavební materiál. Křtitelnice z podlažického kláštera z roku 1406 je dnes v katedrále Svatého Ducha v Hradci Králové, bronzový krucifix ze 13. století je v muzeu v Chrasti.\n\nNa místě někdejšího klášterního kostela byl v letech 1696–1721 vystavěn barokní kostel svaté Markéty. Obdélná stavba se dvěma věžemi je uvnitř trojlodní, boční lodi s tribunami tvoří za hlavním oltářem ochoz jako v gotických katedrálách. Zařízení je vesměs z poloviny 18. století.\n\nU kostela byly v roce 2004 odkryty zbytky kláštera. Záběry z této lokality se vyskytují ve filmu Ďáblova lest.\n\nPodlažicemi protéká potok Žejbro.\n\n\n\n\n"}
{"id": "538800", "url": "https://cs.wikipedia.org/wiki?curid=538800", "title": "Skála (Chrast)", "text": "Skála (Chrast)\n\nSkála je vesnice, část města Chrast v okrese Chrudim. Nachází se asi 4 km na jih od Chrasti. V roce 2009 zde bylo evidováno 62 adres. V roce 2001 zde trvale žilo 94 obyvatel.\n\nSkála leží v katastrálním území Skála u Chrasti o rozloze 4,9 km.\n\n"}
{"id": "538802", "url": "https://cs.wikipedia.org/wiki?curid=538802", "title": "Březovice (Chroustovice)", "text": "Březovice (Chroustovice)\n\nBřezovice je malá vesnice, část městyse Chroustovice v okrese Chrudim. Nachází se asi 2 km na západ od Chroustovic. Prochází zde silnice I/17. V roce 2009 zde bylo evidováno 12 adres. V roce 2001 zde trvale žilo 17 obyvatel.\n\nBřezovice leží v katastrálním území Holešovice u Chroustovic o výměře 3,38 km.\n\nPrvní písemná zmínka o obci pochází z roku 1382.\n\n\n"}
{"id": "538803", "url": "https://cs.wikipedia.org/wiki?curid=538803", "title": "Lhota u Chroustovic", "text": "Lhota u Chroustovic\n\nLhota u Chroustovic je vesnice, část městyse Chroustovice v okrese Chrudim. Nachází se asi 1,5 km na jih od Chroustovic. V roce 2009 zde bylo evidováno 52 adres. V roce 2001 zde trvale žilo 138 obyvatel.\n\nLhota u Chroustovic je také název katastrálního území o rozloze 4,28 km.\n\n"}
{"id": "538804", "url": "https://cs.wikipedia.org/wiki?curid=538804", "title": "Mentour", "text": "Mentour\n\nMentour je malá vesnice, část městyse Chroustovice v okrese Chrudim. Nachází se asi 2,5 km na východ od Chroustovic. V roce 2009 zde bylo evidováno 48 adres. V roce 2001 zde trvale žilo 56 obyvatel.\n\nMentour je také název katastrálního území o rozloze 2,75 km.\n\nPrvní písemná zmínka o obci pochází z roku 1372.\n\n"}
{"id": "538805", "url": "https://cs.wikipedia.org/wiki?curid=538805", "title": "Městec (Chroustovice)", "text": "Městec (Chroustovice)\n\nMěstec je vesnice, část městyse Chroustovice v okrese Chrudim. Nachází se asi 2,5 km na severovýchod od Chroustovic. V roce 2009 zde bylo evidováno 84 adres. V roce 2001 zde trvale žilo 234 obyvatel.\n\nMěstec je také název katastrálního území o rozloze 2,76 km.\n\n"}
{"id": "538806", "url": "https://cs.wikipedia.org/wiki?curid=538806", "title": "Poděčely", "text": "Poděčely\n\nPoděčely je malá vesnice, část městyse Chroustovice v okrese Chrudim. Nachází se asi 2,5 km na jihovýchod od Chroustovic. V roce 2009 zde bylo evidováno 32 adres. V roce 2001 zde trvale žilo 42 obyvatel.\n\nPoděčely je také název katastrálního území o rozloze 0,97 km.\n\n"}
{"id": "538819", "url": "https://cs.wikipedia.org/wiki?curid=538819", "title": "Ochnovité", "text": "Ochnovité\n\nOchnovité je čeleď vyšších dvouděložných rostlin z řádu malpígiotvaré (\"Malpighiales\").\n\nKeře a stromy, méně často byliny nebo i liány se střídavými, vstřícnými nebo přeslenitými listy s palisty nebo bez palistů. Listy jsou nejčastěji jednoduché (pouze u několika rodů i zpeřené), na okraji zubaté, se zpeřenou žilnatinou. Květy jsou nejčastěji oboupohlavné, pravidelné nebo souměrné. Kalich je z 5 (vzácněji ze 4) lístků. Koruna je ze 3 až 5 (nebo až 10) volných plátků. Tyčinek je 5 až mnoho. Gyneceum je svrchní, ze 2 až 25 volných nebo srostlých plodolistů, nejčastěji na gynoforu. Plodem je pukavá nebo nepukavá tobolka, bobule, měchýřek nebo peckovice.\n\nČeleď zahrnuje asi 550 druhů ve 32 rodech. Vyskytuje se v tropech celého světa. Nejvíce zástupců čeledi \"Ochnaceae\" roste v nížinných pralesích a na savanách, některé rostou i v horských lesích, např. na stolových horách ve Venezuele.\n\nV průběhu aktualizací systému APG byly do čeledi \"Ochnaceae\" vřazeny čeledi \"Medusagynaceae\" (jediný druh \"Medusagyne opositifolia\", Seychely) a \"Quiinaceae\" (rody \"Froesia\", \"Lacunaria\", \"Quiina\" a \"Touroulia\", asi 50 druhů v tropické Jižní Americe). Taxonomické vztahy k ostatním čeledím řádu malpígiotvaré (\"Malpighiales\") jsou stále nejasné.\n\nV Cronquistově systému byly všechny 3 zmíněné čeledi řazeny v řádu čajovníkotvaré (\"Theales\").\n\n\n\"Sauvagesia erecta\" je používána v brazilském bylinném léčitelství na oční potíže. \"Lophira alata\" je v Africe těžena pro dřevo. Některé druhy rodů \"Lacunaria\" a \"Quiina\" mají jedlé plody.\n\n\"Adenarake\",\n\"Blastemanthus\",\n\"Brackenridgea\",\n\"Campylospermum\",\n\"Cespedesia\",\n\"Elvasia\",\n\"Euthemis\",\n\"Fleurydora\",\n\"Froesia\",\n\"Godoya\",\n\"Gomphia\",\n\"Idertia\",\n\"Indosinia\",\n\"Krukoviella\",\n\"Lacunaria\",\n\"Lophira\",\n\"Luxemburgia\",\n\"Medusagyne\",\n\"Ochna\",\n\"Ouratea\",\n\"Perissocarpa\",\n\"Philacra\",\n\"Poecilandra\",\n\"Quiina\",\n\"Rhabdophyllum\",\n\"Rhytidanthera\",\n\"Sauvagesia\",\n\"Schuurmansia\",\n\"Schuurmansiella\",\n\"Testulea\",\n\"Touroulia\",\n\"Tyleria\",\n\"Wallacea\"\n\n\n\n"}
{"id": "538821", "url": "https://cs.wikipedia.org/wiki?curid=538821", "title": "Chrudim I", "text": "Chrudim I\n\nChrudim I (Vnitřní Město) je část okresního města Chrudim. V roce 2009 zde bylo evidováno 122 adres. V roce 2011 zde trvale žilo 421 obyvatel.\n\nChrudim I leží v katastrálním území Chrudim o výměře 20,72 km.\n"}
{"id": "538822", "url": "https://cs.wikipedia.org/wiki?curid=538822", "title": "Chrudim II", "text": "Chrudim II\n\nChrudim II (Nové Město) je část okresního města Chrudim. Nachází se na jihovýchodě Chrudimi. V roce 2009 zde bylo evidováno 1069 adres. V roce 2001 zde trvale žilo 5349 obyvatel.\n\nChrudim II leží v katastrálním území Chrudim o výměře 20,72 km.\n"}
{"id": "538823", "url": "https://cs.wikipedia.org/wiki?curid=538823", "title": "Chrudim III", "text": "Chrudim III\n\nChrudim III (Kateřinské Předměstí) je část okresního města Chrudim. Nachází se na jihozápadě Chrudimi. V roce 2009 zde bylo evidováno 756 adres. V roce 2011 zde trvale žilo 6877 obyvatel.\n\nChrudim III leží v katastrálním území Chrudim o výměře 20,72 km.\n"}
{"id": "538824", "url": "https://cs.wikipedia.org/wiki?curid=538824", "title": "Chrudim IV", "text": "Chrudim IV\n\nChrudim IV (Jánské Předměstí) je část okresního města Chrudim. Nachází se na severu Chrudimi. V roce 2009 zde bylo evidováno 1325 adres. V roce 2011 zde trvale žilo 9633 obyvatel. Její součástí je ves Markovice (něm. \"Markowitz\", k 1350 \"Sankt Markus\").\n\nChrudim IV leží v katastrálních územích Chrudim o výměře 20,72 km a Topol o výměře 4,63 km.\n\n"}
{"id": "538825", "url": "https://cs.wikipedia.org/wiki?curid=538825", "title": "Topol (Chrudim)", "text": "Topol (Chrudim)\n\nTopol je vesnice, část okresního města Chrudim. Nachází se asi 3,5 km na východ od Chrudimi. Prochází tudy železniční trať Chrudim - Borohrádek a silnice II/340. K Chrudimi byla Topol připojena k 1. lednu 1990. V roce 2011 zde trvale žilo 172 obyvatel. V roce 2009 zde bylo evidováno 87 adres.\n\nTopol je také název katastrálního území o rozloze 4,63 km. V katastrálním území Topol leží i Chrudim IV.\n\nV severní části katastrálního území (s malým výběžkem na území Tuněchod) se rozkládá přírodní rezervace Habrov, kde jsou v porostu pozůstatky pravěkého hradiště z konce neolitického období, dnes chráněné jako kulturní památka.\n\n\n"}
{"id": "538826", "url": "https://cs.wikipedia.org/wiki?curid=538826", "title": "Vestec (Chrudim)", "text": "Vestec (Chrudim)\n\nVestec (něm. \"Westetz\"; k roku 1938 \"Steinmetzendorf\") je malá vesnice, část okresního města Chrudim. Nachází se asi 2 km na severovýchod od Chrudimi. K Chrudimi byl Vestec připojen roku 1961. V roce 2011 zde trvale žilo 112 obyvatel. V roce 2009 zde bylo evidováno 29 adres.\n\nVestec leží v katastrálním území Vestec u Chrudimi o rozloze 2,48 km.\n\n"}
{"id": "538828", "url": "https://cs.wikipedia.org/wiki?curid=538828", "title": "Vlčnov (Chrudim)", "text": "Vlčnov (Chrudim)\n\nVlčnov (něm. \"Wiltschnau\", k roku 1346 \"Wulschnau\") je vesnice, část okresního města Chrudim. Nachází se asi 3,5 km na jihovýchod od centra Chrudimi. K Chrudimi byl Vlčnov připojen k 1. lednu 1981. V roce 2011 zde trvale žilo 120 obyvatel. V roce 2009 zde bylo evidováno 60 adres.\n\nVlčnov leží v katastrálním území Vlčnov u Chrudimi o rozloze 1,9 km.\n\n"}
{"id": "538829", "url": "https://cs.wikipedia.org/wiki?curid=538829", "title": "Martinice (Jenišovice)", "text": "Martinice (Jenišovice)\n\nMartinice je malá vesnice, část obce Jenišovice v okrese Chrudim. Nachází se asi 1 km na jihozápad od Jenišovic. V roce 2009 zde bylo evidováno 21 adres. V roce 2001 zde trvale žilo 59 obyvatel.\n\nMartinice leží v katastrálním území Jenišovice u Chrudimi o výměře 4,25 km.\n\n"}
{"id": "538830", "url": "https://cs.wikipedia.org/wiki?curid=538830", "title": "Mravín", "text": "Mravín\n\nMravín je malá vesnice, část obce Jenišovice v okrese Chrudim. Nachází se asi 2 km na severovýchod od Jenišovic. Prochází zde silnice II/305. V roce 2009 zde bylo evidováno 30 adres. V roce 2001 zde trvale žilo 45 obyvatel.\n\nMravín je také název katastrálního území o rozloze 2,46 km.\n\nV roce 2007 obec oslavila 550 let od písemné zmínky o vsi z roku 1457. Ovšem novodobé bádání ukazuje, že desetiletí zažitý letopočet 1. písemné zmínky nemusí být zdaleka konečný. Zde byli August Sedláček i Antonín Profous lehce nepozorní, když přehlídli zmínku o vsi Mravín v odúmrtním řízení po Ješkovi z Popovce provolané v roce 1410. Zajímavé je, že v dalších opakovaných provoláních Mravín už nefiguruje.\n\n"}
{"id": "538831", "url": "https://cs.wikipedia.org/wiki?curid=538831", "title": "Štěnec", "text": "Štěnec\n\nŠtěnec je malá vesnice, část obce Jenišovice v okrese Chrudim. Nachází se asi 1,5 km na východ od Jenišovic. Prochází zde silnice II/305. V roce 2009 zde bylo evidováno 44 adres. V roce 2001 zde trvale žilo 70 obyvatel.\n\nŠtěnec je také název katastrálního území o rozloze 3,01 km.\n\nNarodil se tu a působil Josef Sochor (1865–1929), statkář a politik, na počátku 20. století poslanec Českého zemského sněmu.\n"}
{"id": "538832", "url": "https://cs.wikipedia.org/wiki?curid=538832", "title": "Zalažany", "text": "Zalažany\n\nZalažany (dříve též Zalužany) je malá vesnice, část obce Jenišovice v okrese Chrudim. Nachází se asi 1 km na západ od Jenišovic. V roce 2009 zde bylo evidováno 44 adres. V roce 2001 zde trvale žilo 54 obyvatel.\n\nZalažany je také název katastrálního území o rozloze 2 km.\n\n"}
{"id": "538833", "url": "https://cs.wikipedia.org/wiki?curid=538833", "title": "Filipov (Kameničky)", "text": "Filipov (Kameničky)\n\nFilipov () je malá vesnice, část obce Kameničky v okrese Chrudim. Nachází se asi 2 km na severovýchod od Kameniček. V roce 2009 zde bylo evidováno 49 adres. V roce 2001 zde trvale žilo 139 obyvatel.\n\nFilipov je také název katastrálního území o rozloze 2,17 km.\n\n"}
{"id": "538834", "url": "https://cs.wikipedia.org/wiki?curid=538834", "title": "Nákle", "text": "Nákle\n\nNákle je malá vesnice, část obce Klešice v okrese Chrudim. Nachází se asi 2 km na západ od Klešic. Prochází zde silnice II/342. V roce 2009 zde bylo evidováno 22 adres. V roce 2001 zde trvale žilo 43 obyvatel.\n\nNákle leží v katastrálním území Klešice o výměře 4,66 km.\n"}
{"id": "538835", "url": "https://cs.wikipedia.org/wiki?curid=538835", "title": "Tasovice (Kostelec u Heřmanova Městce)", "text": "Tasovice (Kostelec u Heřmanova Městce)\n\nTasovice je malá vesnice, část obce Kostelec u Heřmanova Městce v okrese Chrudim. Nachází se asi 1,5 km na jih od Kostelce u Heřmanova Městce. V roce 2009 zde bylo evidováno 11 adres. V roce 2001 zde trvale žilo 7 obyvatel.\n\nTasovice leží v katastrálním území Kostelec u Heřmanova Městce o výměře 7,47 km.\n\n"}
{"id": "538836", "url": "https://cs.wikipedia.org/wiki?curid=538836", "title": "Chlum (Krásné)", "text": "Chlum (Krásné)\n\nChlum je malá vesnice, část obce Krásné v okrese Chrudim. Nachází se asi 2,5 km na sever od Krásného. V roce 2009 zde bylo evidováno 29 adres. V roce 2001 zde trvale žilo 13 obyvatel.\n\nChlum leží v katastrálním území Polánka o výměře 5,07 km.\n\n"}
{"id": "538838", "url": "https://cs.wikipedia.org/wiki?curid=538838", "title": "Polánka (Krásné)", "text": "Polánka (Krásné)\n\nPolánka je vesnice, část obce Krásné v okrese Chrudim. Nachází se asi 2 km na severozápad od Krásného. V roce 2009 zde bylo evidováno 71 adres. V roce 2001 zde trvale žilo 44 obyvatel.\n\nPolánka je také název katastrálního území o rozloze 5,07 km. V katastrálním území Polánka leží i Chlum.\n\nVýchodně od vesnice se nachází přírodní památka Polánka, kde roste prstnatec bezový a další vzácné druhy rostlin.\n\n"}
{"id": "538839", "url": "https://cs.wikipedia.org/wiki?curid=538839", "title": "Františky", "text": "Františky\n\nFrantišky (dříve \"Franzensdorf\", \"Frantischek\" nebo \"Frantischki\") jsou vesnice, část obce Krouna v okrese Chrudim. Nachází se asi 5 km na východ od Krouny. V roce 2001 zde trvale žilo 41 obyvatel. V roce 2015 zde bylo evidováno 83 adres. Jako katastrální území mají rozlohu 3,14 km.\n\nVesnice byla založena Františkem Antonínem Berkou z Dubé a Lipého (1635–1706) a lze tak její vznik datovat již před rok 1706. První zmínka o této vsi je však doložena až k roku 1713. V roce 1837 popsal německý topograf a spisovatel Johann Gottfried Sommer ve svém díle \"Das Königreich Böhmen: Chrudimer kreis\" Františky jako:„\"73. Franzensdorf (Frantissek) nebo Paseky, dominikální vesnice se 78 domy a 549 obyvateli, leží vysoko a rozprostírají se na severozápadní straně horského hřebenu na brněnské hlavní silnici, na níž je hostinec. Je zde škola, v níž jsou s katolickými dětmi vyučovány také děti nekatolické. Obyvatelé jsou nádeníky, uhlíři, výrobci dřevěného nádobí, tkalci lnu, obchodníky se dřevem a lnem.\"“V roce 1840 jsou Františky popsány (jako Paseky) v jednom ze svazků \"Allgemeine Encyclopädie der Wissenschaften und Künste\" německých vzdělanců Johanna Samuela Ersche a Johanna Gottfrieda Grubera. Encyklopedické heslo, které zde zpracoval Gustav Franz Ritter von Schreiner, je víceméně totožné s popisem Sommerovým, avšak uvádí 79 domů. Ve své knize \"Popis králowstwí Českého\" dokládá český historik František Palacký k roku 1843 domů 78 a 583 obyvatel. Devátý svazek slovníku \"Handwörterbuch der Landeskunde des Königreiches Böhmen\" z roku 1845, jehož autorem je Friedrich Carl von Watterich, hovoří o 89 domech a o 600 obyvatelích. Pozdější \"Topograficko-statistický slovník Čech\", který roku 1870 sestavili Jan Orth a František Sládek, údaje dále koriguje:„\"Františky, Paseky (Franzensdorf), ves od Františka Antonína Berky z Dubé a Lipého založená, 79 d. (většina porůznu), 555 ob. čes., kr. Chrud., okr. Skuč. (2 ¾ hod. jih. vých.), kat. i pol. obc. F., far. Kamenice pustá, býv. dom. Richenburk. Zde jest téměř nejvyšší vrchol Rychenburských hor.“\"\n\n\n\n"}
{"id": "538841", "url": "https://cs.wikipedia.org/wiki?curid=538841", "title": "Rychnov (Krouna)", "text": "Rychnov (Krouna)\n\nRychnov je vesnice, část obce Krouna v okrese Chrudim. Nachází se asi 3 km na východ od Krouny. V roce 2015 zde bylo evidováno 99 adres. V roce 2001 zde trvale žilo 208 obyvatel.\n\nRychnov je také název katastrálního území o rozloze 5,89 km. V katastrálním území Rychnov leží i Ruda.\n\nPrvní písemná zmínka o obci pochází z roku 1392. \nObec původně spadala do panství Rychmburského, později pod c.k. okresní soud Skutečský, Hejtmanství Vysoko-Mýtské. Unikátní je dochovaná barevná mapa vsi Rychnov z roku 1731 jejíž autorem je Ing. František Xaver Preitsch, v letech 1737-1765 zemský měřič. V pozemkové knize z roku 1731 bylo zapsáno 22 čísel popisných statků (gruntů). Popis nemovitostí na panství rychmburského v Rychnově z roku 1777 již uvádí seznam 53 statků.\n\nVápenky v Rychnově náležející do panství rychmburského prosluly již na počátku 18 století. Nalézaly se jz. od obce (dnes návrší Vápenky). Pravděpodobně se zde získával i vláknitý azbest. Bylo zde až 6 pecí. Vápno bylo šedé, dobře schlo a vázalo, využívalo se zejména na panské stavby v rychmburském panství, k bílení se nehodilo.\n\nV obci bylo mnoho haltýřů, například u čp. 35, 49, kde byly haltýře kamenné, nebo 51, 53, kde byly pravděpodobně i roubené.\n\nK roku 1930: „Obec vykazuje dle sčítání v r. 1930 402 obyvatel, zaměstnaných z 90 % při hospodářství. Bydlí v 84 obytných staveních. V zimních měsících přivydělává si chudý zdejší lid tkaním koberců z juty po domácku. Ženy výdělečně vyšívají a u mnohých jest to jediným skrovným příjmem. Zdrojem poučeni a zábavy jest knihovna obecní, čítající 84 svazky, sokolská se 46 svazky a knihovna Hospodářského a čtenářského spolku, jež má 35 svazků. Jediným spolkem v obci, který přichází ve styk seširšim občanstvem, jest Tělocvičná jednota Sokol.\nZmínky zasluhuje prastará »Jeřábkova lípa«, jejíž věk jest těžko určiti. Pověst k ní se vztahující sahá až do války třicetileté, v kteréžto době byla snad již vykotlaná. Zmiňuje se o ni ve svých spisech i Tereza Nováková.“\n\n\n"}
{"id": "538842", "url": "https://cs.wikipedia.org/wiki?curid=538842", "title": "Nové Lhotice", "text": "Nové Lhotice\n\nNové Lhotice (dříve Německé Lhotice, ) je vesnice, část obce Liboměřice v okrese Chrudim. Nachází se asi 1,5 km na jihozápad od Liboměřic. V roce 2009 zde bylo evidováno 87 adres. V roce 2001 zde trvale žilo 22 obyvatel.\n\nNové Lhotice je také název katastrálního území o rozloze 3,14 km. V katastrálním území Nové Lhotice leží i Samařov.\n\n"}
{"id": "538843", "url": "https://cs.wikipedia.org/wiki?curid=538843", "title": "Pohořalka", "text": "Pohořalka\n\nPohořalka je malá vesnice, část obce Liboměřice v okrese Chrudim. Nachází se asi 1,5 km na sever od Liboměřic. V roce 2009 zde bylo evidováno 15 adres. V roce 2001 zde trvale žilo 10 obyvatel. Osadou protéká Okrouhlický potok, který je levostranným přítokem řeky Chrudimky.\n\nPohořalka leží v katastrálním území Liboměřice o výměře 3,35 km.\n"}
{"id": "538844", "url": "https://cs.wikipedia.org/wiki?curid=538844", "title": "Samařov", "text": "Samařov\n\nSamařov je malá vesnice, část obce Liboměřice v okrese Chrudim. Nachází se asi 1,5 km na jih od Liboměřic. V roce 2009 zde bylo evidováno 9 adres. V roce 2001 zde trvale žilo 18 obyvatel.\n\nSamařov leží v katastrálním území Nové Lhotice o výměře 3,14 km.\n\n"}
{"id": "538845", "url": "https://cs.wikipedia.org/wiki?curid=538845", "title": "Slavice (Licibořice)", "text": "Slavice (Licibořice)\n\nSlavice jsou osada, část obce Licibořice v okrese Chrudim. Nachází se asi 1,5 km na jihovýchod od Licibořic. V roce 2009 zde bylo evidováno 8 adres. V roce 2001 zde trvale žilo 14 obyvatel.\n\nSlavice leží v katastrálním území Licibořice o výměře 9,26 km.\n\n"}
{"id": "538846", "url": "https://cs.wikipedia.org/wiki?curid=538846", "title": "Šiškovice", "text": "Šiškovice\n\nŠiškovice je malá vesnice, část obce Licibořice v okrese Chrudim. Nachází se asi 0,5 km na sever od Licibořic. V roce 2009 zde bylo evidováno 25 adres. V roce 2001 zde trvale žilo 83 obyvatel.\n\nŠiškovice leží v katastrálním území Licibořice o výměře 9,26 km.\n\n"}
{"id": "538848", "url": "https://cs.wikipedia.org/wiki?curid=538848", "title": "Licoměřice", "text": "Licoměřice\n\nLicoměřice je vesnice, část obce Lipovec v okrese Chrudim. Nachází se asi 1,5 km na východ od Lipovce. V roce 2009 zde bylo evidováno 54 adres. V roce 2001 zde trvale žilo 110 obyvatel.\n\nLicoměřice je také název katastrálního území o rozloze 3,27 km.\n\nVesnice leží na západním úpatí Železných hor a protéká jí potok Kurvice.\n\nPrvní písemná zmínka o obci pochází z roku 1257.\n\n"}
{"id": "538849", "url": "https://cs.wikipedia.org/wiki?curid=538849", "title": "Loučky (Lukavice)", "text": "Loučky (Lukavice)\n\nLoučky je malá vesnice, část obce Lukavice v okrese Chrudim. Nachází se asi 3 km na jih od Lukavic. V roce 2009 zde bylo evidováno 18 adres. V roce 2001 zde trvale žilo 26 obyvatel.\n\nLoučky leží v katastrálním území Vížky o výměře 2,48 km.\n\nPrvní písemná zmínka o obci pochází z roku 1494.\n\n\n"}
{"id": "538850", "url": "https://cs.wikipedia.org/wiki?curid=538850", "title": "Lukavička", "text": "Lukavička\n\nLukavička je malá vesnice, část obce Lukavice v okrese Chrudim. Nachází se asi 0,5 km na jih od Lukavic. V roce 2009 zde bylo evidováno 30 adres. V roce 2001 zde trvale žilo 273 obyvatel.\n\nLukavička leží v katastrálním území Lukavice o výměře 4,39 km.\n\n"}
{"id": "538851", "url": "https://cs.wikipedia.org/wiki?curid=538851", "title": "Radochlín", "text": "Radochlín\n\nRadochlín je malá vesnice, část obce Lukavice v okrese Chrudim. Nachází se asi 2,5 km na jih od Lukavic. V roce 2009 zde bylo evidováno 15 adres. V roce 2001 zde trvale žilo 12 obyvatel.\n\nRadochlín leží v katastrálním území Vížky o výměře 2,48 km.\n\n"}
{"id": "538852", "url": "https://cs.wikipedia.org/wiki?curid=538852", "title": "Vížky", "text": "Vížky\n\nVížky je malá vesnice, část obce Lukavice v okrese Chrudim. Nachází se asi 2 km na jih od Lukavice a leží v nadmořské výšce 400 m. V roce 2009 zde bylo evidováno 18 adres. V roce 2001 zde trvale žilo 44 obyvatel.\n\nVížky je také název katastrálního území o rozloze 2,48 km. V katastrálním území Vížky leží i Loučky a Radochlín. Nedaleko se nachází přírodní rezervace Strádovské peklo, která je součástí CHKO Železné hory.\n\nVe Vížkách působí Sbor dobrovolných hasičů Vížky. Sídlí zde SOKOL FALCO s.r.o., výrobce masových produktů pro zvířata a také distribuční firma firmy FALCO SOKOL a.s., která tu má od roku 1996 svůj závod.\n\n"}
{"id": "538853", "url": "https://cs.wikipedia.org/wiki?curid=538853", "title": "Výsonín", "text": "Výsonín\n\nVýsonín je vesnice, část obce Lukavice v okrese Chrudim. Nachází se asi 1,5 km na jihozápad od Lukavice. Prochází zde silnice I/37. V roce 2014 zde bylo evidováno 81 adres. V roce 2012 zde trvale žilo 120 obyvatel.\n\nVýsonín je také název katastrálního území o rozloze 2,58 km.\n\nPrvní písemná zmínka o obci pochází z roku 1438.\n\n"}
{"id": "538855", "url": "https://cs.wikipedia.org/wiki?curid=538855", "title": "Bělá (Luže)", "text": "Bělá (Luže)\n\nBělá je vesnice, část města Luže v okrese Chrudim. Nachází se asi 2 km na západ od Luže. V roce 2009 zde bylo evidováno 104 adres. V roce 2001 zde trvale žilo 211 obyvatel.\n\nBělá je také název katastrálního území o rozloze 3,93 km.\n\nBělá byla pravděpodobně založena okolo roku 1300. První písemná zmínka pochází z roku 1392 a uvádí název ve tvaru \"Bieley.\" V průběhu let se název měnil: roku 1456 \"Biele,\" roku 1470 \"Biela\" a od roku 1837 \"Bělá.\"\n\nVes byla rozdělena mezi tři panství. V jejích jednotlivých částech byly tři panské dvory a tři krčmy. Zhruba během šedesáti let (od 1392 do 1456) se měnili majitelé různých částí. V roce 1456 je převážná část vsi Bělá již součástí panství Rychmburk v majetku Jana Parduse z Vratkova, kterému majetek potvrdil král Jiří z Poděbrad. Od roku 1470 byl majitelem vnuk Jan Vilém Pardus z Vratkova, který neměl děti a svůj majetek postoupil své matce Anežce z Chlumu a Košumberku. Ta převedla ves Bělou pod panství Košumberk. Znovu Bělá spadala pod panství Rychmburk v roce 1718, kdy se dostala do majetku Václava Norberta Kinského. Od roku 1850 se stala Bělá samostatnou obcí v rámci okresu Vysoké Mýto. Změna uspořádání nastala v roce 1960 v souvislosti se správní reformou, kdy se Bělá stala součástí okresu Chrudim. Od roku 1985 je Bělá součástí města Luže.\n"}
{"id": "538857", "url": "https://cs.wikipedia.org/wiki?curid=538857", "title": "Brdo (Luže)", "text": "Brdo (Luže)\n\nBrdo je malá vesnice, část města Luže v okrese Chrudim. Nachází se asi 4 km na jihovýchod od Luže. V roce 2009 zde bylo evidováno 28 adres. V roce 2001 zde trvale žilo 50 obyvatel.\n\nBrdo leží v katastrálním území Doly o výměře 5,99 km.\n\n"}
{"id": "538858", "url": "https://cs.wikipedia.org/wiki?curid=538858", "title": "Dobrkov", "text": "Dobrkov\n\nDobrkov je malá vesnice, část města Luže v okrese Chrudim. Nachází se asi 2,5 km na západ od Luže. Prochází zde silnice II/356. V roce 2009 zde bylo evidováno 42 adres. V roce 2001 zde trvale žilo 74 obyvatel.\n\nDobrkov je také název katastrálního území o rozloze 2,99 km.\n"}
{"id": "538859", "url": "https://cs.wikipedia.org/wiki?curid=538859", "title": "Doly (Luže)", "text": "Doly (Luže)\n\nDoly je malá vesnice, část města Luže v okrese Chrudim. Nachází se asi 3 km na jihovýchod od Luže. V roce 2009 zde bylo evidováno 48 adres. V roce 2001 zde trvale žilo 65 obyvatel.\n\nDoly je také název katastrálního území o rozloze 5,99 km. V katastrálním území Doly leží i Brdo a Rabouň.\n"}
{"id": "538860", "url": "https://cs.wikipedia.org/wiki?curid=538860", "title": "Domanice (Luže)", "text": "Domanice (Luže)\n\nDomanice je malá vesnice, část města Luže v okrese Chrudim. Nachází se asi 2,5 km na severovýchod od Luže. V roce 2009 zde bylo evidováno 19 adres. V roce 2001 zde trvale žilo 26 obyvatel.\n\nDomanice leží v katastrálním území Voletice o výměře 2,74 km.\n\n"}
{"id": "538861", "url": "https://cs.wikipedia.org/wiki?curid=538861", "title": "Košumberk (Luže)", "text": "Košumberk (Luže)\n\nKošumberk je část města Luže v okrese Chrudim. Nachází se na jihu Luže. V roce 2009 zde bylo evidováno 117 adres. V roce 2001 zde trvale žilo 283 obyvatel.\n\nKošumberk leží v katastrálním území Luže o výměře 4,79 km.\n\nNalézá se zde staré purkrabství a zřícenina hradu Košumberk.\n"}
{"id": "538862", "url": "https://cs.wikipedia.org/wiki?curid=538862", "title": "Rabouň", "text": "Rabouň\n\nRabouň je malá vesnice, část města Luže v okrese Chrudim. Nachází se asi 3,5 km na jihovýchod od Luže. V roce 2009 zde bylo evidováno 33 adres. V roce 2001 zde trvale žilo 18 obyvatel.\n\nRabouň leží v katastrálním území Doly o výměře 5,99 km.\n\n"}
{"id": "538863", "url": "https://cs.wikipedia.org/wiki?curid=538863", "title": "Radim (Luže)", "text": "Radim (Luže)\n\nRadim je vesnice, část města Luže v okrese Chrudim. Nachází se asi 1,5 km na sever od Luže. V roce 2009 zde bylo evidováno 102 adres. V roce 2001 zde trvale žilo 249 obyvatel.\n\nRadim je také název katastrálního území o rozloze 4,64 km.\n"}
{"id": "538864", "url": "https://cs.wikipedia.org/wiki?curid=538864", "title": "Srbce (Luže)", "text": "Srbce (Luže)\n\nSrbce je vesnice, část města Luže v okrese Chrudim. Nachází se asi 3 km na severovýchod od Luže. V roce 2009 zde bylo evidováno 52 adres. V roce 2001 zde trvale žilo 64 obyvatel.\n\nSrbce leží v katastrálním území Srbce u Luže o rozloze 2,52 km.\n\n"}
{"id": "538865", "url": "https://cs.wikipedia.org/wiki?curid=538865", "title": "Voletice", "text": "Voletice\n\nVoletice (dříve též Oletice)je malá vesnice, část města Luže v okrese Chrudim. Nachází se asi 2 km na sever od Luže. Prochází zde silnice II/305. V roce 2009 zde bylo evidováno 23 adres. V roce 2001 zde trvale žilo 55 obyvatel.\n\nVoletice je také název katastrálního území o rozloze 2,74 km. V katastrálním území Voletice leží i Domanice.\n\n"}
{"id": "538866", "url": "https://cs.wikipedia.org/wiki?curid=538866", "title": "Zdislav (Luže)", "text": "Zdislav (Luže)\n\nZdislav je část města Luže v okrese Chrudim. Nachází se na jihu Luže. V roce 2009 zde bylo evidováno 57 adres. V roce 2001 zde trvale žilo 70 obyvatel.\n\nZdislav je také název katastrálního území o rozloze 3,1 km.\n"}
{"id": "538867", "url": "https://cs.wikipedia.org/wiki?curid=538867", "title": "Jetonice", "text": "Jetonice\n\nJetonice je malá vesnice, část obce Míčov-Sušice v okrese Chrudim. Nachází se asi 1,5 km na sever od Míčova-Sušice. V roce 2009 zde bylo evidováno 15 adres. V roce 2001 zde trvale žilo 11 obyvatel.\n\nJetonice je také název katastrálního území o rozloze 0,87 km.\n\nZatím nejstarší doložená zmínka je dle Státního okresního archivu v Chrudimi z roku 1398.\n\n"}
{"id": "538872", "url": "https://cs.wikipedia.org/wiki?curid=538872", "title": "Míčov", "text": "Míčov\n\nMíčov je západní část obce Míčov-Sušice v okrese Chrudim. V roce 2009 zde bylo evidováno 115 adres. V roce 2001 zde trvale žilo 182 obyvatel.\n\nMíčov je také název katastrálního území o rozloze 2,99 km.\n\n\n"}
{"id": "538873", "url": "https://cs.wikipedia.org/wiki?curid=538873", "title": "Rudov", "text": "Rudov\n\nRudov je vesnice, část obce Míčov-Sušice v okrese Chrudim. Nachází se asi 2 km na jih od Míčova-Sušice. V roce 2009 zde bylo evidováno 66 adres. V roce 2001 zde trvale žili čtyři obyvatelé\n\nRudov je také název katastrálního území o rozloze 1,02 km.\n"}
{"id": "538874", "url": "https://cs.wikipedia.org/wiki?curid=538874", "title": "Zbyslavec", "text": "Zbyslavec\n\nZbyslavec je malá vesnice, část obce Míčov-Sušice v okrese Chrudim v Pardubickém kraji. Nachází se 1 km na západ od Míčova-Sušice. V roce 2009 zde bylo evidováno 33 adres. V roce 2001 zde trvale žilo 45 obyvatel. V blízkosti vsi pramení dva pravostranné přítoky řeky Doubravy. Severozápadně od vesnice na okraji lesa pramení potok Kurvice. Severně od Zbyslavce, u místního rybníka, vyvěrá Lovětínský potok.\n\nZbyslavec je také název katastrálního území o rozloze 3,5 km.\n\nNa konci vesnice Zbyslavec se nachází malá zvonička (konkrétně pomník s litinovým nápisem), která pochází z roku 1702. V roce 1927 byla opravena a nově vysvěcena.\n\nSeverně od Zbyslavce se nachází rekreační středisko Zbyslavec v nadmořské výšce 550 m. Areál je tvořen hlavní budovou s přilehlou chatovou oblastí a možností sportovního vyžití a jeho celková plocha činí 6000 m. Areál je vhodný zejména pro rekreaci dětí nebo ozdravné pobyty.U vjezdu do střediska stojí socha sv. Jana Nepomuckého, která je stará zhruba 300 let.\n\nKrásné a široké rozledy nabízí okolí Krkaňky, což je zalesněný vrch s telekomunikačním stožárem ve výšce 566 m n. m. Asi 1 km od Zbyslavce je výsek lesa pro start rogalistů, který umožňuje pohled na jižní a západní stranu. Na obzoru vystupuje kopec Melechov (715 m n. m.) u Světlé nad Sázavou.\n\n\n"}
{"id": "538877", "url": "https://cs.wikipedia.org/wiki?curid=538877", "title": "Mistrovství světa v ledním hokeji 2010 (Divize III)", "text": "Mistrovství světa v ledním hokeji 2010 (Divize III)\n\nMistrovství světa v ledním hokeji 2010 (Divize III) proběhlo od 14. do 18. dubna 2010 ve městech Kockelscheuer u Lucemburku v Lucembursku a v Jerevanu v Arménii. Týmy, které se ve skupinách umístily na prvním místě, postupovaly na Mistrovství světa v ledním hokeji 2011 (Divize II). Pořádat skupinu A mělo původně Řecko, ale to se zřeklo z finančních důvodů.\n\n\" Irsko postoupilo na Mistrovství světa v ledním hokeji 2011 (Divize II.).\"\n\nArménie byla vyloučena z turnaje kvůli neoprávněnému startu některých hráčů a uvádění chybných informací o dvojím občanství některých hráčů.\n\n\" Severní Korea postoupila na Mistrovství světa v ledním hokeji 2011 (Divize II)\"\n\n"}
{"id": "538878", "url": "https://cs.wikipedia.org/wiki?curid=538878", "title": "Bošov (Miřetice)", "text": "Bošov (Miřetice)\n\nBošov (německy \"Boschow\") je vesnice, část obce Miřetice v okrese Chrudim. Nachází se asi 1 km na severozápad od Miřetic. V roce 2015 zde bylo evidováno 83 domů, z nichž je 37 trvale obydlených, 25 rekreačních, 3 neobydlené, 2 rozestavěné, 14 chat, 2 objekty (bývalá prodejna a Hasičská zbrojnice Bošov). V roce 2015 zde trvale žilo 124 obyvatel.\n\nBošov leží v katastrálním území Švihov o výměře 5,37 km.\n\nNa návsi se nachází hasičská nádrž a dvě lípy. Kolem jedné z lip je lavička kruhového tvaru. U druhé je zhotoven pomník obětem první světové války. Od roku 2008 jsou na hasičské zbrojnici prováděny stavební úpravy a vylepšení. Roku 2014 zde byla udělána nová hlavní silnice. Od listopadu 2015 zde buduje SDH Bošov dětské a sportovní hřiště za podpory obecního úřadu Miřetic.\n\nNa některých místech lze najít vzácné dřeviny, jako je jalovec nebo červený tis. Nachází se zde louky s množstvím léčivých bylin, které se dnes vyskytují jen v omezené míře.\nZe zvířat je zde možné spatřit volně pasoucí se stáda srnek, muflonů a divokých prasat.\n\n"}
{"id": "538879", "url": "https://cs.wikipedia.org/wiki?curid=538879", "title": "Čekov", "text": "Čekov\n\nČekov (německy \"Tschekau\") je vesnice, část obce Miřetice v okrese Chrudim. Nachází se asi 1,5 km na jihozápad od Miřetic. V roce 2009 zde bylo evidováno 77 adres. V roce 2001 zde trvale žilo 77 obyvatel.\n\nČekov leží v katastrálním území Miřetice u Nasavrk o výměře 9,15 km.\n\n"}
{"id": "538880", "url": "https://cs.wikipedia.org/wiki?curid=538880", "title": "Dachov (Miřetice)", "text": "Dachov (Miřetice)\n\nDachov (německy \"Dachau\") je vesnice, část obce Miřetice v okrese Chrudim. Nachází se asi 1 km na jihovýchod od Miřetic. V roce 2009 zde bylo evidováno 85 adres. V roce 2001 zde trvale žilo 192 obyvatel.\n\nDachov leží v katastrálním území Miřetice u Nasavrk o výměře 9,15 km.\n\n"}
{"id": "538882", "url": "https://cs.wikipedia.org/wiki?curid=538882", "title": "Dubová (Miřetice)", "text": "Dubová (Miřetice)\n\nDubová (německy \"Dubowa\") je malá vesnice, část obce Miřetice v okrese Chrudim. Nachází se asi 1 km na východ od Miřetic. Mezi těmito vesnicemi protéká řeka Ležák, která napájí rybník Petráň. Voda protéká do Hořičky a Žďáru, odkud se nadbytečná voda opět vrací do Ležáku. Prochází zde silnice II/337. V roce 2009 zde bylo evidováno 32 adres. V roce 2001 zde trvale žilo 49 obyvatel a v roce 2015 bylo evidováno 51 obyvatel. V okolí obce se nachází spousta rozsáhlých smíšených lesů, z nichž některé jsou součástí CHKO Železné hory. Do části Dubové zasahuje havlovický rybník Petráň, je využívaný jako chovný. Ve středu obce je malá náves, kde stojí pieta z roku 1900, kterou obklopují dvě stoleté lípy. Dubová leží v katastrálním území Havlovice u Miřetic o výměře 2,61 km.\n\nV Dubové je lom se stejnojmenným názvem Dubová, kde se těžila žula ve 2. polovině 19. století a stala se tak zdrojem obživy většiny tehdejších obyvatel vesnice. V současné době je lom zatopený a slouží zejména k rekreaci a potápění.\n\n"}
{"id": "538883", "url": "https://cs.wikipedia.org/wiki?curid=538883", "title": "Krupín", "text": "Krupín\n\nKrupín (německy \"Krupin\") je malá vesnice, část obce Miřetice v okrese Chrudim. Nachází se asi 2,5 km na západ od Miřetic u silnic na Podlíšťany ke Ctětínu. Osadou protéká Bratroňovský potok, který pramení u Bratroňova. Mezi těmito osadami stojí návrší \" Na čertově hrobce \". V roce 2009 zde bylo evidováno 47 adres. V roce 2001 zde trvale žilo 63 obyvatel.\n\nKrupín leží v katastrálním území Švihov o výměře 5,37 km.\n\nStávala zde hájovna, která patřila panství F.J. Auespearga, vedle byla budova ovčína.V roce 1903 byl na návsi postaven kamenný kříž.V roce 1904 si nechali obyvatelé osady v Hradci Králové vyrobit zvon, který umístnili vedle kříže.\n\nV roce 1917 za 1.sv. války byl vesnici zvon odejmut a nový opět z Hradce dostali až v roce 1922.\n\n"}
{"id": "538884", "url": "https://cs.wikipedia.org/wiki?curid=538884", "title": "Švihov (Miřetice)", "text": "Švihov (Miřetice)\n\nŠvihov je vesnice, část obce Miřetice v okrese Chrudim. Nachází se asi 1,5 km na západ od Miřetic. Prochází zde silnice II/337. V roce 2009 zde bylo evidováno 56 adres. V roce 2001 zde trvale žilo 113 obyvatel.\n\nŠvihov je také název katastrálního území o rozloze 5,37 km. V katastrálním území Švihov leží i Bošov a Krupín.\n\nVesnice je známa především těžbou žuly. Klasická žula se zde těžila ve čtyřech lomech. Přičemž lomy 2 a 3 byly spojeny v jeden, jsou také nejhlubší (cca 35 m). Nyní jsou všechny lomy zatopeny a jsou využívány především k rekreačním činnostem.\n\nPři hlavní silnici (mezi Nasavrky a Miřeticemi) stojí po pravé straně stará škola, na které probíhala výuka I. stupně pro děti ze Švihova a blízkých vesnic - Krupín-Paseky, Bošov. Škola je již zrušena. Po levé straně silnice stojí kaple a dvě mnohaleté památné lípy. V koruně lípy lze objevit starší zvonici.\n\nNelze opomenout ani hospůdku „U Kapličky“, kde v červnu roku 2012 poobědval prezident Václav Klaus při cestě ze 70. výročí vypálení Ležáků.\n\nOsada Švihov dle kroniky z roku 1927 leží v nadmořské výšce 413 m. Osada je rozdělena ve dvě části, „Starou a novou“. „Stará“ část leží po obou stranách silnice na Nasavrky od Miřetic a z části i strkovské. Silnice od Miřetic k Nasavrkům byla vystavěna asi v roce 1877, v těchto místech tudy vedla kdysi cesta.\n\n„Nová“ část tak zvaná „Na obci“ (název dle obecních pozemků, na kterých byla vystavěna), leží při silnici od Švihova do Strkova.\n\nU vsi po levé straně silnice směrem na Nasavrky je rybník „Panský“ – majitelem F. J. Auersperg, v současné době rybník spravuje Rybářství Litomyšl. Rozloha rybníku je přes 2 ha, protéká ním potok Švihovský, který teče dále údolíčkem do obecního rybníka a odtud se vine k Bošovu. Nad údolím mezi Švihovema a Bošovem je vršek zvaný „Na chobotě“.\n\nPři levé straně cesty odbočující ze silnice nasavrcké do vsi a dále do Prostějova, stojí dvě obrovské staré lípy. Lípy byly vysazeny pravděpodobně v roce 1821. Původně prý byly vysazeny čtyři, z toho dvě uhynuly.\nNa jedné rozvětvené lípě je zavěšen starý železný zvon. Kdy a kým byl tento zvon pořízen není známo. Podle vyprávění předků byl dán vrchností panským dvorům, které byly v popisných číslech 1 a 2. Zvonem se sezvánělo do roboty, jakmile po třetím zazvonění se robotník nedostavil do roboty, byl od drába s bitím do roboty dohnán. Zvonem se zvonilo také poledne a klekání.\n\nV roce 1843 byla vystavěna kaplička, do které byl umístěn druhý zvonek, který pořídila osada v roce 1870. Nový zvonek byl přivezen ze zvonárny z Prahy pány radními Josefem Duškem a Josefem Bakšem, kteří jej přivezli s sebou jako zavazadlo vlakem. Zvonek byl vysvěcen a zvoněno jím bylo do roku 1917. Mezi oběma lípami byl postaven dubový kříž, který byl v roce 1900 nahrazen kamenným křížem.\n\nPřes křižovatku byl 2. července 1922 odkryt památník padlým v první světové válce, který byl postaven z prostředků dobrovolné sbírky a výtěžku ze zábav. Na podstavci ze žulové divočiny jsou fotografie padlých a na desce jsou vyryta jména – Antonín Bakeš, Rudolf Bakeš, Vilém Bakeš, Bohumil Dalecký, Josef Kliment, Antonín Kysela, Josef Licek ml., Josef Licek st., Josef Staněk, Josef Zita, Alois Dušek a Alois Šic.Před touto deskou stojí na podstavci socha ženy držící v ruce věnec. Pomník byl zhotoven sochařem Františkem Znojemským z Vysokého Mýta.\n\nV prosinci roku 1922 byla založena pro občany knihovna, kde byly půjčovány jedenkrát týdně knihy. V únoru roku 1923 byl zřízen divadelní kroužek ochotníků a už 18. března vystupují s první divadelní hrou Štolbova „Vodní družstva“ na jevišti, které zapůjčil divadelní spolek z Miřetic. S myšlenkou pořízení vlastního jeviště přišel předseda divadelního spolku Josef Hospodka. Během tří měsíců bylo postaveno jeviště, práce malířské provedl pan Sommer z Chrudimě, kostru zbudoval kolářský mistr Josef Kudyn a 6. května sehrají první hru na vlastní scéně Stroupežnického „Naši furianti“ a 6. července sehrána Jiráskova „Vojnarka“. Spolek sehrál průměrně čtyři divadelní představení.\n\n"}
{"id": "538885", "url": "https://cs.wikipedia.org/wiki?curid=538885", "title": "Čejkovice (Mladoňovice)", "text": "Čejkovice (Mladoňovice)\n\nČejkovice je malá vesnice, část obce Mladoňovice v okrese Chrudim. Nachází se asi 2,5 km na severovýchod od Mladoňovic. V roce 2009 zde bylo evidováno 29 adres. V roce 2001 zde trvale žilo 69 obyvatel.\n\nČejkovice leží v katastrálním území Čejkovice u Mladoňovic o rozloze 2,08 km.\n\n"}
{"id": "538886", "url": "https://cs.wikipedia.org/wiki?curid=538886", "title": "Deblov", "text": "Deblov\n\nDeblov je malá vesnice, část obce Mladoňovice v okrese Chrudim. Nachází se asi 1,5 km na severovýchod od Mladoňovic. V roce 2009 zde bylo evidováno 13 adres. V roce 2001 zde trvale žilo 20 obyvatel.\n\nDeblov je také název katastrálního území o rozloze 5,51 km. V katastrálním území Deblov leží i Lipina, Mladoňovice a Mýtka.\n\nV roce 2016 byla na místě zchátralé trafostanice postavena kaplička, která je zasvěcena strážným andělům.\n\nNedaleko vesnice se nachází také geologicky významná lokalita prvohorního skalního masivu.\n\n"}
{"id": "538887", "url": "https://cs.wikipedia.org/wiki?curid=538887", "title": "Lipina (Mladoňovice)", "text": "Lipina (Mladoňovice)\n\nLipina je malá vesnice, část obce Mladoňovice v okrese Chrudim. Nachází se asi 2 km na východ od Mladoňovic. Prochází zde silnice II/340. V roce 2009 zde bylo evidováno 6 adres. V roce 2001 zde trvale žilo 7 obyvatel.\n\nLipina leží v katastrálním území Deblov o výměře 5,51 km.\n"}
{"id": "538888", "url": "https://cs.wikipedia.org/wiki?curid=538888", "title": "Mýtka", "text": "Mýtka\n\nMýtka je malá vesnice, část obce Mladoňovice v okrese Chrudim. Nachází se asi 2 km na severovýchod od Mladoňovic. V roce 2009 zde bylo evidováno 10 adres. V roce 2001 zde trvale žilo 30 obyvatel.\nMýtka leží v katastrálním území Deblov o výměře 5,51 km.\n\n"}
{"id": "538889", "url": "https://cs.wikipedia.org/wiki?curid=538889", "title": "Petříkovice (Mladoňovice)", "text": "Petříkovice (Mladoňovice)\n\nPetříkovice je malá vesnice, část obce Mladoňovice v okrese Chrudim. Nachází se asi 1,5 km na jihovýchod od Mladoňovic. Prochází zde silnice II/340. V roce 2009 zde bylo evidováno 15 adres. V roce 2001 zde trvale žilo 39 obyvatel.\n\nPetříkovice leží v katastrálním území Petříkovice u Mladoňovic o rozloze 2,71 km. V katastrálním území Petříkovice u Mladoňovic leží i Rtenín.\n\n"}
{"id": "538890", "url": "https://cs.wikipedia.org/wiki?curid=538890", "title": "Pohled (Mladoňovice)", "text": "Pohled (Mladoňovice)\n\nPohled je malá vesnice, část obce Mladoňovice v okrese Chrudim. Nachází se asi 1 km na sever od Mladoňovic. V roce 2009 zde bylo evidováno 26 adres. V roce 2001 zde trvale žilo 81 obyvatel.\n\nPohled leží v katastrálním území Pohled u Mladoňovic o rozloze 2,08 km.\n\n"}
{"id": "538891", "url": "https://cs.wikipedia.org/wiki?curid=538891", "title": "Rtenín", "text": "Rtenín\n\nRtenín, mezi místními také Vertejn či Vertenín, je malá vesnice, část obce Mladoňovice v okrese Chrudim. Nachází se asi 1 km na jihozápad od Mladoňovic. V roce 2009 zde bylo evidováno 15 adres. V roce 2011 zde trvale žilo 37 obyvatel.\n\nRtenín leží v katastrálním území Petříkovice u Mladoňovic o výměře 2,71 km.\n\nNázev se vyvíjel od varianty Rtenín (1567), Rtenjn (1578), Rtienin (1628), Rtětin (1654), Rtegnin (1713), Erteyn (1789), Rtein a Wertein (1837), později lidově Vertenín. Pojmenování je odvozeno z osobního jména Rtyně a původně znělo Rtynín, později bylo změněno y v e.\n\nPrvní písemná zmínka o vsi pochází z roku 1567.\n\nRtenínem teče bezejmenný potok, který se východně od vsi vlévá do Okrouhlického potoka. Průměrná nadmořská výška činí 510 metrů.\n\nVsí prochází silnice III. třídy č. 3403 do Mladoňovic. Dopravní obslužnost zajišťuje dopravce ARRIVA VÝCHODNÍ ČECHY. Autobusy jezdí ve směrech Chrudim, Mladoňovice, Bojanov, Seč, Hoješín, Běstvina, Morašice a Hrbokov. Vede tudy cyklistická trasa č. 4111 z Hrbokova do Mladoňovic.\n"}
{"id": "538892", "url": "https://cs.wikipedia.org/wiki?curid=538892", "title": "Holičky (Morašice)", "text": "Holičky (Morašice)\n\nHoličky je malá vesnice, část obce Morašice v okrese Chrudim. Nachází se asi 2,5 km na jih od Morašic. V roce 2009 zde bylo evidováno 41 adres. V roce 2001 zde trvale žilo 74 obyvatel.\n\nHoličky leží v katastrálním území Holičky u Chrudimi o rozloze 2,38 km.\n"}
{"id": "538893", "url": "https://cs.wikipedia.org/wiki?curid=538893", "title": "Janovice (Morašice)", "text": "Janovice (Morašice)\n\nJanovice je vesnice, část obce Morašice v okrese Chrudim. Nachází se asi 2 km na jih od Morašic. V roce 2009 zde bylo evidováno 60 adres. V roce 2001 zde trvale žilo 125 obyvatel.\n\nJanovice leží v katastrálním území Janovice u Chrudimi o rozloze 1,26 km.\n\nPrvní písemná zmínka o obci pochází z roku 1546.\n\n"}
{"id": "538894", "url": "https://cs.wikipedia.org/wiki?curid=538894", "title": "Skupice (Morašice)", "text": "Skupice (Morašice)\n\nSkupice je vesnice, část obce Morašice v okrese Chrudim. Ves Skupice se poprvé připomíná v roce 1442.\n\nNachází se asi 1 km na jihovýchod od Morašic. V roce 2009 zde bylo evidováno 58 adres. V roce 2001 zde trvale žilo 89 obyvatel.\n\nSkupice leží v katastrálním území Skupice u Chrudimi o rozloze 2,1 km.\n\n"}
{"id": "538895", "url": "https://cs.wikipedia.org/wiki?curid=538895", "title": "Sü Sia-kche", "text": "Sü Sia-kche\n\nSü Sia-kche (; 5. ledna 1587 – 8. března 1641) byl čínský spisovatel a geograf známý svými cestopisy, posmrtně vydanými jako \"Cestovní deníky Sü Sia-kchea\", ale také statečností a pokorou.\n\nSü Sia-kcheovo rodné jméno bylo Sü Chung-cu ( (徐弘祖, \"Xú​ Hóng​zǔ​\"), používal zdvořilostní jméno Čen-č’ (), Sia-kche byl jeho pseudonym.\n\nSü Sia-kche pocházel z okresu Ťiang-jin (v moderní prefektuře Wu-si v provincii Ťiang-su). Přes třicet let cestoval po Číně, tehdy říši Ming, přičemž si pořizoval obsáhlé zápisky, posmrtně vydané pod názvem \"Cestovní deníky Sü Sia-kchea\". Jeho dílo spadá do tradičního čínského žánru „zápisků z cest“ (, \"jou-ťi wen-süe\"), který používal stylistické postupy čínské prózy k zobrazení cestovních zkušeností.\n\nNa svých cestách po Číně cestoval se služebníkem Ku Singem (顾行). Na cestách přestál mnoho těžkostí, často byl odkázán na přízeň příslušníků místní džentry, kteří mu pomáhali poté, co byl okraden o všechny své věci. Opati různých buddhistických klášterů, které navštívil, mu hradili i drobné služby typu záznamu historie jejich sídla. Od zasněžených průsmyků S’-čchuanu k subtropickým džunglím Kuang-si nebo tibetským horstvům, popsal všechny své zkušenosti a seznámil čtenáře s enormním množstvím svých pozorování. Jeho zápisky obsahují 404 tisíc znaků, na tehdejší dobu mimořádně dlouhé dílo.\n\n\n"}
{"id": "538896", "url": "https://cs.wikipedia.org/wiki?curid=538896", "title": "Zbyhněvice", "text": "Zbyhněvice\n\nZbyhněvice je malá vesnice, část obce Morašice v okrese Chrudim. Nachází se asi 3,5 km na jih od Morašic. V roce 2009 zde bylo evidováno 33 adres. V roce 2001 zde trvale žilo 60 obyvatel.\n\nZbyhněvice je také název katastrálního území o rozloze 3,9 km.\n"}
{"id": "538897", "url": "https://cs.wikipedia.org/wiki?curid=538897", "title": "Oflenda", "text": "Oflenda\n\nOflenda (nem: \"Hofland\") je část obce Mrákotín v okrese Chrudim. Nachází se 1 km na jih od Mrákotína. V roce 2009 zde bylo evidováno 14 adres. V roce 2001 zde trvale žilo 40 obyvatel.\n\nOflenda leží v katastrálním území Mrákotín u Skutče o výměře 5,18 km.\n\nPrvní písemná zmínka o obci pochází z roku 1473.\n\n"}
{"id": "538898", "url": "https://cs.wikipedia.org/wiki?curid=538898", "title": "Licomělice", "text": "Licomělice\n\nLicomělice je vesnice, část obce Načešice v okrese Chrudim. Nachází se asi 2 km na západ od Načešic. V roce 2009 zde bylo evidováno 61 adres. V roce 2001 zde trvale žilo 129 obyvatel.\n\nLicomělice je také název katastrálního území o rozloze 4,01 km.\n\nPrvní písemná zmínka o obci pochází z roku 1382.\n\n\n"}
{"id": "538899", "url": "https://cs.wikipedia.org/wiki?curid=538899", "title": "Březovec", "text": "Březovec\n\nBřezovec je část města Nasavrky v okrese Chrudim. Nachází se na východě Nasavrk. Prochází zde silnice II/337. V roce 2009 zde byly evidovány čtyři adresy. V roce 2001 zde trvale žilo 8 obyvatel.\n\nBřezovec leží v katastrálním území Ochoz u Nasavrk o výměře 3,69 km.\n\n"}
{"id": "538900", "url": "https://cs.wikipedia.org/wiki?curid=538900", "title": "Drahotice (Nasavrky)", "text": "Drahotice (Nasavrky)\n\nDrahotice je malá vesnice, část města Nasavrky v okrese Chrudim. Nachází se asi 1,5 km na severovýchod od Nasavrk. V roce 2009 zde bylo evidováno 37 adres. V roce 2001 zde trvale žilo 30 obyvatel.\n\nDrahotice leží v katastrálním území Ochoz u Nasavrk o výměře 3,69 km.\n\n"}
{"id": "538901", "url": "https://cs.wikipedia.org/wiki?curid=538901", "title": "Libáň (Nasavrky)", "text": "Libáň (Nasavrky)\n\nLibáň je malá vesnice, část města Nasavrky v okrese Chrudim. Nachází se asi 2 km na severovýchod od Nasavrk. Prochází zde silnice I/37. V roce 2009 zde bylo evidováno 40 adres. V roce 2011 zde trvale žilo obyvatel.\n\nLibáň leží v katastrálním území Ochoz u Nasavrk o výměře 3,69 km².\n\n"}
{"id": "538902", "url": "https://cs.wikipedia.org/wiki?curid=538902", "title": "Nová Ves (Nasavrky)", "text": "Nová Ves (Nasavrky)\n\nNová Ves je malá vesnice, část města Nasavrky v okrese Chrudim. Nachází se asi 2,5 km na jihovýchod od Nasavrk. Prochází zde silnice I/37. V roce 2009 zde bylo evidováno 41 adres. V roce 2001 zde trvale žilo 74 obyvatel.\n\nNová Ves leží v katastrálním území Nasavrky o výměře 5,63 km.\n\n"}
{"id": "538903", "url": "https://cs.wikipedia.org/wiki?curid=538903", "title": "Obořice", "text": "Obořice\n\nObořice je malá vesnice, část města Nasavrky v okrese Chrudim. Nachází se asi 1,5 km na východ od Nasavrk. V roce 2009 zde bylo evidováno 16 adres. V roce 2001 zde trvale žilo 10 obyvatel.\n\nObořice leží v katastrálním území Podlíšťany o výměře 3,24 km.\n\n"}
{"id": "538904", "url": "https://cs.wikipedia.org/wiki?curid=538904", "title": "Ochoz (Nasavrky)", "text": "Ochoz (Nasavrky)\n\nOchoz je část města Nasavrky v okrese Chrudim. Nachází se na východě Nasavrk. Prochází zde silnice II/337. V roce 2009 zde bylo evidováno 78 adres. V roce 2001 zde trvale žilo 169 obyvatel.\n\nOchoz leží v katastrálním území Ochoz u Nasavrk o rozloze 3,69 km. V katastrálním území Ochoz u Nasavrk leží i Březovec, Drahotice a Libáň.\n\n"}
{"id": "538905", "url": "https://cs.wikipedia.org/wiki?curid=538905", "title": "Podlíšťany", "text": "Podlíšťany\n\nPodlíšťany je malá vesnice, část města Nasavrky v okrese Chrudim. Nachází se asi 3 km na východ od Nasavrk. V roce 2009 zde bylo evidováno 50 adres. V roce 2001 zde trvale žilo 60 obyvatel.\n\nPodlíšťany je také název katastrálního území o rozloze 3,24 km. V katastrálním území Podlíšťany leží i Obořice.\n\n"}
{"id": "538907", "url": "https://cs.wikipedia.org/wiki?curid=538907", "title": "Tři Bubny", "text": "Tři Bubny\n\nTři Bubny je osada, část obce Orel v okrese Chrudim. Nachází se asi 2 km na sever od Orle. V roce 2009 zde byly evidovány tři adresy. V roce 2001 zde trvale žilo 6 obyvatel.\n\nTři Bubny leží v katastrálním území Orel o výměře 6,44 km.\n\n\n\n\n"}
{"id": "538908", "url": "https://cs.wikipedia.org/wiki?curid=538908", "title": "Kutřín", "text": "Kutřín\n\nKutřín je malá vesnice, část obce Perálec v okrese Chrudim. Nachází se asi 1,5 km na západ od Perálce při silnici ke Skutči. V roce 2009 zde bylo evidováno 22 adres. V roce 2001 zde trvale žilo 45 obyvatel.\n\nKutřín leží v katastrálním území Perálec o výměře 4,56 km.\n\n"}
{"id": "538909", "url": "https://cs.wikipedia.org/wiki?curid=538909", "title": "Bílý Kámen (Podhořany u Ronova)", "text": "Bílý Kámen (Podhořany u Ronova)\n\nBílý Kámen je malá vesnice, část obce Podhořany u Ronova v okrese Chrudim. Nachází se asi 1,5 km na jihovýchod od Podhořan u Ronova. V roce 2009 zde bylo evidováno 20 adres. V roce 2001 zde trvale žilo 28 obyvatel.\n\nBílý Kámen leží v katastrálním území Podhořany u Ronova o výměře 5,34 km.\n\nOsada Bílý Kámen je součástí obce Podhořany u Ronova a získala svůj název podle obřího křemence, který se nacházel v poli poblíž obce. Legenda říká, že v u tohoto kamene se v roce 1423 zastavil Jan Žižka z Trocnova k odpočinku a občerstvení při svém tažení na Chrudim.\n"}
{"id": "538910", "url": "https://cs.wikipedia.org/wiki?curid=538910", "title": "Kaspar Capparoni", "text": "Kaspar Capparoni\n\nGaspare „Kaspar“ Capparoni (* 1. srpna 1964 Řím) je italský herec.\n\nJeho otec Roman pracoval jako chirurg, jeho matka byla učitelka. Má o tři roky mladší sestru Cristinu. Kaspar se věnoval v mládí sportu - vodní pólo, horolezectví, jízda na lyžích nebo posilovna.\n\nSvou kariéru začal jako manekýn. Protože se mu na přehlídkovém mole velice dařilo, agentura mu nabídla malou roli ve filmu Dario Silver's Film Phenomena. Začal studovat na Argentina Theatre School (divadelní škola). Nedokončil třetí ročník, protože mu jeho učitel a přítel Giuseppe Patroni Griffi našel práci.\n\nVystupuje ve hrách nejznámějších italských i světových autorů současnosti i minulosti. Ze světa televize je znám především ze seriálů Elisa z Rivombrosy, Okouzlení, Tequila a Bonetti a Komisař Rex, kde jako policista Lorenzo Fabbri vyšetřuje případy se svým psím pomocníkem Rexem v nejnovější řadě seriálu.\n\nJeho velkým koníčkem jsou zvířata. Jako malý se se svými rodiči staral o německého ovčáka Hella, který byl později vycvičen jako policejní pes. V současné době pečuje o dva pejsky, jmenují se Laika a Liroy. Volný čas rád tráví v zoo. Obdivuje exotická a nebezpečná zvířata.\n\nJe šťastně ženatý. Se svou manželkou Achraf má dvě děti - dceru a syna.\n\n"}
{"id": "538911", "url": "https://cs.wikipedia.org/wiki?curid=538911", "title": "Česká Rybná (Proseč)", "text": "Česká Rybná (Proseč)\n\nČeská Rybná () je vesnice, část města Proseč v okrese Chrudim. Nachází se asi 3,5 km na západ od Proseče. V roce 2009 zde bylo evidováno 141 adres. V roce 2001 zde trvale žilo 238 obyvatel.\n\nČeská Rybná je také název katastrálního území o rozloze 8,04 km.\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků... Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Z České Rybné prokazatelně pocházeli tito exulanti:\n\n\n\n\nKazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Potomci exulantů jsou roztroušení po celém světě. Rodokmeny exulantů (kromě jiných badatelů) shromažďuje i Exulant (spolek).\n\nV listopadu 1776 byl vydán popis \"zběhlého a sem a tam se potulujícího\" Tomáše Vodičky \"ze vsi Česká Rybná, nádeník, starý 47 let, prostřední postavy, hřmotný, snědý a podlouhlý tváře, smutných a slzama vždy zalitých očí, vlasů trochu pozerzavých, nohy šmatlavý, nosí z prostýho šedivýho sukna kabát, takévý brußflek, kožený a nebarvený spodky, boty z prostý kůže selský\". V prosincové zprávě (1776) misionáře Waltera je zmíněn \"Tomáš Vodička, kterej vždy pacholčil ve městě Sku(t)či a odtamtáct taky do Sle(z)ska utekl před 4 lety, postavy prostřední, tváře široké, černejch vlasů, okolo 50 let mající, ten sem častějc do Čech přichází, jako i minulýho roku 1775 přišel zase do Čech s Pekárkem... a ty před s(v). Annou zase druhou dceru Annu Jiřího Luńáčka, podruha z Pustý Kamenice do Sle(z)ska odvedli.\" \n\n\n"}
{"id": "538912", "url": "https://cs.wikipedia.org/wiki?curid=538912", "title": "Martinice (Proseč)", "text": "Martinice (Proseč)\n\nMartinice je vesnice, část města Proseč v okrese Chrudim. Nachází se asi 2,5 km na jihozápad od Proseče. V roce 2009 zde bylo evidováno 54 adres. V roce 2001 zde trvale žilo 31 obyvatel.\n\nMartinice leží v katastrálním území Martinice u Skutče o rozloze 4,52 km.\n\nZdejším rodákem je architekt, sklářský výtvarník a pedagog Alois Metelák (1897-1980).\n\n"}
{"id": "538913", "url": "https://cs.wikipedia.org/wiki?curid=538913", "title": "Miřetín", "text": "Miřetín\n\nMiřetín je vesnice, část města Proseč v okrese Chrudim. Nachází se asi 5 km na západ od Proseče. V roce 2009 zde bylo evidováno 69 adres. V roce 2001 zde trvale žilo 124 obyvatel.\n\nNachází se v něm evangelický hřbitov.\n\nMiřetín je také název katastrálního území o rozloze 3,16 km.\n\n"}
{"id": "538914", "url": "https://cs.wikipedia.org/wiki?curid=538914", "title": "Paseky (Proseč)", "text": "Paseky (Proseč)\n\nPaseky je malá vesnice, část obce Proseč v okrese Chrudim. Nachází se asi 2 km na jih od Proseče. V roce 2015 zde bylo evidováno 56 adres. V roce 2001 zde trvale žilo 77 obyvatel.\n\nPaseky leží v katastrálním území Paseky u Proseče o rozloze 6,71 km.\n"}
{"id": "538915", "url": "https://cs.wikipedia.org/wiki?curid=538915", "title": "Podměstí", "text": "Podměstí\n\nPodměstí je část obce Proseč v okrese Chrudim. Nachází se na severu Proseče. Prochází zde silnice II/359. V roce 2009 zde bylo evidováno 73 adres. V roce 2001 zde trvale žilo 180 obyvatel.\n\nPodměstí je také název katastrálního území o rozloze 2,27 km.\n\n"}
{"id": "538917", "url": "https://cs.wikipedia.org/wiki?curid=538917", "title": "Záboří (Proseč)", "text": "Záboří (Proseč)\n\nZáboří je část města Proseč v okrese Chrudim. Nachází se na jihu Proseče. Prochází zde silnice II/357. V roce 2015 zde bylo evidováno 204 adres. V roce 2001 zde trvale žilo 427 obyvatel.\n\nZáboří leží v katastrálním území Záboří u Proseče o rozloze 2,91 km. V katastrálním území Záboří u Proseče leží i Proseč.\n\nV době třicetileté války tu pracovala sklářská huť. Roku 1651 je na ní připomínán skelmistr Jiří Preisler.\n\n"}
{"id": "538919", "url": "https://cs.wikipedia.org/wiki?curid=538919", "title": "Jeremy Jacobs", "text": "Jeremy Jacobs\n\nJeremy Jacobs, Sr. je vlastník hokejového týmu Boston Bruins a prezident Delaware North Companies. Rodák z Buffala bydlí v letních měsících se svou manželkou Margaret ve vesnici East Aurora ve státě New York a v zimních měsících ve Wellingtonu na Floridě. Prestižní magazín Forbes jej vyhlásil číslem 746 v žebříčku světových miliardářů.\n\nVlastní a řídí Delaware North Companies, kterou založil jeho otec. Firma pracuje v odvětvích pohostinství a potravinářství a sídlí v Buffalu. Je zároveň jednou z největších severoamerických společností v soukromém vlastnictví. Společnost pracuje v ubytování, sportování, hrách, zábavním průmyslu a řízení letišť. Po celém světě zaměstnává přes 50 tisíc lidí a roční výnos přesahuje 2 miliardy amerických dolarů.\n\nDelware North také vlastní TD Garden, domov Boston Bruins a Boston Celtics. Arena je zároveň jedno ze špičkových sportovišť v Severní Americe co se týče koncertů. Koná se zde přibližně 200 událostí ročně a každý rok ji navštíví přes tři a půl milionu lidí.\n\nJe velmi znám pro mnoho sportovních fanoušků, několik let se vyskytuje na seznamu nejvlivnějších osobností sportu podle magazínu \"Sports Business Journal\". Byl uveden do Sportovní síně slávy západního New Yorku v říjnu 2006. \n\nOd roku 1975 je vlastníkem týmu Boston Bruins hrající kanadsko-americkou NHL. Jacobs také reprezentuje klub na výboru ředitelů NHL a slouží ve výkonném výboru NHL. V roce 2007 byl zvolen prezidentem výboru ředitelů NHL a vystřídal calgaryjského Harleyho Hotchkisse po 12 letech. \n\nByl hnacím motorem zařizování Winter Classic pro rok 2010. V polovině července 2009 Jacobs a komisionář NHL Gary Bettman oznámili, že Winter Classic 2010 se bude hrát mezi týmy Boston Bruins a Philadelphia Flyers na baseballovém Fenway Parku v Bostonu. Protože v této sezoně se v NHL nehrálo Utkání hvězd, Winter Classic se tak stalo nejvýznamnějším zápasem sezony. \n\nZměnil management týmu z důvodů zvětšení šancí na úspěch. Novým generálním manažerem se stal Peter Chiarelli, trenérem Claude Julien a navíc se Jacobsovi podařilo přivábit zpět legendu bostonského hokeje Cama Neelyho. \n\nNedávné spekulace naznačují že se zajímá o koupi Buffalo Bills z jeho rodného města, jestliže bude tým na prodej.\n\nJako aktivní filantrop, věnuje každý rok miliony dolarů na různé charity. \n\nUniversity at Buffalo v červnu 2008 oznámila, že od něj obdržela deset milionů dolarů na založení nového Jacobsova Institutu, který podpoří výzkum klinické spolupráce o příčinách, ošetřeních a prevencích srdečních a vaskulárních chorob. Tato dotace je vůbec největší v historii univerzity a dělá z něj nejšedřejšího dárce, dohromady už daroval přes 18 milionů dolarů. \n\nJako absolvent University at Buffalo a Harvard University v oboru managementu drží čestné doktoráty z University at Buffalo, Canisius College a Johnson and Wales University.\n\nZnačně podpořil kampaně prezidentských kandidátů George W. Bushe, Johna Kerryho, Mitta Romenyho, Hillary Clintonové, Joa Liebermana a Johna Edwardse.\n\nDále vlastní polovinu akcií regionální sportovní televize NESN, druhou polovinu vlastní jeho přítel John Henry, majitel Boston Red Sox. \n"}
{"id": "538924", "url": "https://cs.wikipedia.org/wiki?curid=538924", "title": "Pellucidar", "text": "Pellucidar\n\nPellucidar je fiktivní svět, ve kterém se odehrává sedmidílná sci-fi série amerického spisovatele dobrodružných příběhů Edgara Riceho Burroughse. Pellucidar je zvláštní svět, který leží uvnitř duté Zeměkoule na jejím vnitřním povrchu. Pozemskému povrchu zde odpovídají moře a naopak a žijí tu dávno vymřelí ještěři. Nejdokonalejší rasou jsou zde však Mahaři, obludní ptakoještěři, pro které musí zde žijící lidé otrocky pracovat.\n\nHlavní hrdinové cyklu, David Innes a jeho přítel Abner Perry, se do Peluucidaru dostávají pomocí svého vynálezu, mechanického krtka, a prožívají zde mnohá dobrodružství při své snaze pomoci zdejším domorodcům v jejich snaze zbavit se krutých plazích vládců.\n\nSérie o Pelluicaru se skládá ze sedmi dílů, přičemž čtvrtý díl je zároveň součástí cyklu o Tarzanovi:\n\n\n\n\n"}
{"id": "538926", "url": "https://cs.wikipedia.org/wiki?curid=538926", "title": "Jacobs", "text": "Jacobs\n\nJacobs nebo Jakobs může být:\n\n\n"}
{"id": "538929", "url": "https://cs.wikipedia.org/wiki?curid=538929", "title": "Kukal", "text": "Kukal\n\nPříjmení Kukal nosí více různých osobností:\n\n\n"}
{"id": "538930", "url": "https://cs.wikipedia.org/wiki?curid=538930", "title": "Goupia", "text": "Goupia\n\nGoupia je jediný rod čeledi Goupiaceae dvouděložných rostlin z řádu malpígiotvaré (\"Malpighiales\"). Jsou to stromy s jednoduchými střídavými listy a drobnými květy v okolících. Rod zahrnuje pouze 2 druhy a je rozšířen v tropické Americe. Druh \"Goupia glabra\" je lokálně důležitým zdrojem dřeva.\n\nZástupci rodu \"Goupia\" jsou stromy s jednoduchými střídavými listy s opadavými palisty. Listy jsou zubaté až téměř celokrajné, žilnatina je zpeřená s několika charakteristicky ostře stoupajícími hlavními žilkami. Květy jsou malé, pětičetné, v úžlabních okolících. Kalich je složen z 5 lístků. Koruna je nazelenalá nebo nažloutlá, z 5 úzkých volných lístků. Tyčinek je 5, jsou přirostlé k okraji žlaznatého disku. Semeník je svrchní, srostlý z 5 plodolistů, se stejným počtem komůrek a volných čnělek. Plodem je mnohasemenná kulovitá fialová nebo červená bobule.\n\nRod \"Goupia\" zahrnuje jen 2 druhy a vyskytuje se v tropické Americe od Panamy po Brazílii a Peru.\n\nRod \"Goupia\" byl v minulosti řazen do čeledi jesencovité (\"Celastraceae\").\n\n\"Goupia glabra\" je lokálně důležitým stromem těženým pro dřevo. Indiáni kmene Piaroa jej používají k výrobě dlabaných kánoí. Míšenci ve Francouzské Guyaně používají odvar z kůry při bolestech zubů.\n\n\n\n \n"}
{"id": "538935", "url": "https://cs.wikipedia.org/wiki?curid=538935", "title": "Sanžilė", "text": "Sanžilė\n\nSanžilė ( ) je kanál, spojující řeky Lėvuo (48 km od soutoku s Mūšou) a Nevėžis (128,5 od soutoku s Němenem). Délka je 8 km, šířka 8 m, hloubka 2 m. Byl vykopán v roce 1930 aby se zmenšily povodně na Lėvuo. Tímto kanálem z Lėvuo do Nevėžisu průměrně odtéká 3,29m/s vody. Ke zmírnění spádu jsou postaveny tři jezy.\n\nŘeka Sanžilė se zformovala v Sanžilském údolí po roztátí ledovce. Před přibližně 9 000 lety toto údolí spojovalo Lėvuo s Nevėžisem. Před 8 - 5 tisíci lety se na jaře z Nevėžisu stávalo 130 km dlouhé jezero a Lėvuo přes toto údolí odváděla vody do povodí Daugavy. Ale během času naplaveniny z jarních povodní zanesly toto údolí, ze Sanžilė zbyl jen malý potůček a spojení s Lėvuo bylo přerušeno.\n\nNápad spojit Lėvuo s Nevėžisem vyvstal již koncem 18. století. Pro nedostatek financí nadlouho zapadl. V roce 1824 si na něj opět vzpomněla ruská vláda, když začala uskutečňovat projekt kanálu mezi Dubysou a Ventou (dnes - Ventos perkasas). Po průzkumu byl plán spojení Lėvuo s Nevėžisem zavržen jako nevhodný pro plavbu. Od roku 1907 (lotyšský Ing. K. Janson), kdy byla oprášena více než 80letá dokumentace a zcela vážně v roce 1914 bylo přistoupeno k realizaci plánů. První světová válka však realizaci znemožnila. V meziválečném období, kdy meliorátoři upravili horní tok Lėvuo, se zvýšily průtoky na dolním toku a docházelo k povodním, které zaplavovaly 20 obcí s přilehlými polnostmi. Podle jednoho ze tří projektů B. Baublyse byl v roce 1930 (červen - listopad) vykopán kanál, jehož část prochází korytem bývalého potoka Sanžilė a podle kterého dostal jméno. Práce stály 250 000 tehdejších litů (hodnota litu byla tehdy mnohem vyšší, než dnes).\n\nSanžilė byla poprvé zmiňována v roce 1694 jako \"Sonžylė\". V meziválečném období byla nazývána různě: \"Sonžyla, Sanžylė, Sanžila\". Má se za to, že název se skládá z předpony san- (spolu, dohromady, sou-) a kmene -žil-, souvisejícího s litevským žilas bílý, prošedivělý (odvozeně - starý), zbělelý.\n\n\nPřes kanál je postaveno 5 mostů:\n\n"}
{"id": "538936", "url": "https://cs.wikipedia.org/wiki?curid=538936", "title": "Malinné (Prosetín)", "text": "Malinné (Prosetín)\n\nMalinné je malá vesnice, část obce Prosetín v okrese Chrudim. Nachází se 1 km na jihovýchod od Prosetína. V roce 2009 zde bylo evidováno 38 adres. V roce 2001 zde trvale žilo 81 obyvatel.\n\nMalinné leží v katastrálním území Prosetín u Hlinska o výměře 5,32 km.\n"}
{"id": "538937", "url": "https://cs.wikipedia.org/wiki?curid=538937", "title": "Mokrýšov", "text": "Mokrýšov\n\nMokrýšov je malá vesnice, část obce Prosetín v okrese Chrudim. Nachází se asi 1 km na západ od Prosetína. Prochází zde silnice II/306. V roce 2009 zde bylo evidováno 23 adres. V roce 2001 zde trvale žilo 51 obyvatel.\n\nMokrýšov leží v katastrálním území Prosetín u Hlinska o výměře 5,32 km.\n\n"}
{"id": "538938", "url": "https://cs.wikipedia.org/wiki?curid=538938", "title": "Dolívka", "text": "Dolívka\n\nDolívka je osada, část obce Předhradí v okrese Chrudim. Nachází se asi 2 km na jihozápad od Předhradí. V roce 2009 zde bylo evidováno 6 adres. V roce 2001 zde trvale žili tři obyvatelé.\n\nDolívka leží v katastrálním území Předhradí u Skutče o výměře 8,33 km.\n\n"}
{"id": "538939", "url": "https://cs.wikipedia.org/wiki?curid=538939", "title": "Rabštejn (Rabštejnská Lhota)", "text": "Rabštejn (Rabštejnská Lhota)\n\nRabštejn je malá vesnice, část obce Rabštejnská Lhota v okrese Chrudim. Nachází se asi 1 km na jihozápad od Rabštejnské Lhoty. Prochází zde silnice II/340. V roce 2009 zde bylo evidováno 18 adres. V roce 2001 zde trvale žilo 41 obyvatel.\n\nRabštejn leží v katastrálním území Smrkový Týnec o výměře 3,52 km.\n\nZápadně od vesnice leží v lese zřícenina hradu Rabštejnek (Rabštejn).\n\n"}
{"id": "538940", "url": "https://cs.wikipedia.org/wiki?curid=538940", "title": "Smrkový Týnec", "text": "Smrkový Týnec\n\nSmrkový Týnec je vesnice, část obce Rabštejnská Lhota v okrese Chrudim. Nachází se asi 2 km na jih od Rabštejnské Lhoty. V roce 2009 zde bylo evidováno 78 adres. V roce 2001 zde trvale žilo 123 obyvatel.\n\nSmrkový Týnec je také název katastrálního území o rozloze 3,52 km. V katastrálním území Smrkový Týnec leží i Rabštejn.\n"}
{"id": "538941", "url": "https://cs.wikipedia.org/wiki?curid=538941", "title": "Medkovy Kopce", "text": "Medkovy Kopce\n\nMedkovy Kopce je malá vesnice, část obce Raná v okrese Chrudim. Nachází se asi 2 km na jihozápad od Rané, v těsném sousedství vesnice Čertovina. V roce 2015 zde bylo evidováno 35 adres. V roce 2001 zde trvale žilo 59 obyvatel.\n\nMedkovy Kopce leží v katastrálním území Raná u Hlinska o výměře 5,06 km.\n"}
{"id": "538942", "url": "https://cs.wikipedia.org/wiki?curid=538942", "title": "Oldřetice", "text": "Oldřetice\n\nOldřetice je malá vesnice, část obce Raná v okrese Chrudim. Nachází se asi 2,5 km na severovýchod od Rané. V roce 2009 zde bylo evidováno 38 adres. V roce 2001 zde trvale žilo 81 obyvatel.\n\nOldřetice je také název katastrálního území o rozloze 1,98 km.\n\n"}
{"id": "538943", "url": "https://cs.wikipedia.org/wiki?curid=538943", "title": "Mladotice (Ronov nad Doubravou)", "text": "Mladotice (Ronov nad Doubravou)\n\nMladotice je vesnice, část města Ronov nad Doubravou v okrese Chrudim. Nachází se 2,5 km na jihovýchod od Ronova nad Doubravou. V roce 2009 zde bylo evidováno 106 adres. V roce 2001 zde trvale žilo 148 obyvatel.\n\nMladotice leží v katastrálním území Mladotice nad Doubravou o rozloze 2,43 km. Protéká jimi řeka Doubrava.\n\n"}
{"id": "538945", "url": "https://cs.wikipedia.org/wiki?curid=538945", "title": "Moravany (Ronov nad Doubravou)", "text": "Moravany (Ronov nad Doubravou)\n\nMoravany je malá vesnice, část města Ronov nad Doubravou v okrese Chrudim. Nachází se asi 4,5 km na jih od Ronova nad Doubravou. V roce 2009 zde bylo evidováno 46 adres. V roce 2001 zde trvale žilo 68 obyvatel.\n\nMoravany leží v katastrálním území Moravany u Ronova o rozloze 4,12 km.\n\nVe vsi je zámek chráněný jako kulturní památka České republiky.\n\n"}
{"id": "538947", "url": "https://cs.wikipedia.org/wiki?curid=538947", "title": "Bor u Chroustovic", "text": "Bor u Chroustovic\n\nBor u Chroustovic je vesnice, část obce Rosice v okrese Chrudim. Nachází se asi 2,5 km na východ od Rosic. V roce 2009 zde bylo evidováno 55 adres. \nV roce 2017 tu žije 120 obyvatel.\n\nBor u Chroustovic je také název katastrálního území o rozloze 2,46 km.\n\n"}
{"id": "538948", "url": "https://cs.wikipedia.org/wiki?curid=538948", "title": "Brčekoly", "text": "Brčekoly\n\nBrčekoly je malá vesnice, část obce Rosice v okrese Chrudim. Nachází se asi 2 km na severovýchod od Rosic. V roce 2009 zde bylo evidováno 43 adres. V roce 2001 zde trvale žilo 107 obyvatel.\n\nBrčekoly je také název katastrálního území o rozloze 2,3 km.\n\nPrvní písemná zmínka o obci je z roku 1376.\n\n\n"}
{"id": "538949", "url": "https://cs.wikipedia.org/wiki?curid=538949", "title": "Hoješín", "text": "Hoješín\n\nHoješín je velká vesnice, část města Seč v okrese Chrudim. Nachází se asi 4 km na jih od Seče. V roce 2009 zde bylo evidováno 431 adres. V roce 2001 zde trvale žilo 131 obyvatel.\n\nHoješín je také název katastrálního území o rozloze 3,2 km.\n\n\n\n"}
{"id": "538950", "url": "https://cs.wikipedia.org/wiki?curid=538950", "title": "Javorka (Seč)", "text": "Javorka (Seč)\n\nJavorka je osada, část města Seč v okrese Chrudim. Nachází se asi 3 km na jihozápad od Seče. V roce 2009 zde bylo evidováno 5 adres. V roce 2001 zde trvale žili dva obyvatelé.\n\nJavorka je také název katastrálního území o rozloze 1,86 km.\n\n"}
{"id": "538951", "url": "https://cs.wikipedia.org/wiki?curid=538951", "title": "Kraskov", "text": "Kraskov\n\nKraskov je vesnice, část města Seč v okrese Chrudim v Pardubickém kraji. Nachází se asi 3 km na severozápad od Seče. Prochází zde silnice II/337. V roce 2009 zde bylo evidováno 257 adres. V roce 2001 zde trvale žilo 249 obyvatel. Osadou protéká Zlatý potok, který je pravostranným přítokem řeky Doubravy.\n\nKraskov je také název katastrálního území o rozloze 5,19 km.\n\n"}
{"id": "538952", "url": "https://cs.wikipedia.org/wiki?curid=538952", "title": "Počátky (Seč)", "text": "Počátky (Seč)\n\nPočátky () jsou vesnice, část města Seč v okrese Chrudim. Nacházejí se asi 2,5 km na západ od Seče. V roce 2009 zde bylo evidováno 155 adres. V roce 2001 zde trvale žilo 118 obyvatel.\n\nPočátky leží v katastrálním území Dolní Počátky o rozloze 0,93 km a Počátky Horní o rozloze 2,01 km.\n\nPrvní písemná zmínka pochází z roku 1392 (panství Lichnice).\n\n"}
{"id": "538953", "url": "https://cs.wikipedia.org/wiki?curid=538953", "title": "Proseč (Seč)", "text": "Proseč (Seč)\n\nProseč je malá vesnice, část města Seč v okrese Chrudim. Nachází se asi 3 km na jihovýchod od Seče. Prochází zde silnice II/343. V roce 2009 zde bylo evidováno 45 adres. V roce 2001 zde trvale žilo 41 obyvatel.\n\nProseč leží v katastrálním území Proseč u Seče o rozloze 6,33 km. V katastrálním území Proseč u Seče leží i Ústupky. Dříve byla Proseč obec ale Seč si jí pak vzala k sobě a od té doby patří Proseč pod Seč\n"}
{"id": "538954", "url": "https://cs.wikipedia.org/wiki?curid=538954", "title": "Prosíčka (Seč)", "text": "Prosíčka (Seč)\n\nProsíčka je malá vesnice, část města Seč v okrese Chrudim. Nachází se asi 4 km na jihovýchod od Seče. Prochází zde silnice II/343. V roce 2009 zde bylo evidováno 20 adres. V roce 2001 zde trvale žilo 18 obyvatel.\n\nProsíčka leží v katastrálním území Prosíčka u Seče o rozloze 5,12 km. V katastrálním území Prosíčka u Seče leží i Přemilov.\n"}
{"id": "538956", "url": "https://cs.wikipedia.org/wiki?curid=538956", "title": "Přemilov", "text": "Přemilov\n\nPřemilov je osada, část města Seč v okrese Chrudim. Nachází se asi 6 km na jihovýchod od Seče. Podle výsledků sčítání lidu 2011 zde stojí šest domů a trvale žijí dva lidé; při sčítání lidu 2001 zde trvale nežil nikdo. Je zde evidováno 11 adres.\n\nPřemilov leží v katastrálním území Prosíčka u Seče o výměře 5,12 km. Osada se rozkládá nad zákrutem koryta řeky Chrudimky, které je hloubeno v tvrdých rulách ohebského krystalinika, v nadmořské výšce asi 500 až 535 metrů. První známá písemná zmínka o osadě je z roku 1567, kdy patřila k sečskému panství. V roce 1628 byla připojena k nasavrckému panství.\n\nDo Přemilova nevede žádná zpevněná silnice, je dostupný lesní cestou vedoucí z Horního Bradla. Vesnicí dále prochází modrá turistická značená trasa pro pěší (okolo přehrady Seč, přes Ústupky a Přemilov dále víceméně podél Chrudimky opět do Horního Bradla) a cyklotrasa č. 4115. Vede tudy též Vlastivědná stezka Krajem Chrudimky, která má celkem 82 km a 31 zastavení. Zastavení č. 18 se nachází přímo ve vesnici. Pro pěší je nejkratší přístup z obce Klokočov, od památné Klokočovské lípy: nejprve po žluté turistické trase přes areál \"Na Pilce\", poté přes most pro pěší na druhý břeh Chrudimky, po asi 150 metrech se žlutá trasa napojuje na výše uvedenou modrou (\"rozcestník Mladiny\"). Z Klokočova asi 2,5 kilometru, z areálu Na Pilce 1,1 kilometru.\n\nV Přemilově roste památný strom jilm habrolistý vysoký 30 metrů (jilm na Přemilově).\n\n\n"}
{"id": "538957", "url": "https://cs.wikipedia.org/wiki?curid=538957", "title": "Ústupky", "text": "Ústupky\n\nÚstupky je vesnice, část města Seč v okrese Chrudim. Nachází se asi 2,5 km na jih od Seče. V roce 2009 zde bylo evidováno 363 adres. V roce 2001 zde trvale nežil žádný obyvatel.\n\nÚstupky leží v katastrálním území Proseč u Seče o výměře 6,33 km.\n\n"}
{"id": "538958", "url": "https://cs.wikipedia.org/wiki?curid=538958", "title": "Žďárec u Seče", "text": "Žďárec u Seče\n\nŽďárec u Seče je vesnice, část města Seč v okrese Chrudim. Nachází se asi 1,5 km na severozápad od Seče. V roce 2009 zde bylo evidováno 85 adres. V roce 2001 zde trvale žilo 173 obyvatel.\n\nŽďárec u Seče je také název katastrálního území o rozloze 2,03 km.\n\nNachází se ve středu Železných hor, poblíž města Seč a nedaleko se nachází taky Třemošnice. Funguje zde Sbor dobrovolných hasičů a Červený kříž, tyto skupiny pořádají různé akce. V Žďárci u Seče se nachází obchod Smíšené zboží a hospoda U hřiště, kulturní dům, letní parket, dětské hřiště, hřiště se štěrkovým povrchem na nohejbal a volejbal a hasičská zbrojnice s požární nádrží. Stojí tu zvonička a odpočívadlo pro turisty, dva parky (jeden v dolní části obce a druhý vedle kulturního domu), opuštěný kamenolom a stezka pro pěší s vedením nejdelší cyklotrasy v ČR (z Prahy do Brna).\n"}
{"id": "538963", "url": "https://cs.wikipedia.org/wiki?curid=538963", "title": "Tírthankara", "text": "Tírthankara\n\nTírthankara (někdy přepisováno též jako tírthankar; v sanskrtu तीर्थंकर - \"tírthankara\", v jazyku páli \"titthankara\"), čili „budovatel brodu“ nebo „ten, kdo se přebrodil na druhý břeh“, je džinistický učitel, kazatel a světec, ten, kdo svou askesí dospěl k vědění a vyprostil se tak z koloběhu životů.\n\nDžinismus uctívá celkem 24 tírthankarů, z nichž prokazatelně historickými osobami jsou jen poslední dva, Páršvanátha (8. stol. př. n. l.) a Mahávíra (6. stol. př. n. l.), který je považován za konečného zakladatele učení. Kromě těchto dvou bývá nejčastěji uctívaným mythický první tírthankara, Adinátha.\n\nSochy tírthankarů tvoří hlavní a mnohdy jedinou výzdobu běžných džinistických chrámů. Bývají znázorňováni v asketickém hávu, anebo ještě častěji zcela nazí, buď vstoje (s rukama visícíma dolů podél těla, jehož se nedotýkají), či v lotosové posici, v strnulé meditaci, s rukama v klíně. Jednotliví tírthankarové se od sebe dají rozeznat pouze díky atributům, které jejich podoby doplňují. Např. Adinátha je doprovozen symbolem býka, Páršvanátha hadem, Mahávíra pak lvem. \n\n"}
{"id": "538964", "url": "https://cs.wikipedia.org/wiki?curid=538964", "title": "Letiště České Budějovice", "text": "Letiště České Budějovice\n\nLetiště České Budějovice (letiště Planá; ICAO: LKCS) je veřejné vnitrostátní a neveřejné mezinárodní letiště provozované společností \"Jihočeské letiště České Budějovice a. s.\", vlastněnou Jihočeským krajem a statutárním městem České Budějovice. Je vzdáleno 6 km od centra města České Budějovice, směrem na Český Krumlov, na území obcí Planá a Homole. Je jediným místem na jihu Čech umožňujícím letecké spojení s celým světem. Přestavba letiště na veřejné mezinárodní letiště by mělo být dokončeno koncem roku 2020.\n\nSpolečnost Jihočeské letiště České Budějovice je držitelem licence pro neveřejný mezinárodní provoz. Ta umožňuje přijímat a odbavovat středně velká letadla do rozpětí křídel 36 metrů. Kvůli chybějícímu vybavení tu zatím nelze přijímat lety za zhoršeného počasí a letadla tu mohou přistávat pouze ve dne a za dobré viditelnosti (VFR). Navíc se lety, u kterých je nutné celní odbavení a přítomnost cizinecké policie, musejí hlásit 24 hodin dopředu. V současné době je letiště nejvíce využíváno pro sportovní létání a pro obchodní lety, pravidelnými klienty letiště jsou společnosti, které mají své obchodní zájmy na jihu Čech.\n\nDráha je orientována východo-západním směrem. Její povrch je betonový, dlouhá je 2500 metrů (8200 ft) a široká 80 metrů, (262 ft) pro letový provoz je vyznačena v šířce 45 metrů. (147 ft)\n\nRoku 1932 byla na území obce Planá zahájena výstavba letiště pro potřeby Aeroklubu České Budějovice a československého vojenského letectva; slavnostní uvedení do provozu se uskutečnilo 27. června 1937. Za nacistické okupace letiště sloužilo jako záložní a výcviková základna německé Luftwaffe. Po osvobození se letiště opět ujala československá armáda, mimo jiné zde v roce 1948 probíhalo školení vojenských pilotů pro nově vzniklý Stát Izrael. V letech 1950 až 1952 bylo letiště celkově modernizováno. Po ní už na letišti nemohl působit Aeroklub České Budějovice a přesunul se na letiště Hosín.\n\nV období od roku 1952 do 31. 12. 1994 působil na zdejším letišti 1. stíhací letecký pluk „Zvolenský“. Od poloviny 90. let začala být přítomnost vojenského letectva utlumována, ukončena byla na sklonku roku 2005.\n\nDůkladná modernizace a rekonstrukce, kterou právě letiště prochází, by jej v blízké době zařadí do rodiny standardních mezinárodních regionálních letišť Česka (Letiště Leoše Janáčka (Mošnov), Pardubice, Karlovy Vary). Po dokončení by letiště mělo být připraveno na odbavení středně velkých dopravních letadel, včetně zajištění charterových či obchodních letů. Rekonstrukce a modernizace letiště se uskutečňuje v postupně v několika etapách, investorem výstavby je vlastník areálu, Jihočeský kraj.\n\nDokončení modernizace letiště je rozděleno do dvou etap. První etapa započala v prosinci 2008 a byla ukončena v červnu 2015, zahrnovala opravu řídicí věže, administrativní budovy a sítě. Také obsahovala opravu vzletové a přistávací dráhy, jejíž součástí bylo zpevnění a zdrsnění povrchu dráhy, včetně doplnění nových leteckých znaků, které budou sloužit už i pro navigaci běžných dopravních letadel. Dále byly vybudovány vnitroareálové komunikace, inženýrské sítě a bezpečnostní centrum.\n\nModernizace Letiště České Budějovice pokračuje II. etapou, tj. výstavbou terminálu, rozšířením stojánky letadel, dalších přístupových komunikací a parkovišť pro cestující, osazením veřejného osvětlení. Nezbytnou investicí, zajišťující běžný mezinárodní provoz, je pořízení navigačních zařízení a světelného vybavení. Po dokončení stavby přijde na řadu proces certifikace pro veřejný mezinárodní provoz. Tento proces může trvat od 6 měsíců do jednoho roka, doba trvání certifikace je určena zákonem.\n\nPlnohodnotný letecký přístav pro charterovou, turistickou, obchodní i nákladní mezinárodní a vnitrostátní dopravu se z Letiště České Budějovice stane teprve po získání certifikace pro veřejný mezinárodní provoz. Přistávat tu pak budou moci letadla typu Boeing 737 či Airbus A320.\n\nDne 13. března 2017 hejtman Jiří Zimola za investora – Jihočeský kraj, oznámil, že modernizaci Letiště České Budějovice dokončí sdružení společností Geosan Group a Habau CZ za 418 milionů Kč bez DPH. Na začátku května roku 2017 Úřad pro ochranu hospodářské soutěže pozastavil výběrové řízení Jihočeského kraje na modernizaci letiště v Českých Budějovicích. Předseda úřadu má pochybnosti o zákonném postupu kraje. Tendr nakonec vyhrála společnost Hochtief.\n\nVýstavba terminálu začala v prosinci 2017, se zahájením plného provozu se počítá koncem roku 2020.\n\n\n"}
{"id": "538965", "url": "https://cs.wikipedia.org/wiki?curid=538965", "title": "Prokain", "text": "Prokain\n\nProkain (také Procain, Procaine, Novokain) \"(aminoester kyseliny p-aminobenzoové, systematickým názvem 2­(diethylamino)ethyl-4-aminobenzoát, sumární vzorec CHNO ) \"je lokální anestetikum ze skupiny aminoesterů. Používá se mimo jiné pro omezení bolesti nitrosvalových injekcí penicilinu (Prokain Penicilin), dále ve stomatologii. Zároveň se prokain využívá jako referenční látka pro porovnání účinků a toxicity ostatních lokálních anestetik.\n\nProkain byl syntetizován mezi lety 1898 - 1905 a byl prvním injekčním lokálním anestetikem, které připravil člověk. Připravil ho německý chemik Alfred Einhorn (1856–1917), který mu dal také obchodní název Novocain, z latinského \"nov-\" („nový“) a \"-cain\" (počeštěně \"-kain\"), což je běžná koncovka názvů alkaloidů používaných jako anestetika. Do lékařské praxe ho uvedl chirurg Heinrich Braun (1862–1934).\n\nProkain se dnes v ČR používá méně často, protože existují účinnější (a hypoalergenní) alternativy, například lidokain. Před objevem prokainu byl nejčastěji používaným lokálním anestetikem kokain.\n\nPodobně jako jiná lokální anestetika (kromě kokainu, mepivakainu a prilokainu), má prokain vazodilatační účinky a často se proto podává současně s epinefrinem, který způsobuje vazokonstrikci. Tím se omezuje krvácení a zabraňuje anestetiku, aby ve větších dávkách pronikalo do systémového oběhu. Též na rozdíl od kokainu, prokain nezpůsobuje euforii a nemá návykový charakter, který by mohl vést k drogové závislosti.\n\nPrincipem účinku prokainu je reverzibilní utlumení až úplná blokace vedení vzruchu nervovými axony, jež využívají sodíkové kanály pro vznik\nakčního potenciálu. Léčivo tak vyvolává v blízkosti aplikace místní znecitlivění, tzv. lokální anestezii. Účinnost prokainu je vlivem ionizace závislá na pH, přičemž se zvyšuje se vzrůstajícím pH. K nástupu účinku pak dochází při zablokování alespoň 80 % sodíkových iontových kanálů buněčné membrány nervového vlákna.\n\nAbsorpce a distribuce mají význam především pro odeznívání místního znecitlivění, nikoli pro rychlost nástupu účinku. Prokain není metabolizován v místě aplikace a jeho působení je omezeno zředěním v místě podání a absorpcí do systémové cirkulace. Absorpce je v relaci s prokrvením dané tkáně. Samotné lokální anestetikum je obvykle účinné do pěti minut po podání do tkáně, přičemž maximální plazmatická koncentrace je dosažena za deset až čtyřicet pět minut.\n\nProkain je snadno metabolicky hydrolyzován, a to rozštěpením esterové vazby. Děje se tak již v plazmě vlivem pseudocholinesterasy a dále v játrech. Vzniklé metabolity pak nemají lokálně anestetické účinky. Dospělý člověk hydrolyzuje prokain přibližně v množství 1 mg/kg tělesné hmotnosti za minutu.\n\nAsi 2 % z původní dávky prokainu se vylučují močí v nezměněné podobě, 90 % se přeměňuje na \"p\"-aminobenzoovou kyselinu a 8 % na diethylaminoethanol.\n\nRoztok prokainu hydrochloridu v příslušné koncentraci se zpravidla aplikuje injekčně. Je použitelný pro lokální anestezii infiltrační (aplikace do podkoží a svalstva, tj. do okolí či přímo do místa zákroku) nebo pro svodnou anestezii tenkých nervů a nervových pletení (aplikace do blízkosti nervových kmenů, ve kterých přeruší vedení vzruchu).\n\nDávka k infiltrační anestezii je až 60 ml 0,5% roztoku prokainu hydrochloridu. Pro periferní svodnou anestezii je dávka 100 ml 0,5% nebo 50 ml 1% roztoku. Maximální denní dávky k infiltrační a svodné anestezii pro dospělého člověka berou v úvahu předpokládaný rozklad prokainu plazmatickými esterázami v průběhu anestezie: 250 ml 0,5% nebo 100 ml 1% roztoku prokainu hydrochloridu.\n\nV České republice jsou běžně k dostání injekční roztoky s obsahem 0,2 % nebo 0,5 % prokainu hydrochloridu (Ardeapharma). Dále 1,0% roztoky používané zejména ve veterinární oblasti (Bioveta). Ve Francii jsou vyráběny také injekční roztoky 1% a 2% (CDM Lavoisier).\n\nInjekční roztoky obsahují vedle účinné látky\ntaké chlorid sodný a thiosíran sodný pro úpravu osmotického tlaku roztoku. Dále obsahují kyselinu chlorovodíkovou pro zajištění nižšího pH, při kterém se molekula vyskytuje v ionizované podobě a je tudíž stabilnější.\n\nV neporušeném obalu je injekční roztok prokainu hydrochloridu stabilní po dobu 12 měsíců [6]. Prokain v roztocích se rozkládá hydrolýzou, tedy mechanismem obdobným jeho metabolizmu. Po otevření je chemická a fyzikální stabilita prokázána po dobu 48 hodin při 25 °C. Z mikrobiologického hlediska je ovšem žádoucí používat injekční roztoky vždy bezprostředně po otevření.\n\nÚčinnost orálních lékových forem a potravinových doplňků s obsahem prokainu je sporná - aféra kontroverzního přípravku Any Aslan (Rumunsko), o kterém jeho příznivci tvrdí, že řeší mnoho účinků stárnutí. Hlavní názor lékařů je ten, že tato tvrzení byla studována a vyvrácena v 60. letech 20. století.\n\nMolekula prokainu obsahuje lipofilní část (benzenamin), střední řetězec (ethylester) a hydrofilní část (diethylamin). Ve formě hydrochloridu má molární hmotnost 272,77 g mol, jedná se o bílý či téměř bílý krystalický prášek nebo bezbarvé krystaly. Je velmi snadno rozpustný ve vodě, dobře rozpustný v 96% ethanolu a prakticky nerozpustný v etheru. Jeho teplota tání je 154 °C a 158 °C. Hodnota p\"K\"prokainu při 20 °C je 5,0.\n\nVýchozí látkou pro tuto syntézu je \"p\"-nitrotoluen, jehož oxidací se získá \"p\"-nitrobenzoová kyselina.\n\nTa esterifikací s ethanolem a následnou redukcí nitroskupiny poskytneethyl-4-aminobenzoát (tj. benzokain).Prokain se získá z benzokainu bazicky katalyzovanou trans esterifikací 2-(diethylamino)ethanolem.\n\nJe popsáno mnoho metod pro stanovení prokainu hydrochloridu. Mezi nejběžnější metody patří spektrofotometrické stanovení v UV nebo VIS oblasti, elektrometrická titrace, fluorimetrické a chemiluminiscenční metody. Dále je možno využít vysokoúčinnou kapalinovou nebo plynovou chromatografii. Z elektrochemických metod lze zmínit diferenční pulsní adsorpční voltametrii a vysokorychlostní pulsní polarografii zpravidla za použití modifikovaných elektrod. Tyto elektrochemické metody vykazují detekční limit v koncentracích μmol l-až nmol l.\n\nObsah prokainu v tělních tekutinách se\nnejčastěji stanovuje pomocí plynové chromatografie ve spojení s hmotnostní\nspektrometrií. Detekční limit metody v plasmě či moči je 80 μg l\n\nLékopisnou metodou (ČR 2009) pro stanovení prokainu hydrochloridu je titrace primárních aromatických aminů dusitanem sodným s elektrochemickou indikací konce titrace\n\n\n"}
{"id": "538971", "url": "https://cs.wikipedia.org/wiki?curid=538971", "title": "Chápanovití", "text": "Chápanovití\n\nChápanovití (Atelidae) je čeleď ploskonosých opic, které žijí v deštných pralesích Jižní a Střední Ameriky. Čeleď chápanovitých byla vyčleněna pro své zvláštnosti z čeledi malpovitých (Cebidae), kde byla donedávna zařazena jako podčeleď.\n\nČeleď chápanovití má dvě podčeledi, chápany (\"Atelinae\") se čtyřmi rody a vřešťany (\"Alouattinae\") s jedním rodem. Dohromady má čeleď asi 30 druhů.\n\nChápanovití patří k největším opicím Nového světa, dospělí samci měří až 90 cm a samice 60 cm, samci váží téměř 10 kg a samice 7 kg. Chápavý ocas mívají dlouhý jako tělo. Mají kulatý obličej, krátký čenich a kulaté nozdry. Na prstech mají drápy, která jim usnadňují šplhání ve větvích i po kmenech. Objemný žaludek a tlusté střevo mají uzpůsobené k trávení rostlinné potravy. Jsou to denní opice, s večerem uléhají ke spánku na stromech.\n\nChápani jsou svým ocasem zvláště proslulí, mají ho téměř holý a na spodní straně je jeho pokožka bohatě protkána hmatovými nervy. Pro jejich schopnost používat ocasu k přidržování se větví nebo uchopit nějaký předmět nazývají se někdy pětirukými opicemi.\nJejich pohyby jsou pomalé, váhavé, ale při vzrušení dovedou vyvinout značnou rychlost a obratnost. Mají silné čelisti a zuby, kterými rozdrtí i tvrdé skořápky ořechů. Nozdry mají umístěny daleko od sebe.\n\nVřešťani mají zvětšenou jazylku do které zasahuje vzdušný vak vytvořený vychlípením jícnu, toto slouží jako rezonanční zařízení umožňující hlasitá volání. Samci mají nápadně robustní dolní čelist a díky svému zvláštnímu hlasovému orgánu vypadají, jako by měli dvojitou bradu. Jak napovídá český název, jsou považování za nejhlasitější suchozemská zvířata. Na rozdíl od jiných amerických opic vidí vřešťani barevně, ale nemají dobrý čich.\n\nChápani i vřešťani jsou převážně vegetariáni, jejich potravu tvoří listy různých stromů, ovoce, ořechy a jiné plody, pupeny a květy. Chápani si však příležitostně nenechají ujít ptačí vejce, měkkýše, stromové žáby, hmyz i drobné ptáky.\nChápani po větvích chodí po zadních končetinách a na rozdíl od jiných opic neudržují rovnováhu předními, ale ocasem. V korunách stromů se také pohybují brachiaci, k tomu mají uzpůsobené ruce, zakrslé palce a prodloužené ostatní prsty. Některé druhy žijí výhradně na stromech, např. rod (\"Brachyteles\"), jiné sestupují na zem a lze je nalézt až na okraji savan. Mají tak dlouhé paže, že když jdou po zemi po zadních končetinách, přední jim dosahují až na zem.\n\nChápani jsou polygamní opice. Podle jednotlivých druhů žiji ve skupinách od několika málo jedinců až po společenstva s 25 dospělými zvířaty s jasnou sociální strukturou. Takové velké kolektivy se při shánění potravy rozdělují na menší skupinky po 2 až 8 zvířatech a scházejí se až večer. Místa s dostatkem potravy vyhledávají vedoucí samice. Teritoria si samci a dospělé samice brání štěkotem podobným psímu a výhrůžnými postoji, případně močí směrem k vetřelci.\n\nVřešťani jsou opice, které tráví svůj život téměř výhradně v korunách stromů. Bývají považování za nejméně aktivní opice, odpočinkem stráví 80 % času. Pohybují se po čtyřech nebo šplhají, minimálně skáčou, při krmení se zavěšují za zadní nohy. Pomáhají si svým chápavým ocasem.\n\nVřešťani žijí v různě velkých stádech do 20 jedinců s jedním nebo více samci. Mají vymezená svá teritoria která se nepřekrývají, svým hlasitým voláním odrazují konkurenty, málokdy dochází ke rvačkám (vyřídí si to křikem). Pravidelně se halasně ozývají za úsvitu a při západu slunce, jsou slyšet na kilometry daleko. Také uvnitř vlastní skupiny jsou mírumilovní. Mladí samci a samice odcházejí a zakládají samostatná stáda nebo se přiřazují k jiným.\n\nU chápanů si samice vybírají, s kterým samcem se spáří. Po 226 až 232 dnech březosti se rodí jedno mládě, o která se po dobu šesti až deseti měsíců plně stará matka. Mládě nejprve nosí zavěšeno na břichu, později na zádech a tak s ním přelézá po stromech. V průměru rodí jedno mládě jednou za tři až čtyři roky. Mladé samice odcházejí a připojují k jiným tlupám, samci zůstávají ve své domovské. Pohlavní zralosti dosahují samci asi za 5 a samice za 6 let. Dožívají se průměrně 20 let.\n\nU vřešťanů trvá březost samic asi 180 až 190 dnů, o narozené mládě se samici pomáhá starat celá tlupa. Samice je dospělá asi ve 4, samec v 5 létech. Průměrná délka života je asi 15 až 20 let.\n\nChápani i vřešťani jsou loveni domorodci a pytláky pro maso a kácení deštných pralesů jim zmenšuje životní prostor i dostupnost vhodné potravy. Z toho vyplývá tak mnoho druhů ohrožených vyhubením.\n\nPodle IUCN jsou považováni za:\n\npodčeleď chápani (\"Atelinae\") Gray, 1825\n\npodčeleď vřešťani (\"Alouattinae\") Trouessart, 1897\n\nPozn. Někdy je rod (\"Oreonax\") považován za mladší synonymum rodu (\"Lagothrix\"). Na této stránce je respektováno stanovisko Komise EU č. 407/2009, která jméno (\"Oreonax\") uznává za platné.\n\n"}
{"id": "538972", "url": "https://cs.wikipedia.org/wiki?curid=538972", "title": "Náměstí Dr. Václava Holého", "text": "Náměstí Dr. Václava Holého\n\nNáměstí Dr. Václava Holého (zkráceně též náměstí dr. Holého) je veřejné prostranství v Praze 8, Dolní Libni nedaleko Libeňského zámku. Sousedí s ulicemi Kotlaska, U Libeňského pivovaru, Na Rokytce a Zenklova. Severozápadní strana náměstí je ohraničena tokem řeky Rokytky, kterou překonává betonový most v Zenklově ulici. Západním směrem za mostem přes Rokytku na toto náměstí pak těsně navazuje bezprostředně sousedící Elsnicovo náměstí.\n\nNáměstí mělo od doby svého zastavění v roce 1906 charakter běžné ulice. Ta se jmenovala Blanická podle známé hory u Vlašimi. Po roce 1945 byla ulice přebudována do podoby náměstí, které bylo stejně jako předchozí ulice pojmenováno Blanické náměstí. O tři roky později v roce 1948 bylo náměstí přejmenováno na památku Václava Holého (1900–1941), který byl úředníkem Nejvyššího cenového úřadu, funkcionářem Dělnické akademie a v době druhé světové války odbojářem. Za protinacistickou činnost byl zatčen, odsouzen k trestu smrti a 30. září 1941 popraven.\n\n\n\n"}
{"id": "538973", "url": "https://cs.wikipedia.org/wiki?curid=538973", "title": "Samovybíjení", "text": "Samovybíjení\n\nSamovybíjení je jev týkající se elektrických baterií, kdy se i bez zapojení spotřebiče baterie vybíjí.\n\nVýsledkem tohoto jevu může pokles napětí článku a následné snížení využitelné kapacity, nárůst vnitřního odporu, pokles výkonu a zkrácení životnosti článku. \n\nRychlost samovybíjení závisí na typu baterie. Baterie na bázi lithia trpí samovybíjením nejméně (okolo 2-3% kapacity za měsíc), zatímco baterie na bázi niklu (NiCd, NiMH) jsou ovlivněny větší měrou (až 15-30% kapacity za měsíc). \n\nV poslední sobě se objevují speciální NiMH akumulátory s nízkým samovybíjením - Tento typ NiMH zachová okolo 90% energie po půl roce, 85% po roce a 70% po dvou letech při teplotě okolo 20 °C. Označuje se oficiálně LSD (z angl. Low Self-Discharge), jednotliví výrobci je označují jako \"přednabité\" nebo \"připravené k použití\", jelikož díky nízkému samovybíjení je možné je distribuovat v nabitém stavu.\n\nSamovybíjení je chemická reakce probíhající bez připojeného spotřebiče. Rychlost také závisí na teplotě – při vyšší teplotě je vyšší. Proto by měly být baterie skladovány v chladu.\n"}
{"id": "538976", "url": "https://cs.wikipedia.org/wiki?curid=538976", "title": "Jan Lauda", "text": "Jan Lauda\n\nJan Lauda, narozen jako Jan Louda (změna příjmení z Louda na Lauda roku 1923; 4. dubna 1898 Praha – 11. března 1959 tamtéž) byl český sochař a vysokoškolský pedagog.\n\nByl žákem Jana Štursy a stejně jako on se stal profesorem AVU a též je pohřben na vyšehradském Slavíně.\n\nByl významným představitelem tzv. sociálního umění 20. let 20. století a spoluzakladatelem Nové skupiny (1922), která na něj byla orientovaná. Od roku 1921 měl společný ateliér s Ottou Gutfreundem. Jako materiál preferoval sádru a pálenou hlínu. Mj. se věnoval reliéfům, plastikám zvířat (viz galerii níže) a ke konci života portrétům.\n\nV roce 1958 byl jmenován národním umělcem.\n\n"}
{"id": "538978", "url": "https://cs.wikipedia.org/wiki?curid=538978", "title": "Lophopyxis maingayi", "text": "Lophopyxis maingayi\n\nLophopyxis maingayi je jediný zástupce čeledi Lophopyxidaceae vyšších dvouděložných rostlin z řádu malpígiotvaré (\"Malpighiales\"). Je to úponkatá dřevnatá liána se střídavými jednoduchými listy a drobnými květy v latovitých květenstvích. Druh se vyskytuje v tropické Asii od Malajsie přes Novou Guineu po Tichomoří. Stonky se místně používají k vázání došků.\n\n\"Lophopyxis maingayi\" je jednodomá dřevnatá liána s úponkami vzniklými přeměnou květenství. Listy jsou jednoduché, střídavé, zubaté, s palisty. Květy jsou drobné, jednopohlavné, pravidelné, pětičetné, v úžlabních latách klubíček. Kalich je složen z 5 krátce srostlých lístků, koruna z 5 volných lístků. Samčí květy obsahují 5 tyčinek a 5 staminodií. Semeník v samičích květech je svrchní, srostlý ze 4 až 5 plodolistů, se stejným počtem komůrek a přisedlých blizen. V každém plodolistu jsou 2 vajíčka. Plody jsou jednosemenné, typu samara, opatřené 5 křídly.\n\nDruh se vyskytuje v tropické Asii od Malajského poloostrova přes Jihovýchodní Asii po Karolínské ostrovy v Tichomoří. Roste jako liána v primárních tropických pralesích, kde dosahuje korunního patra, na pralesních okrajích, také v poříčních lesích a někdy i v mangrovech.\n\nV minulosti byl tento druh řazen do samostatné čeledi v rámci řádu jesencotvaré (\"Celastrales\") nebo vřazen do čeledi jesencovité (\"Celastraceae\").\nV systému APG I je tato čeleď vedena mezi čeleděmi s nejasným zařazením, v systému APG II je již zařazena v řádu malpígiotvaré (\"Malpighiales\"). Podle kladogramů je sesterskou skupinou čeleď \"Putranjivaceae\".\n\nPodle některých zdrojů existují 2 nebo dokonce 3 druhy rodu \"Lophopyxis\".\n\nTuhé stonky se snadno štípají a na Bismarckových ostrovech se používají k vázání došků.<ref name=\"mam-7/2\"></ref>\n\n"}
{"id": "538988", "url": "https://cs.wikipedia.org/wiki?curid=538988", "title": "Robert Vano", "text": "Robert Vano\n\nRobert Vano (* 5. května 1948, Nové Zámky) je slovenský fotograf žijící v Praze.\n\nNarodil se v Nových Zámcích na Slovensku maďarským rodičům. Po maturitě v roce 1967 místo nástupu na vojnu emigroval přes Jugoslávii a Itálii do Spojených států, kde se uchytil jako kadeřník a vizážista. Byl asistentem módních fotografů, jako jsou například Horst P. Horst, Marco Glaviano nebo Leo Castelli. Od roku 1984 je samostatným fotografem. Působil v New Yorku, Paříži a Miláně a v Praze, kde fotografoval pro módní časopisy (např. \"Cosmopolitan\", \"Harper's Bazaar\", \"Vogue\").\n\nOd roku 1995 žije v Praze, kde v období 1996–2003 pracoval jako umělecký ředitel v českém vydání časopisu \"Elle\" a poté do roku 2009 jako kreativní ředitel v agentuře \"Czechoslovak models\". Od té doby pracuje jako fotograf na volné noze.\n\nRobert Vano je především módní a reklamní fotograf. Fotografuje černobílé portréty a akty na klasický film a používá také už málo používanou techniku platinotypie. Spolupracuje se světovými značkami, vede workshopy „Daylight nude“. Nejraději fotografuje při denním světle.\n\nMagazín \"Colour Planet\" jej v roce 2009 označil za „mezinárodně proslulého fotografa“ a umístil Vana na 11. místo v žebříčku patnácti nejvlivnějších českých gayů. V roce 2010 mu byla udělena Evropská cena Trebbia za tvůrčí činnost. Proslavily ho krom jiného mužské akty. Jedním z jeho hlavních uměleckých vzorů je např. i americký fotograf Bruce Weber.\nV roce 2009 se uskutečnila v pražském Mánesu Vanova dosud největší výstava, jejíž název \"The Platinum Collection\" odkazuje na jeho techniku.\n\n\n"}
{"id": "538989", "url": "https://cs.wikipedia.org/wiki?curid=538989", "title": "Lauda", "text": "Lauda\n\nPříjmení Lauda nosí více různých osobností:\n\n\n\n"}
{"id": "538991", "url": "https://cs.wikipedia.org/wiki?curid=538991", "title": "Dubioza kolektiv", "text": "Dubioza kolektiv\n\nDubioza kolektiv (nazývána některými fanoušky pouze jako Dubioza) je bosenská kapela z Zenici, jejíž hudba se skládá z několika hudebních stylů reggae, dubu a rocku a politických textů.\n\nDubioza Kolektiv zpívají o míru, porozumění, toleranci a velmi silně kritizují vlastenectví a nespravedlnost v Bosně a Hercegovině, jež měly za následek válku v Jugoslávii na počátku 90. let. Kapela byla založena členy hudebních skupin \"Gluho doba Against Def Age\" - Alan Hajduk, Almir Hasanbegović a Adis Zvekić ze Zenici a \"Ornamenti\" - Brano Jakubović a Vedran Mujagić ze Sarajeva. Později se ke kapele připojili kytarista Armin Bušatlić (ex-SCH, Beastly Stroke), bubeník Senad Šuta a perkusista Orhan Oha Maslo.\n\nDubioza Kolektiv vydalo své po sobě pojmenované první album v dubnu 2004. Druhé album s názvem Open Wide následovalo hned v prosinci 2004 a obsahuje skladby s rysy dubových pěvců Benjamin Zephiniah a Mush Khan z pákistánsko-anglické hudební skupiny Fun-da-mental. V červnu 2006 Dubioza Kolektiv vydalo album Dubnamite obsahující deset nových písní. Na albu hostují hudební skupina Defence a francouzský hudebník Niköll (Nicolas Cante). Album \"Firma ilegal\" bylo vydáno v březnu 2008. \"Firma ilegal\" je první album v rodném jazyce kapely, v bosenštině. Jako hosté na tomto albu vystoupili Adnan Hamidovic a.k.a. Frenkie a Gino Banana (Kultur Shock). Dubioza vydala v roce 2010 album \"5 do 12\", které obsahuje 9 písní v bosenštině a jako hosté alba jsou Saša Lošić Loša (Plavi orkestar) a makedonská kapela Superhiks. V roce 2011 vydala skupina album nazpívané v anglickém jazyce, s názvem \"Wild Wild East\".\nAlbum s názvem \"Apsurdistan\" skupina vydala v dubnu 2013. Nazpíváno je opět kompletně v bosenštině a stejně jako album \"5 do 12\" je zdarma ke stažení na stránkách kapely. V roce 2015 vydala kapela album \"Happy Machine.\" Část písní je v bosenštině, část v angličtině. Skupina umístila album ke stažení, na pirátský portál Pirate Bay a dokonce mu věnovala i jednu z písní \"Free.mp3 (The Pirate Bay song).\" V roce 2017 vydala skupina své osmé studiové album, opět kompletně ve svém rodném jazyce a s názvem \"Pjesmice za djeci i odrasle\". Další studiové album spatřilo světlo světa v roce 2020, je zpívané anglicky a má název #fakenews.\n\n\n\n\n\n\nSkupina hrála na festivalech Sziget Festival v Budapešti (2005, 2012, 2017), Socha Reggae Riversplash ve Slovinsku (2005), Exit Festival v Srbsku (2005/2009), Eurosonic Festival v Nizozemí (2005), Topvar Rock Festival na Slovensku (2005/2006), Barevná planeta v Česku (2005), lebeda festival v Česku, Rototom Festival v Itálii (2006), Colours of Ostrava Festival v Česku (2006, 2011), Green Valley Festival v Rakousku (2006), Bruis Maastricht v Nizozemí (2008), Beer Festival v Makedonii (2009) a mnoha koncertů v Bosně a Hercegovině, Slovinsku a Chorvatsku. Dále také na festivalu ProtiProudu (2010).\n\n"}
{"id": "538993", "url": "https://cs.wikipedia.org/wiki?curid=538993", "title": "Diecézní charita Litoměřice", "text": "Diecézní charita Litoměřice\n\nDiecézní charita Litoměřice (DCHL) je nezisková humanitární organizace zřizovaná biskupstvím litoměřickým podle Kodexu kanonického práva (kánon 114, 116) jakožto církevní právnická osoba. Je součástí Charity Česká republika a římskokatolické církve. Diecézní charita Litoměřice byla zřízena diecézním biskupem dne 4. listopadu 1991. V současnosti (duben 2010) je ředitelkou Růžena Kavková, prezidentem ICLic. Mgr. Józef Szeliga.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Organizace zastřešuje řadu sociálně-zdravotních zařízení na území litoměřické diecéze a organizuje sbírky.\n\nDCHL také organizuje humanitární pomoc a rozvojovou pomoc pro zahraničí. Momentálně se jedná o sociální pomoc v romské osadě v Kojaticích u Prešova a širší okruh aktivit v Mongolsku.\n\n"}
{"id": "539005", "url": "https://cs.wikipedia.org/wiki?curid=539005", "title": "Lazarus", "text": "Lazarus\n\nLazarus je vývojové prostředí (IDE) dostupné pro široké spektrum platforem (Win32/Win64, různé distribuce Linuxu, FreeBSD a Mac OS X), které slouží k vývoji aplikací v jazyku Pascal a Object Pascal. Podporuje různé dialekty Pascalu včetně Delphi; samotné vývojové prostředí se Delphi velmi podobá. Mottem projektu je “Write once, compile anywhere!” („Napiš jednou, zkompiluj všude!“). Vývoj začal v lednu 2001, verze 1.0 byla vydána 29. července 2012.\n\nLazarus obsahuje různé komponenty z různých oborů. Rámec práce s komponentami se nazývá Lazarus Component Library (LCL) – analogicky podle Visual Component Library (VCL), jen dostupné i pro jiné platformy než Microsoft Windows. Rozdíl mezi je v tom, že LCL drží widgety ve skupinách (widget set), s kterými dané widgety komunikují prostřednictvím ad hoc rozhraní.\n\nPro práci s databázemi existuje řada komponent, které jsou podobné těm z Delphi. Podpora existuje například pro databáze:\n\n\nSpustitelné soubory vytvořené Lazarem jsou větší než ty, které byly vytvořeny pod Delphi. To je způsobeno tím, že debug informace jsou zahrnuty v EXE souboru. Velikost spustitelných souborů ale lze zmenšit odebráním ladících informací pomocí nástroje Strip. Pokud vyžadujeme ještě menší velikost, je možné použít kompresní nástroj UPX (Ultimate Packer for eXecutables), který je schopný vytvořit aplikaci, která se sama rozbalí do paměti před každým spuštěním, ale za cenu horšího hospodaření s pamětí a vyššího zatížení procesoru.\n\n\n"}
{"id": "539007", "url": "https://cs.wikipedia.org/wiki?curid=539007", "title": "Výpočet hluku ze silniční dopravy", "text": "Výpočet hluku ze silniční dopravy\n\nVýpočet hluku ze silniční dopravy se v České republice provádí podle metodiky, kterou navrhl RNDr. Miloš Liberko. Stanovuje se ze vzorce:\n\nformula_1\n\nkde:\n\nPomocná výpočtová veličina Y se stanovuje podle vzorce:\n\nformula_2\n\nkde:\n\nVýpočtová veličina X se stanovuje podle vzorce:\n\nformula_3\n\nkde:\n\nFaktor F1 do výpočtu vnáší vliv intenzit projíždějících vozidel a stanovuje se dle vztahu:\n\nformula_4\n\nkde:\nformula_5\nformula_6\n\nFaktor F2 ve výpočtu zobrazuje vliv podélného sklonu nivelety. Stanovuje se hodnotou z tabulky:\n\nFaktor F3 vyjadřuje vliv druhu krytu vozovky. Stanovuje se hodnotou z tabulky:\n\nPro příslušný úsek komunikace se stanoví kolmá vzdálenost \"d\" posuzovaného bodu od osy komunikace.\n\nOdrazivým terén je například beton, asfalt či vodní hladina.\n\nformula_7\n\nformula_8\n\nformula_9\n\nPohltivým terénem je kupříkladu tráva, obilí nebo nízké zemědělské kultury. Hodnota \"H\" udává výšku posuzovaného bodu nad vozovkou a vždy se pohybuje v rozmezí od 1,5 do 30 m (včetně obou krajních hodnot).\n\nformula_10\n\nformula_11\n\nformula_12\n\n"}
{"id": "539010", "url": "https://cs.wikipedia.org/wiki?curid=539010", "title": "Avignonské zajetí", "text": "Avignonské zajetí\n\nAvignonské zajetí (také „babylonské zajetí církve“) je období let 1309–1378, kdy papeži sídlili místo Říma v Avignonu ve Francii (město bylo odkoupeno jako samostatná enkláva až za papeže Klementa VI.). Poté až do roku 1430 byl Avignon sídlem vzdoropapežů.\n\nVe 14. století se papežský stát dostal pod silný vliv Francie a došlo k velkému úpadku katolické církve. Sídlo v Avignonu si vybudoval, prý kvůli lepším podmínkám pro chatrné zdraví, Klement V., který byl zcela závislý na francouzském panovníkovi. Také jeho následníci zůstávali zcela ve vleku francouzské politiky a papežský dvůr se luxusním životním stylem nijak nelišil od světských dvorů panovnických.\n\nJak pro Francii, tak pro papeže, bylo přesídlení sídla hlavy církve v mnoha ohledech výhodné. Papež byl pod ochranou silné Francie, které zase jeho přítomnost dodávala na prestiži. Francii také plynuly podíly z finančních příjmů papežské kurie. Také těžiště katolického světa se postupně začalo přesouvat do zaalpských zemí, ke kterým je z Avignonu mnohem blíž, přitom důležitá oblast severní Itálie byla ve stejné vzdálenosti jako z Říma. Papežové také postupně začali ztrácet vliv nad papežským státem a Itálie byla stále více rozdrobená a propadala se do množství rozbrojů jednotlivých měst, klanů a stran mezi císařem a papežem.\n\nUpevňování centralismu celé katolické církve je zřejmě nejvýraznější aspekt, kterým církvi období avignonského papežství přispělo. Do 14. století nebyly jednotlivé církevní organizace evropských zemí vázány velkými finančními závazky k papežské kurii. Navíc teprve nedávno došlo k osamostatnění církve od světských podporovatelů a například v českých zemích byl tento proces teprve dokončován. V průběhu 14. století neustále rostly finanční náklady kurie, a to nejen kvůli nákladnému životu papežského dvora v Avignonu. Především různé války v Itálii neumožňovaly výběr příspěvků z území náležících papeži.\n\nV době Avignonského zajetí tak došlo k upevnění kontroly papeže a kurie nad celou církevní organizací, především za účelem výběru poplatků. Využíváno bylo poplatků jak starších, tak zcela nových. Známou metodou se staly například expektance, kdy uchazeč (kněz) o určitou faru nebo jiné církevní území platil kurii za to, že po smrti současného držitele byl upřednostněn jako jeho nástupce. Tento poplatek však často splácel až zpětně, což vedlo k finančnímu vyčerpávání daného území. Bylo také zavedeno množství jiných poplatků. Například často výnosy neobsazeného církevního území plynuly přímo kurii. Nejvíce se o upevnění centralismu a jeho rozvoj zasloužil Jan XXII., jenž byl už předtím zkušeným správcem s mnoha právními znalostmi. Potřeba kurie poté neustále rostla, a další papežové se stali na výběru těchto poplatků přímo závislí.\n\nS nástupem centralismu také vyvstala velká potřeba úředníků a kontrolorů. Díky tomu papežský aparát v Avignonu neustále rostl. Nejvyšším orgánem byla papežská komora v čele s papežským komorníkem a pokladníkem. V té se vyhotovovalo obrovské množství listin, mířících do celé Evropy. Na území samotných biskupství pak byli vysíláni speciální úředníci, tzv. kolektoři, kteří měli často vyšší pravomoci, než samotní biskupové. Zcela do pozadí poté bylo zatlačeno kardinálské kolegium jako politická síla. Z kardinálů se postupně stali vysoce postavení papežští úředníci.\n\nDíky aparátu plynulo každoročně do Avignonu obrovské množství peněz z celé Evropy. Ještě v roce 1316 při nástupu Jana XXII. bylo papežské pokladně jen 70 000 zlatých. Jan XXII. však dosáhl ročního příjmu až 228 000 zlatých a na konci pontifikátu by tak měl okolo 4 000 000 zlatých. Boje s Ludvíkem Bavorem a boje v Itálii ale znamenaly, že většinu této částky utratil už za svého působení v čele církve. Za Benedikta XII. poklesly roční příjmy na 166 000 zlatých. Za pontifikátu Klimenta VI. (1342 – 1352) vzrostl příjem na asi 188 000 za rok a pod vedením Řehoře XI. se příjem zvedl až na neuvěřitelných 480 000 zlatých za rok. I přes tyto příjmy, které kurii řadily na čtvrté místo v Evropě (za Francii, Anglii a Neapolské vévodství), se postupně Avignonští papežové zadlužovali. Benedikt XII. zanechal nástupci v pokladně ještě 1 000 000 zlatých, Kliment VI. už pouze něco okolo 300 000 a Urban V. (1362 – 1370) našel pokladnu již zcela prázdnou. Ohromné výdaje spolkly nejen různé boje za obnovení církevního státu, ale i výplaty úředníkům a vlastně vydržování celého papežského dvora v Avignonu.\n\nUrban V. se v roce 1367 pokusil znovu usadit v Římě, ale kvůli nepřátelské až nebezpečné situaci se roku 1370 vrátil do Avignonu. O přenesení papežského stolce usiloval i jeho nástupce Řehoř XI., který se nakonec v Římě objevil v roce 1377.\n\nUrban VI. byl pro podezření z duševní choroby sesazen a namísto něj zvolen Klement VII. Tím začala velká řada vzdoropapežů, když se oba muži vzájemně exkomunikovali a Klement VII. přesídlil opět od Avignonu. I po jejich smrti trvale zůstávali dva papežové, jeden v Římě a druhý v Avignonu. Evropské státy se rozdělily podle toho, kterému papeži stranily. Bylo to skandální období současně vládnoucích papežů, kdy prestiž papežského úřadu klesla na dno. Jednota církve byla obnovena až na kostnickém koncilu roku 1417 volbou Martina V.\n\n\n"}
{"id": "539011", "url": "https://cs.wikipedia.org/wiki?curid=539011", "title": "Jenner", "text": "Jenner\n\nJenner může znamenat:\n\n\n\n"}
{"id": "539012", "url": "https://cs.wikipedia.org/wiki?curid=539012", "title": "Ď", "text": "Ď\n\nĎ (tzv. \"dé s háčkem\", [ďé]) je písmeno české a slovenské abecedy. Označuje znělou závěrovou souhlásku a při asimilaci její neznělou variantu Ť, podle IPA: . Tato souhláska se vyskytuje i v dalších jazycích, ale tam se zapisuje jinými grafémy (obvykle spřežkami, vlastní písmeno s diakritikou je v lotyštině – Ģ/ģ a makedonštině – Ѓ/ѓ).\n\nV českém abecedním řazení se na ně obvykle nahlíží jako na D bez háčku (podle ČSN 97 6030 z roku 1994).\n\nSpolu s Ť se jedná o jediná písmena, která mají (při dodržení správné typografie, tedy např. ne při použití psacího stroje) dvě vázané varianty háčku – ve verzále obvyklý háček, v minuskulní variantě tzv. malý háček neboli kličku (de facto malý, těsně přisazený apostrof).\n\nV češtině se na samotné Ď občas zkracuje výraz \"dík, děkuji\" (zejména v hovorové češtině nebo slangu cca 80. let).\n\nHláska \"ď\" je původem společná obdobným hláskám v ostatních slovanských jazycích, ovšem s poněkud odlišnou výslovností a také jinou grafickou podobou znaku, např. polské „dź“ nebo srbochorvatské „dj“.\n\nĎ má podle ISO 8859-2 pozici 207 velké a 239 malé. V Unicode se nachází pod kódovým označením U+010E velké, resp. U+010F malé; v Braillově písmu U+2839.\n"}
{"id": "539013", "url": "https://cs.wikipedia.org/wiki?curid=539013", "title": "Národní park Glacier (USA)", "text": "Národní park Glacier (USA)\n\nNárodní park Glacier (v anglickém originále Glacier National Park, kde \"Glacier\" znamená \"ledovec\" či \"ledovcový\") je ve Spojených státech amerických v Montaně, u hranic s kanadskými provinciemi Alberta a Britská Kolumbie. Má rozlohu a 4 047 km² a obsahuje mimo jiné dva hřebeny Skalistých hor a přes 130 pojmenovaných jezer. Společně s kanadským parkem Waterton Lakes je součástí světového přírodního dědictví UNESCO jako „Mezinárodní park míru Waterton-Glacier“.\n\n"}
{"id": "539015", "url": "https://cs.wikipedia.org/wiki?curid=539015", "title": "Vojtěch Lindaur", "text": "Vojtěch Lindaur\n\nVojtěch Lindaur, pseudonym \"Hugo Kočár\" (12. září 1957 Plzeň – 8. ledna 2018 Praha) byl český hudební publicista, dramaturg, překladatel, učitel a moderátor Radia Beat.\n\nDětství prožil v Mělníku, kde vystudoval v roce 1976 gymnázium, poté pokračoval rozhlasovou žurnalistikou na Fakultě žurnalistiky Univerzity Karlovy v Praze, kterou absolvoval roku 1981. V 80. letech byl šéfem Kulturního domu Opatov na Praze 4 a pracoval současně jako dramaturg. Z tohoto místa byl okamžitě odejit po koncertu německé zpěvačky Nico v říjnu 1985, který nebyl schválen komunistickými orgány. V dalších letech do sametové revoluce psal články pro několik periodik včetně \"Melodie\" a \"Hudební vědy\", paralelně byl zaměstnán v časopisu \"Gramorevue\" a pod pseudonymem přispíval také do samizdatů \"Revolver Revue\" a \"Druhá strana\".\n\nProdukoval několik alb kapel, mj. \"Doby ledové\" Precedensu (Panton, 1987) nebo Extended Play Dybbuku a Psích vojáků. Podílel se v roli scenáristy a recenzenta na dokumentárním cyklu \"Bigbít\" (Česká televize, 1995–97) a spolupracoval na tvorbě \"Encyklopedie jazzu a moderní populární hudby\" a sborníku \"Excentrici v přízemí\" (Panton, 1989).\nV letech 1990 až 2002 a opět v období 2005 až 2006 pracoval v hudebním periodiku \"Rock & Pop\", nejdříve na pozici zástupce šéfredaktora, od roku 1993 pak jako šéfredaktor. Na pozici šéfredaktora se vrátil v roce 2014. V mezidobí 2002 až 2005 přispíval do \"Mladého světa\". Své články publikoval v několika časopisech i denících včetně \"MF DNES, Lidových novin, Reflexu\" aj. Moderoval dva vlastní pořady \"Beatová klenotnice\" a \"Svěženky\" na Radiu Beat. V letech 2003 až 2017 byl učitelem hudební publicistiky na Vyšší odborné škole publicistiky v Praze.\n\nOd 30. ledna do 31. prosince 1992 byl členem Rady pro rozhlasové a televizní vysílání.\n\n\n\n"}
{"id": "539018", "url": "https://cs.wikipedia.org/wiki?curid=539018", "title": "Otevřený text", "text": "Otevřený text\n\nOtevřeným textem se v kryptografii rozumí text nezašifrovaný, čitelný. Jedná se tedy o vstup algoritmu šifrovacího a výstup algoritmu dešifrovacího. V původním historickém pojetí se jednalo skutečně o text v jazyce komunikujících, dnes pojem zobecněl a často se tím míní všeobecně jakákoliv nešifrovaná data, tedy například obrázky, videa, ale i třeba i data posílaná mezi bankomatem a bankou.\n\nZ hlediska bezpečnosti šifrování je otevřený text tím, co se nesmí nikdy dostat do rukou útočníka, tedy musí být bezpečně uschováno mimo jeho dosah. Od šifer samotných se pak navíc obvykle požaduje, aby byly odolné vůči útoku se známým otevřeným textem a útoku s výběrem otevřeného textu.\n"}
{"id": "539020", "url": "https://cs.wikipedia.org/wiki?curid=539020", "title": "Egodystonní sexuální orientace", "text": "Egodystonní sexuální orientace\n\nEgodystonní (egodystonická) sexuální orientace je taková, kterou jedinec vnitřně nepřijímá, nepovažuje ji a její projevy za součást své identity, a vnitřně se od ní distancuje. To zpravidla znamená, že buď by si přál/a, aby jeho/její sexuální orientace byla jiná, nebo považuje svou orientaci za vadu či nemoc, jejíž projevy neprožívá jako projevy vlastní vůle, popřípadě si svou orientaci vůbec nepřiznává. Egodystonie sexuální orientace může jedinci působit psychické problémy, a proto je či byla od 80. let 20. století v některých nozologických klasifikacích uváděna jako porucha, buď obecně nebo jen v kombinaci s homosexualitou. \n\nV americkém klasifikačním manuálu DSM se ve 3. edici (DSM-III, vydaná 1980) objevila mezi poruchami samostatná diagnóza egodystonní homosexuality (po 7 letech, kdy homosexualita v klasifikaci nebyla obsažena vůbec), ve vydání DSM-III-R z roku 1987 již není samostatně uvedena ani homosexualita, ani egodystonie sexuální orientace. V DSM-IV-TR je obsažena kategorie „sexuální poruchy jinde nespecifikované“, která může zahrnovat „trvalé a výrazné utrpení související se sexuální orientací“, do níž tedy mohou některé problémy způsobené egodystonií spadat. \n\nV Mezinárodní klasifikaci nemocí Světové zdravotnické organizace se objevila \"egodystonická sexuální orientace\" pod kódem F66.1 (ve skupině F66 „Psychické a behaviorální poruchy spojené se sexuálním vývojem a orientací“ vedle poruchy sexuálních vztahů a poruchy sexuálního vyzrávání) v desáté revizi (MKN–10), vydané roku 1992, současně s vypuštěním diagnózy homosexuality. Přestože se egodystonie častěji vyskytuje a diskutuje v souvislosti s homosexualitou, diagnóza MKN ji umožňuje diagnostikovat i u heterosexuální nebo bisexuální orientace. \n\nMKN připouští diagnózu egodystonické sexuální orientace pouze v případě, je-li pohlavní identita i sexuální preference nepochybná\nV případě nejisté sexuální orientace nebo pohlavní identity a v případě standardní většinové orientace obvykle egodystonie diagnostikována nebývá. Nepřijeti vlastní sexuality a jejích projevů bývá v takových případech obvykle diagnostikováno jinak, například diagnózami MKN z kapitoly F52 (odpor k sexualitě, nedostatek sexuální touhy), případně jinými položkami z kapitoly F66 jako porucha sexuálního vyzrávání nebo porucha sexuálních vztahů. \n\nEgodystonní homosexualita je uvedena rovněž v čínské klasifikaci duševních poruch.\n\nOdborné psychologické a sexuologické texty používají pojmy egodystonie a egosyntonie i ve vztahu k parafilním sexuálně-erotickým orientacím a sklonům, přičemž některé terapeutické přístupy záměrně usilují o vytváření egodystonního přístupu (včetně potlačování fantazií), zatímco jiné o vytvoření více či méně egosyntonního postoje (buď v podobě přijetí vlastních fantazií, nebo i ve snahách o socializaci vlastních sklonů, realizaci v mezích zákona atd.). Martin Hollý proti řazení parafilií do spektra obsedantně kompulzivních poruch postuluje tezi, že zatímco obsese a kompulze v rámci klasických forem OCD jsou egodystonní a nepříjemné, u parafilií jsou fantazie egosyntonní a jen jejich nelegálnost je může činit egodystonními. Předpokládá tedy, že erotické cítění je vždy z podstaty egosyntonní.\n\nZákladním projevem egodystonie sexuální orientace bývá touha po potlačení citů, vztahů a kontaktů odpovídajících této orientaci a snaha o city, vztahy a kontakty, které odpovídají egosyntonnímu přání dotyčného, tedy zpravidla převládající heterosexuální společenské konvenci. Projevy nežádoucí orientace ale přetrvávají a projevy žádoucí orientace se nedostavují nebo jsou příliš slabé, což je pak zdrojem zklamání a potíží. \n\nU lidí s menšinovou orientací je mnohdy sexuální orientace egodystonní přechodně, jen v některé fázi coming outu. U některých lidí menšinová orientace zůstává dlouhodobě egodystonní, tito lidé dlouhodobě usilují o změnu nebo potlačení své orientace nebo považují za svůj celoživotní úkol s projevy své orientace bojovat, případně považují projevy své orientace za svůj defekt a selhání, a to leckdy i v případě, kdy reálně udržují či dopouštějí kontakty odpovídající této orientaci. Sexuologové se setkávají i s pokusy o řešení cestou změny pohlaví, přestože se nejedná o transsexualitu.\n\nDůsledkem egodystonie sexuální orientace někdy bývá špatná nálada až deprese, horší soustředění, poruchy spánku a poruchy příjmu potravy, vyšší riziko sebevražd a sebevražedných tužeb, sklonů či pokusů. Jsou i jedinci, kteří egodystonii své sexuální orientace celoživotně zvládají bez klinicky významných potíží nebo bez závažného narušení společenského fungování.\n\nPodobné projevy a následky jako egodystonie vlastní sexuality může mít i společenský tlak a nepřijetí vůči jedinci, který se se svou menšinovou orientací ztotožňuje (t. j. jehož orientace je egosyntonní), egodystonie v některých případech může tento tlak a jeho následky snižovat.\n\nEgodystonie sexuální orientace zpravidla vzniká jako projev konformity jedince s převažujícími společenskými normami a očekáváními a jako obranný psychický mechanismus ke snížení společenského tlaku a jeho následků. Nejvíc potíží s přijetím své homosexuální orientace mají jedinci ve velmi restriktivních společnostech s vysokým stupněm homofobie. Dalšími faktory jsou touha po dětech a rodinném životě spojovaném obvykle s heterosexualitou, negativní postoje nebo předsudky vůči sexuální orientaci, nedostatek informací, dovedností a vzorů potřebných k vytvoření pozitivního sebeobrazu a zdravých mezilidských vztahů či neschopnost integrovat se do společnosti. \n\n"}
{"id": "539022", "url": "https://cs.wikipedia.org/wiki?curid=539022", "title": "Borek (Skuteč)", "text": "Borek (Skuteč)\n\nBorek je malá vesnice, část města Skuteč v okrese Chrudim a také stejnojmenný borovicový les směrem na město Skuteč, po němž obec získala název. Nachází se asi 4 km na východ od centra Skutče. Známé jsou zdejší přírodní zvláštnosti, cukrový mlýn z propletenců kořenů staletých borovic, vyvěrající studánka v pařezu, tůně u \"Splavu\" směrem ke Zhoři, skalní útvar zkamenělý vodník a památný válcový rozcestník, patrně již ze 17. století. V obci bývala i svatováclavská kaplička (pravděpodobně renesanční), která se dochovala jen v základech novější stavby. V roce 2009 zde bylo evidováno 7 adres. V roce 2001 zde trvale žilo 6 obyvatel.\n\nBorek leží v katastrálním území Hněvětice o výměře 4,35 km.\n"}
{"id": "539023", "url": "https://cs.wikipedia.org/wiki?curid=539023", "title": "Hněvětice", "text": "Hněvětice\n\nHněvětice je malá vesnice, část města Skuteč v okrese Chrudim. Nachází se asi 4,5 km na východ od Skutče. Patří k nejstarším osadám na Skutečsku. První písemná zpráva je z roku 1392. V letech 1421 – 1621 byly Hněvětice utrakvistické, po bitvě na Bílé hoře byli utrakvističtí kněží vyhnáni a kolatura přidělena ke Skutči. Utrakvistická modlitebna se nedochovala.\n\nV roce 2009 zde bylo evidováno 42 adres. V roce 2001 zde trvale žilo 65 obyvatel.\n\nHněvětice je také název katastrálního území o rozloze 4,35 km. V katastrálním území Hněvětice leží i Borek a Zhoř.\n\n"}
{"id": "539024", "url": "https://cs.wikipedia.org/wiki?curid=539024", "title": "Lažany (Skuteč)", "text": "Lažany (Skuteč)\n\nLažany jsou vesnice, část města Skuteč v okrese Chrudim. Leží v katastrálním území Lažany u Skutče o rozloze 1,79 km, asi 2 km na jihovýchod od Skutče. V roce 2001 zde trvale žilo 106 obyvatel. V Lažanech se nachází kostel Svatého Václava, původně románský, se zachovalými románskými prvky ve věži i presbytáři. Je obehnán obrannou zdí s bránou a barokní sochou Sv. Václava nad portálem zabudovaném v této fortifikaci. Sloužil též jako rodová hrobka Berků z Dubé, majitelů blízkého hradu Rychmburka. Výrazné kamenné náhrobky jsou dosud dobře patrné zejména v hlavní lodi chrámu. Větší opravy kostela prováděl v letech 1877 a 1885 skutečský stavitel Karel Fiala. Následovaly opravy v letech 1921 – 1924.\n\nPoblíž obce je rybník Spálivec, do něhož byl vržen popel Podlažického opata, upáleného zde husitskými vojsky, po vyvrácení Podlažického kláštera. Husité poté obléhali sousední hrad Rychmburk, avšak tam se jim posádka vzdala bez jediné oběti, za volný odchod. V roce 2009 zde bylo evidováno 49 adres.\n\nLažany prochází silnice II/358 a pramení zde Anenský potok.\n"}
{"id": "539025", "url": "https://cs.wikipedia.org/wiki?curid=539025", "title": "Lešany (Skuteč)", "text": "Lešany (Skuteč)\n\nLešany je malá vesnice, část města Skuteč v okrese Chrudim. Nachází se asi 4 km na jihovýchod od Skutče.\nNázev obce se vysvětluje tak, že osada ležela „mezi lesy“. Ves se připomíná již v letech 1392 jako Lessany v držbě statku hradu Rychumburk ve vkladu do zemských desk z 8. června 1392 a 1456 při rychmburském panství.Roku 1925 byly odloučeny od obce Rychumburk. Součástí vesnice je i osada Hesiny, ve které se nacházejí dvě čísla popisná.\n\nV obci je evidováno 35 adres. V roce 2001 zde trvale žilo 35 obyvatel. Usedlosti čp. 11 a 16 jsou chráněné jako kulturní památky České republiky.\n\nLešany je také název katastrálního území o rozloze 2,59219 km.\n\n"}
{"id": "539026", "url": "https://cs.wikipedia.org/wiki?curid=539026", "title": "Lhota u Skutče", "text": "Lhota u Skutče\n\nLhota u Skutče je malá vesnice, část města Skuteč v okrese Chrudim. Nachází se asi 3,5 km na severovýchod od Skutče. V roce 1931 měla obec 163 obyvatel, 34 domů, 2 mlýny a obecní knihovnu. V roce 2009 zde bylo evidováno 44 adres. V roce 2001 zde trvale žilo 68 obyvatel.\n\nLhota u Skutče se nachází nad údolím řeky Krounky, mezi vesnicemi Zbožnov a Doly, asi 4 km severovýchodně od centra města Skuteč. V údolí Krounky se v blízkosti vsi nachází osada Pod Lhotou.\n\nLhota u Skutče je také název katastrálního území o rozloze 2,79 km.\n\nNa říčkami Krounkou a Novohradkou stála pravěká a středověká hradiště a dnešní Lhota je pokračováním těchto hradišť. První písemná zpráva pochází z roku 1392.\n\nNa návsi stojí kaplička zasvěcená svatým Petrovi a Pavlovi. Původně byla dřevěná, ale při velkém požáru roku 1850- shořela. Pravděpodobně v roce 1870 byla postavena nová kamenná, opravená v roce 1968. Na svátek Petra a Pavla se koná ve vsi pouť. Kamenná studna na návsi byla zasypána v roce 1954.\n\nNa návsi stojí také roubený dům (Lacmanův) vedený jako kulturní památka.\n\nSbor dobrovolných hasičů byl založen v roce 1942. (z knihy: \"Města a obce Vysokomýtska\")\n\nVe Lhotě u Skutče se narodil Ing. Václav Daněk, CSc. (3. srpna 1930), známý pracovník ČKD Praha-Kompresory (dnes Nové Energo), tajemník Asociace strojních inženýrů (ASI) a člen hlavního výboru Masarykovy akademie práce (MAP).\n\nBěhem druhé světové války zajížděl do Skutče (na kole) velmi často za Vítězslavem Novákem pozdější slavný dirigent Rafael Kubelík. Jízdní kolo si nechal opravovat v dílnách studenty Skutečské průmyslové přípravky. Jedním z nich byl tehdy čtrnáctiletý rodák ze Lhoty u Skutče Václav Daněk. A že se zhostil této práce velmi dobře (svaření rámu) svědčí i vzpomínka na setkání obou pánů v Praze v roce 1990, kdy se Rafael Kubelík na tuto příhodu dobře pamatoval.\n"}
{"id": "539027", "url": "https://cs.wikipedia.org/wiki?curid=539027", "title": "Nová Ves (Skuteč)", "text": "Nová Ves (Skuteč)\n\nNová Ves je malá vesnice, část města Skuteč v okrese Chrudim. Nachází se asi 2,5 km na sever od Skutče. V obci funguje Penzion Karafiát. Místně tam také přísluší kaple Svaté Anny matky Panny Marie v Anenském údolí pod Přibylovem. Podle Státního okresního archivu v Chrudimi je obec zmiňována poprvé již v roce 1654 jako Nová Ves u Skutče. Stojí zde celá řada kamenných staveb, převážně z opuky. V roce 2009 zde bylo evidováno 10 adres. V roce 2001 zde trvale žilo 22 obyvatel.\n\nNová Ves leží v katastrálním území Nová Ves u Skutče o rozloze 1,41 km.\n"}
{"id": "539028", "url": "https://cs.wikipedia.org/wiki?curid=539028", "title": "Radčice (Skuteč)", "text": "Radčice (Skuteč)\n\nRadčice je vesnice, část města Skuteč v okrese Chrudim. Nachází se 3 km na jih od Skutče. Radčice vznikly patrně v 11. – 12. století podél potoka Raná. První písemná zmínka je z roku 1392. Radčice patřily ke skutečské rychtě. K roku 1880 jsou připomínány velké povodně a v témže roce byla na návsi postavena kaplička se zvoničkou, zasvěcená sv. Václavu, hlavnímu patronovi země České.\nSocha světce poblíž kaple je barokní.\n\nV roce 2009 zde bylo evidováno 93 adres. V roce 2001 zde trvale žilo 236 obyvatel.\n\nRadčice leží v katastrálním území Radčice u Skutče o rozloze 3,32 km.\n\n\n"}
{"id": "539029", "url": "https://cs.wikipedia.org/wiki?curid=539029", "title": "Skutíčko", "text": "Skutíčko\n\nSkutíčko je vesnice, klidná část města Skuteč v okrese Chrudim. Nachází se asi 2 km na západ od Skutče. Prochází zde silnice II/337. Na návsi je barokní kaple sv. Jana Nepomuckého se zvonem ve věžičce. Nad obcí je stráň s velkými kameny a krásným výhledem, z níž malíř Gustav Porš maloval panorama města Skutče. V blízkosti obce se dříve nacházelo uhlí, jeho těžba však nebyla nikdy zahájena, protože uhelná zásoba nebyla dostatečně vydatná.\n\nV roce 2009 zde bylo evidováno 56 adres. V roce 2001 zde trvale žilo 124 obyvatel.\n\nSkutíčko je také název katastrálního území o rozloze 2,89 km.\n\n"}
{"id": "539030", "url": "https://cs.wikipedia.org/wiki?curid=539030", "title": "Štěpánov (Skuteč)", "text": "Štěpánov (Skuteč)\n\nŠtěpánov je vesnice, část města Skuteč v okrese Chrudim. Nachází se asi 1,5 km na sever od Skutče. Prochází zde silnice II/305. Silnice tam má odbočku do Svatoanenského údolí.\nV roce 2009 zde bylo evidováno 81 adres. V roce 2001 zde trvale žilo 170 obyvatel.\n\nŠtěpánov leží v katastrálním území Štěpánov u Skutče o rozloze 3,92 km.\n\nKostel svatého Matouše s výraznou barokní bání na věži, původně gotický, barokně přestavěn, od roku 2014 chráněný jako kulturní památka. V letech 1785–1786 byla k novému štítu přistavěna mohutná věž s přilbovou střechou a uzavřenou lucernou, do níž byly přemístěny zvony ze samostatně stojící roubené zvonice.\n\nV blízkosti vsi jsou na výrazném terénním zlomu památné Tři lípy s křížem, zdaleka viditelné.\n\n"}
{"id": "539031", "url": "https://cs.wikipedia.org/wiki?curid=539031", "title": "Zbožnov", "text": "Zbožnov\n\nZbožnov je vesnice, část města Skuteč v okrese Chrudim. Nachází se asi 2 km na severovýchod od Skutče.\n\nZbožnov patří k nejstarším osadám na Skutečsku. Již jeho název poukazuje na pohanskou svatyni, božiště. Vznikl patrně v 10. století, kdy měl podle pověsti hrad na Humperkách nad Skutčí vlastnit kníže Slavník, otec sv. Vojtěcha. V roce 1392 je „Zbeznow“ v seznamu rychmburského panství, roku 1454 je zde připomínána rychta.\n\nV roce 2009 zde bylo evidováno 54 adres. V roce 2001 zde trvale žilo 126 obyvatel.\n\nNa silnici vedoucí ze Skutče do kopce ke Zbožnovu bylo v květnu roku 1945 omylem zastřeleno při kontrole průkazů příslušníky Rudé armády 14 kameníků, vracejících se z práce ze Skutečských kamenolomů.\n\nNa rozlehlé návsi stojí kostelík Nejsvětější Trojice s výraznou věží z 18. stol.\n\nZbožnov je také název katastrálního území o rozloze 1,83 km.\n"}
{"id": "539032", "url": "https://cs.wikipedia.org/wiki?curid=539032", "title": "Zhoř (Skuteč)", "text": "Zhoř (Skuteč)\n\nZhoř je vesnice, část města Skuteč v okrese Chrudim. Nachází se asi 4 km na východ od Skutče.\n\nZhoř leží v katastrálním území Hněvětice o výměře 4,35 km.\n\nNázev obce označuje místo, kde se pálilo, vypalovalo při kolonizaci. Písemně se připomíná k roku 1392. Urbář Rychmburské rychty uvádí k roku 1651 čtyři sedláky a tři chalupníky, avšak dle berní ruly 1654 stálo tam již 10 gruntů, jejichž pole obdělávalo 32 obyvatel starších dvanácti let. Žádné stavení není popisováno jako sešlé či opuštěné. Ve třicátých letech 18. století je uváděno 29 domů a téměř 200 obyvatel. Roku 1848 je Zhoř spolu s osadou Borek připojena k Hněvěticím. Je jednou z mála vsí v republice, kde v padesátých letech 20. století neproběhla kolektivizace.\n\nV roce 2009 zde bylo evidováno 72 adres. V roce 2001 zde trvale žilo 54 obyvatel.\n\nV obci je kromě řady selských stavení kříž z roku 1893 a kaplička postavená v letech 1935 až 1939 se zvonem z roku 1947. Kaple je zasvěcena Panně Marii Pomocné. Obcí protéká říčka Novohradka (tzv. Splav), od Skutče ji oddělují lesy Borek a Malhošť. V lese Borku se nacházejí přírodní zvláštnosti (tzv. „cukrový mlýn“, výrazné kořeny staletých borovic, kamenné tůně u Splavu, studánka v pařezu aj.). Na kraji lesa u silnice k městu Skutči se nalézá kamenný sloup, původní kilometrovník z 18. století.\n\n"}
{"id": "539033", "url": "https://cs.wikipedia.org/wiki?curid=539033", "title": "Žďárec u Skutče", "text": "Žďárec u Skutče\n\nŽďárec u Skutče je část města Skuteč v okrese Chrudim. Nachází se 2 km na jih od Skutče.\n\nTato část Skutče provozuje malotřídní základní školu pro 60 dětí s mateřskou školou a družinou. V roce 2019 zde bylo evidováno 125 adres. V roce 2018 zde trvale žilo 303 obyvatel.\n\nŽďárec u Skutče je také název katastrálního území o rozloze 2,09 km.\n\nNa území Ždárce se nachází železniční stanice Žďárec u Skutče, takzvané staré dráhy (od svého vzniku až do roku 1960 pouze Skuteč), kde z trati Pardubice - Havlíčkův Brod odbočuje trať do Svitav v období let 2012-2014 však provozovaná pouze ze Svitav do Pusté Kamenice.\n\nKatastrálním územím prochází silnice III/3062, III/3063, III/3064 a III/3065.\n\nVe vsi je dále restaurace, škola a protéká jí říčka Žejbro. Kamenný mostek je patrně ze 16. století. Za první republiky zde bývala i kampelička.\n\n"}
{"id": "539035", "url": "https://cs.wikipedia.org/wiki?curid=539035", "title": "Kochánovice", "text": "Kochánovice\n\nKochánovice je osada, část města Slatiňany v okrese Chrudim. Nachází se asi 2,5 km na jihozápad od Slatiňan. V roce 2009 zde bylo evidováno 5 adres. V roce 2001 zde trvale žilo 6 obyvatel. Při severním okraji osady protéká Okrouhlický potok, který je levostranným přítokem řeky Chrudimky.\n\nKochánovice leží v katastrálním území Trpišov o výměře 4,36 km.\n"}
{"id": "539036", "url": "https://cs.wikipedia.org/wiki?curid=539036", "title": "Kunčí", "text": "Kunčí\n\nKunčí je vesnice, část města Slatiňany v okrese Chrudim. Nachází se asi 2 km na jihovýchod od Slatiňan. V roce 2009 zde bylo evidováno 194 adres. V roce 2001 zde trvale žilo 95 obyvatel. V květnu roku 2016 proběhl Sraz rodáků Kunčí a těšil se velké oblibě jak místních, tak okolních obyvatel.\n\nKunčí je také název katastrálního území o rozloze 2,43 km.\n\n"}
{"id": "539037", "url": "https://cs.wikipedia.org/wiki?curid=539037", "title": "Trpišov", "text": "Trpišov\n\nTrpišov je vesnice, část města Slatiňany v okrese Chrudim. Nachází se asi 3,5 km na jihozápad od Slatiňan. V roce 2009 zde bylo evidováno 135 adres. V roce 2001 zde trvale žilo 146 obyvatel. Osadou protéká Slavický potok, který je pravostranným přítokem Okrouhlického potoka.\n\nTrpišov je také název katastrálního území o rozloze 4,36 km². V katastrálním území Trpišov leží i Kochánovice.\n\n"}
{"id": "539040", "url": "https://cs.wikipedia.org/wiki?curid=539040", "title": "Pouchobrady", "text": "Pouchobrady\n\nPouchobrady je část obce Sobětuchy v okrese Chrudim. Nachází se na jihu Sobětuch. V roce 2009 zde bylo evidováno 26 adres. V roce 2001 zde trvale žilo 29 obyvatel.\n\nPouchobrady leží v katastrálním území Sobětuchy o výměře 3,82 km.\n\nPrvní písemná zmínka o obci pochází z roku 1349.\n\n"}
{"id": "539041", "url": "https://cs.wikipedia.org/wiki?curid=539041", "title": "Vrcha", "text": "Vrcha\n\nVrcha je část obce Sobětuchy v okrese Chrudim. Nachází se na východě Sobětuch. V roce 2009 zde bylo evidováno 94 adres. V roce 2001 zde trvale žilo 212 obyvatel.\n\nVrcha leží v katastrálním území Sobětuchy o výměře 3,82 km.\n\nOsada Vrcha vznikla koncem 18. století postupným přistavováním viničních domků na chrudimských vinicích, které se táhly až tehdejším hranicím Sobětuch a Lán. Při postupné likvidaci vinic v polovině 19. století byly na jejich místech zakládány drobné zemědělské usedlosti podle tehdejších polních cest a okolo hospody Na Zavadilce, která je známá již ze 16. století. Nyní je zde velmi rozšířena výstavba rodinných domů.\n\nKulturní vyžití v obci zabezpečuje hospodské zařízení s názvem \"Na Zavadilce\", kde jsou pořádány občasné akce pro děti a večerní posezení pro dospělé. Nachází se zde také dětské hřiště, kde naleznete i fotbalové hřiště. Na vedlejším plácku se koná každoročně (v roce 2018 ne) dýňobraní, kde se vyřezávají dýně.\n"}
{"id": "539042", "url": "https://cs.wikipedia.org/wiki?curid=539042", "title": "Bílý Kůň", "text": "Bílý Kůň\n\nBílý Kůň je malá vesnice, část obce Střemošice v okrese Chrudim. Nachází se asi 0,5 km na jihozápad od Střemošic. Prochází zde silnice II/356. V roce 2009 zde bylo evidováno 40 adres. V roce 2001 zde trvale žilo 68 obyvatel.\n\nBílý Kůň leží v katastrálním území Střemošice o výměře 4,28 km.\n\nPrvní písemná zmínka o obci pochází z roku 1720.\n\n"}
{"id": "539043", "url": "https://cs.wikipedia.org/wiki?curid=539043", "title": "Košinov", "text": "Košinov\n\nKošinov je malá vesnice, část obce Studnice v okrese Chrudim. Nachází se 3 km na jih od Studnic. V roce 2015 zde bylo evidováno 28 adres. V roce 2001 zde trvale žilo 46 obyvatel.\n\nKošinov je také název katastrálního území o rozloze 6,73 km.\n\nKošinov byl založen kolem roku 1720 biskupem Václavem z Košínů; po něm byla také vesnice pojmenována.\n\nV blízkosti silnice se nachází kamenný kříž z roku 1888 s nápisem „člověče pomni na Spasitele svého L.P. 1888 J.V“.\n\nDva kilometry na západ od vesnice se nachází rybník Malý Černý, který využívala rychlobruslařka Martina Sáblíková k trénování. V roce 2009 se zde uskutečnilo mistrovství ČR v rychlobruslení.\n\n"}
{"id": "539044", "url": "https://cs.wikipedia.org/wiki?curid=539044", "title": "Zalíbené", "text": "Zalíbené\n\nZalíbené (dříve též Zalíbený) je malá vesnice, část obce Studnice v okrese Chrudim. Nachází se 2,5 km na jih od Studnic. V roce 2009 zde bylo evidováno 22 adres. V roce 2001 zde trvale žilo 16 obyvatel. Východně od osady protéká potok Valčice, který je levostranným přítokem řeky Chrudimky.\n\nObec Zalíbené je cílem cesty i tužeb putujícího učitele Ondřeje Klepetka v černohumorné povídce \"Káča\" od K. V. Raise, publikované ve sbírce \"Káča a jiné obrázky\" z roku 1906.\n\nZalíbené je také název katastrálního území o rozloze 1,17 km.\n\n"}
{"id": "539045", "url": "https://cs.wikipedia.org/wiki?curid=539045", "title": "Dřeveš", "text": "Dřeveš\n\nDřeveš je malá vesnice, část obce Tisovec v okrese Chrudim. Nachází se asi 1 km na sever od Tisovce. Prochází zde silnice II/306 a silnice II/355. V roce 2009 zde bylo evidováno 35 adres. V roce 2001 zde trvale žilo 107 obyvatel.\n\nDřeveš leží v katastrálním území Tisovec o výměře 3,96 km.\n\n"}
{"id": "539046", "url": "https://cs.wikipedia.org/wiki?curid=539046", "title": "Kvasín", "text": "Kvasín\n\nKvasín je malá vesnice, část obce Tisovec v okrese Chrudim. Nachází se asi 2,5 km na severovýchod od Tisovce. V roce 2009 zde bylo evidováno 35 adres. V roce 2001 zde trvale žilo 73 obyvatel.\n\nKvasín je také název katastrálního území o rozloze 1,99 km. V katastrálním území Kvasín leží i Otáňka.\n\n"}
{"id": "539047", "url": "https://cs.wikipedia.org/wiki?curid=539047", "title": "Otáňka", "text": "Otáňka\n\nOtáňka je malá vesnice, část obce Tisovec v okrese Chrudim. Nachází se asi 1,5 km na severovýchod od Tisovce. V roce 2009 zde bylo evidováno 10 adres. V roce 2001 zde trvale žilo 24 obyvatel.\n\nOtáňka leží v katastrálním území Kvasín o výměře 1,99 km.\n\n"}
{"id": "539048", "url": "https://cs.wikipedia.org/wiki?curid=539048", "title": "Vrbětice (Tisovec)", "text": "Vrbětice (Tisovec)\n\nVrbětice je malá vesnice, část obce Tisovec v okrese Chrudim. Nachází se asi 1,5 km na sever od Tisovce. V roce 2009 zde bylo evidováno 17 adres. V roce 2001 zde trvale žilo 51 obyvatel.\n\nVrbětice leží v katastrálním území Tisovec o výměře 3,96 km.\n\n"}
{"id": "539049", "url": "https://cs.wikipedia.org/wiki?curid=539049", "title": "Hluboká (Trhová Kamenice)", "text": "Hluboká (Trhová Kamenice)\n\nHluboká je malá vesnice, část městyse Trhová Kamenice v okrese Chrudim. Nachází se asi 2,5 km na západ od Trhové Kamenice. V roce 2009 zde bylo evidováno 21 adres. V roce 2001 zde trvale žilo 16 obyvatel.\n\nHluboká leží v katastrálním území Hluboká u Trhové Kamenice o rozloze 1,78 km. V katastrálním území Hluboká u Trhové Kamenice leží i Polom.\n\nObcí prochází naučná stezka \"Krajem Chrudimky\", v zatáčce hlavní silnice chráněné jírovce a lípa, dřevěná nekrytá zvonička.\n\nNedávno zde také byla vybudována krátká, uměle dosněžovaná sjezdovka.\n\nPrvní písemná zmínka o obci pochází z roku 1542.\n\n\n\n"}
{"id": "539050", "url": "https://cs.wikipedia.org/wiki?curid=539050", "title": "Kameničky (Trhová Kamenice)", "text": "Kameničky (Trhová Kamenice)\n\nKameničky je malá vesnice, část městyse Trhová Kamenice v okrese Chrudim. Nachází se asi 2,5 km na severozápad od Trhové Kamenice. V roce 2009 zde bylo evidováno 47 adres. V roce 2001 zde trvale žilo 35 obyvatel.\n\nKameničky leží v katastrálním území Trhová Kamenice o výměře 13,12 km.\n\nVe vesnici roste památná lípa velkolistá.\n\n"}
{"id": "539051", "url": "https://cs.wikipedia.org/wiki?curid=539051", "title": "Petrkov 3.díl", "text": "Petrkov 3.díl\n\nPetrkov 3.díl je díl vesnice Petrkov, část městyse Trhová Kamenice v okrese Chrudim. Nachází se 2 km na východ od Trhové Kamenice. V roce 2009 zde bylo evidováno 11 adres. V roce 2001 zde trvale žili tři obyvatelé\n\nPetrkov 3.díl leží v katastrálním území Trhová Kamenice.\n\nDalší částí této rozptýlené zástavby je Petrkov 1.díl, který je však součástí obce Vysočina. Petrkov 2.díl jako samostatná část obce neexistuje.\n\n"}
{"id": "539052", "url": "https://cs.wikipedia.org/wiki?curid=539052", "title": "Rohozná (Trhová Kamenice)", "text": "Rohozná (Trhová Kamenice)\n\nRohozná je vesnice, část městyse Trhová Kamenice v okrese Chrudim. Nachází se asi 2 km na sever od Trhové Kamenice. Prochází zde silnice I/37. V roce 2009 zde bylo evidováno 70 adres. V roce 2001 zde trvale žilo 94 obyvatel.\n\nRohozná leží v katastrálním území Rohozná u Trhové Kamenice o rozloze 5,48 km.\n\nPrvní písemná zmínka o vsi je z roku 1437. Rohozná byla původně založena jako lesní lánová ves.\n\nV blízkém okolí vesnice jsou vyhlášena dvě chráněná území. Západně od vesnice je Rohozenský velký rybník, který je s okolními mokřinami vyhlášen jako přírodní rezervace Strádovka. Západně je kolem Hubského rybníka přírodní rezervace Hubský.\n\n"}
{"id": "539053", "url": "https://cs.wikipedia.org/wiki?curid=539053", "title": "Zubří (Trhová Kamenice)", "text": "Zubří (Trhová Kamenice)\n\nZubří je malá vesnice, část městyse Trhová Kamenice v okrese Chrudim. Nachází se v Železných horách, asi 1,5 km na jihozápad od Trhové Kamenice. V roce 2009 zde bylo evidováno 23 adres. V roce 2001 zde trvale žilo 11 obyvatel.\n\nZubří leží v katastrálním území Trhová Kamenice o výměře 13,12 km.\n\nPrvní písemná zmínka o obci pochází z roku 1547.\n\nV blízkosti obce se nachází barokní kaplička sv. Jana Nepomuckého z počátku 18. století, Přírodní rezervace Zubří, kterou prochází naučná stezka \"Krajem Chrudimky\" a rozhledna na Zuberském vrchu. V obci stojí řada zachovalých roubených chalup typických pro tuto oblast.\n\n"}
{"id": "539054", "url": "https://cs.wikipedia.org/wiki?curid=539054", "title": "Hedvikov", "text": "Hedvikov\n\nHedvikov je samota, část města Třemošnice v okrese Chrudim. Nachází se asi 1 km na východ od Třemošnice. V roce 2009 zde byla evidována jedna adresa. V roce 2001 zde trvale žilo 13 obyvatel.\n\nHedvikov leží v katastrálním území Třemošnice nad Doubravou o výměře 6,75 km.\n\nHedvikov leží v těsné blízkosti Národní přírodní rezervaci Lichnice - Kaňkovy hory. Sídlí zde Kovolis Hedvikov a.s., výrobce součástek pro automobily.\n\nMístní podnik Kovolis Hedvikov byl cílem jedné z akcí skupiny bratří Mašínů. Václav Švéda s Josefem Mašínem na základě tipu od Zbyňka Janaty, znalého poměrů v závodě, přepadli 2. srpna 1952 u obce Žleby v uniformách Lidových milicí automobil s penězi pro výplatu mezd zaměstnancům. Zastřelili účetního Rošického a uprchli s téměř 900 tisíci korunami. Přepadení dodnes vyvolává emoce, zejména kvůli osobě zabitého úředníka, který rozhodně nebyl typickým představitelem komunistické moci.\n"}
{"id": "539055", "url": "https://cs.wikipedia.org/wiki?curid=539055", "title": "Kubíkovy Duby", "text": "Kubíkovy Duby\n\nKubíkovy Duby je malá vesnice, část města Třemošnice v okrese Chrudim. Nachází se asi 2,5 km na jihovýchod od Třemošnice. V roce 2009 zde bylo evidováno 35 adres. V roce 2001 zde trvale žilo 44 obyvatel. Je zde také známá motocrosová trať o délce 1750 m. ve správě AMK Třemošnice. Město Třemošnice zde také provozuje skládku odpadu.\n\nKubíkovy Duby je také název katastrálního území o rozloze 2,73 km.\n"}
{"id": "539056", "url": "https://cs.wikipedia.org/wiki?curid=539056", "title": "Lhůty", "text": "Lhůty\n\nLhůty je malá vesnice, část města Třemošnice v okrese Chrudim. Nachází se 2 km na sever od Třemošnice na úpatí Železných hor. V roce 2009 zde bylo evidováno 21 adres. V roce 2001 zde trvale žilo 17 obyvatel.\n\nLhůty je také název katastrálního území o rozloze 0,72 km.\n"}
{"id": "539057", "url": "https://cs.wikipedia.org/wiki?curid=539057", "title": "Podhradí (Třemošnice)", "text": "Podhradí (Třemošnice)\n\nPodhradí je vesnice, část města Třemošnice v okrese Chrudim. Nachází se asi 1,5 km na severovýchod od Třemošnice. V roce 2009 zde bylo evidováno 113 adres. V roce 2001 zde trvale žilo 64 obyvatel.\n\nPodhradí leží v katastrálním území Podhradí v Železných horách o rozloze 2,36 km.\n\nNad Podhradím stojí zřícenina hradu Lichnice a ve vesnici roste památný Žižkův dub – 700–800 let starý dub letní.\n\n"}
{"id": "539058", "url": "https://cs.wikipedia.org/wiki?curid=539058", "title": "Skoranov", "text": "Skoranov\n\nSkoranov je vesnice, část města Třemošnice v okrese Chrudim. Nachází se asi 3 km na severovýchod od Třemošnice. V roce 2009 zde bylo evidováno 64 adres. V roce 2001 zde trvale žilo 109 obyvatel.\n\nSkoranov je také název katastrálního území o rozloze 3 km.\n"}
{"id": "539059", "url": "https://cs.wikipedia.org/wiki?curid=539059", "title": "Starý Dvůr (Třemošnice)", "text": "Starý Dvůr (Třemošnice)\n\nStarý Dvůr je vesnice, část města Třemošnice v okrese Chrudim. Nachází se asi 2 km na východ od Třemošnice. Prochází zde silnice II/337. V roce 2009 zde bylo evidováno 107 adres. V roce 2001 zde trvale žilo 97 obyvatel.\n\nStarý Dvůr je také název katastrálního území o rozloze 1,19 km.\n\n"}
{"id": "539060", "url": "https://cs.wikipedia.org/wiki?curid=539060", "title": "Závratec", "text": "Závratec\n\nZávratec je vesnice, část města Třemošnice v okrese Chrudim v Pardubickém kraji. Nachází se 1 km na severozápad od Třemošnice. Prochází tudy železniční trať Čáslav–Třemošnice a silnice II/337. V roce 2011 zde bylo evidováno 54 adres. V roce 2001 zde trvale žilo 116 obyvatel. Protéká tudy Lovětínský potok, který je pravostranným přítokem řeky Doubravy.\n\nZávratec je také název katastrálního území o rozloze 2,27 km.\n\n"}
{"id": "539062", "url": "https://cs.wikipedia.org/wiki?curid=539062", "title": "Nerozhovice", "text": "Nerozhovice\n\nNerozhovice je malá vesnice, část obce Vápenný Podol v okrese Chrudim. Nachází se asi 1,5 km na sever od Vápenného Podola. V roce 2009 zde bylo evidováno 17 adres. V roce 2001 zde trvale žilo 21 obyvatel.\n\nNerozhovice je také název katastrálního území o rozloze 1,72 km.\n"}
{"id": "539063", "url": "https://cs.wikipedia.org/wiki?curid=539063", "title": "Bystřice (Včelákov)", "text": "Bystřice (Včelákov)\n\nBystřice je malá vesnice, část městyse Včelákov v okrese Chrudim. Nachází se asi 1 km na jihozápad od Včelákova. V roce 2009 zde bylo evidováno 30 adres. V roce 2001 zde trvale žilo 45 obyvatel.\n\nBystřice leží v katastrálním území Včelákov o výměře 6,05 km.\n\n"}
{"id": "539064", "url": "https://cs.wikipedia.org/wiki?curid=539064", "title": "Dolní Babákov", "text": "Dolní Babákov\n\nDolní Babákov je malá vesnice, část městyse Včelákov v okrese Chrudim. Nachází se asi 1,5 km na jihovýchod od Včelákova. V roce 2009 zde bylo evidováno 38 adres. V roce 2001 zde trvale žilo 59 obyvatel.\n\nDolní Babákov leží v katastrálním území Babákov o rozloze 4,93 km.\n"}
{"id": "539065", "url": "https://cs.wikipedia.org/wiki?curid=539065", "title": "Hůrka (Včelákov)", "text": "Hůrka (Včelákov)\n\nHůrka je osada, část městyse Včelákov v okrese Chrudim. Nachází se asi 2,5 km na východ od Včelákova. Prochází zde silnice II/355. V roce 2009 zde bylo evidováno 5 adres. V roce 2001 zde trvale žil jeden obyvatel\n\nHůrka leží v katastrálním území Příkrakov o výměře 2,57 km.\n"}
{"id": "539066", "url": "https://cs.wikipedia.org/wiki?curid=539066", "title": "Příkrakov", "text": "Příkrakov\n\nPříkrakov je malá vesnice, část městyse Včelákov v okrese Chrudim. Nachází se asi 1,5 km na východ od Včelákova. V roce 2009 zde bylo evidováno 27 adres. V roce 2001 zde trvale žilo 48 obyvatel.\n\nPříkrakov je také název katastrálního území o rozloze 2,57 km. V katastrálním území Příkrakov leží i Hůrka, Střítež a Vyhnánov.\n\nNejstarší písemná zmínka o Příkrakově pochází až z roku 1789, tak to alespoň uvádějí oficiální statistické zdroje. Název obce však najdeme už na mapě z I. vojenského mapování, které vzniklo v první polovině 80. let 18. století, je také uveden již v nejstarších matriční knize farnosti Včelákov (1738-1768), kam Příkrakov spadal. Ve starších, hlinských, matrikách tento název nenajdeme, tam je uváděna Střítež, ke které příkrakovské chalupy patřily.\n\nSpolečně s dalšími obcemi v okolí patřil Příkrakov k panství Rosice. Ty jsou od obce vzdáleny asi 12 kilometrů severně. Toto panství patřilo na počátku 17. století Berkům z Dubé, po nich ho vlastnila rodina Kinských, a to až do zrušení panství v roce 1921.\n\n"}
{"id": "539067", "url": "https://cs.wikipedia.org/wiki?curid=539067", "title": "Střítež (Včelákov)", "text": "Střítež (Včelákov)\n\nStřítež je malá vesnice, část městyse Včelákov v okrese Chrudim. Nachází se asi 2 km na jihovýchod od Včelákova. V roce 2009 zde bylo evidováno 28 adres. V roce 2001 zde trvale žilo 32 obyvatel.\n\nStřítež leží v katastrálním území Příkrakov o výměře 2,57 km.\n\n"}
{"id": "539068", "url": "https://cs.wikipedia.org/wiki?curid=539068", "title": "Vyhnánov (Včelákov)", "text": "Vyhnánov (Včelákov)\n\nVyhnánov je malá vesnice, část městyse Včelákov v okrese Chrudim. Nachází se asi 1 km na východ od Včelákova. V roce 2009 zde bylo evidováno 31 adres. V roce 2001 zde trvale žilo 62 obyvatel.\n\nVyhnánov leží v katastrálním území Příkrakov o výměře 2,57 km.\n\n"}
{"id": "539070", "url": "https://cs.wikipedia.org/wiki?curid=539070", "title": "Stan (Vítanov)", "text": "Stan (Vítanov)\n\nStan je část obce Vítanov v okrese Chrudim. Nachází se na severozápadě Vítanova. V roce 2009 zde bylo evidováno 51 adres. V roce 2001 zde trvale žilo 100 obyvatel.\n\nStan leží v katastrálním území Stan u Hlinska o rozloze 2,23 km.\n"}
{"id": "539071", "url": "https://cs.wikipedia.org/wiki?curid=539071", "title": "Pláňavy", "text": "Pláňavy\n\nPláňavy jsou malá vesnice, část obce Vojtěchov v okrese Chrudim. Nachází se asi 2,5 km na jihozápad od Vojtěchova. V roce 2009 zde bylo evidováno 9 adres. V roce 2001 zde trvale žilo 26 obyvatel.\n\nPláňavy leží v katastrálním území Vojtěchov u Hlinska o výměře 7,13 km.\n\n"}
{"id": "539072", "url": "https://cs.wikipedia.org/wiki?curid=539072", "title": "Lhoty (Vortová)", "text": "Lhoty (Vortová)\n\nLhoty je malá vesnice, část obce Vortová v okrese Chrudim. Nachází se asi 1,5 km na sever od Vortové. V roce 2009 zde bylo evidováno 22 adres. V roce 2001 zde trvale žilo 29 obyvatel.\n\nLhoty je také název katastrálního území o rozloze 5,39 km. V katastrálním území Lhoty leží i Vortová.\n\n"}
{"id": "539073", "url": "https://cs.wikipedia.org/wiki?curid=539073", "title": "Cejřov", "text": "Cejřov\n\nCejřov je malá vesnice, část obce Vrbatův Kostelec v okrese Chrudim. Nachází se asi 1,5 km na jihovýchod od Vrbatova Kostelce. V roce 2009 zde bylo evidováno 20 adres. V roce 2001 zde trvale žilo 20 obyvatel.\n\nCejřov leží v katastrálním území Vrbatův Kostelec o výměře 3,49 km.\n\n"}
{"id": "539074", "url": "https://cs.wikipedia.org/wiki?curid=539074", "title": "Habroveč", "text": "Habroveč\n\nHabroveč je malá vesnice, část obce Vrbatův Kostelec v okrese Chrudim. Nachází se asi 2,5 km na jihozápad od Vrbatova Kostelce. V roce 2009 zde bylo evidováno 21 adres. V roce 2001 zde trvale žilo 48 obyvatel.\n\nHabroveč leží v katastrálním území Louka u Vrbatova Kostelce o výměře 1,96 km.\n\n"}
{"id": "539075", "url": "https://cs.wikipedia.org/wiki?curid=539075", "title": "Louka (Vrbatův Kostelec)", "text": "Louka (Vrbatův Kostelec)\n\nLouka je malá vesnice, část obce Vrbatův Kostelec v okrese Chrudim. Nachází se asi 1,5 km na jihozápad od Vrbatova Kostelce. Prochází zde silnice II/335 a silnice II/337. V roce 2009 zde bylo evidováno 16 adres. V roce 2001 zde trvale žilo 36 obyvatel.\n\nLouka leží v katastrálním území Louka u Vrbatova Kostelce o rozloze 1,96 km. V katastrálním území Louka u Vrbatova Kostelce leží i Habroveč.\n\n"}
{"id": "539076", "url": "https://cs.wikipedia.org/wiki?curid=539076", "title": "Jasné Pole", "text": "Jasné Pole\n\nJasné Pole je rozptýlená osada, část obce Všeradov v okrese Chrudim. Nachází se 1–2 km na jihovýchod od Všeradova. V roce 2009 zde bylo evidováno 23 adres. V roce 2001 zde trvale žilo 31 obyvatel.\n\nJasné Pole leží v katastrálním území Všeradov o výměře 5,09 km. Osadou protéká potok Slubice.\n\nJasné Pole se původně nazývalo Schönfeld podle svého zakladatele. Vzniklo v 18. století.\n\n"}
{"id": "539077", "url": "https://cs.wikipedia.org/wiki?curid=539077", "title": "Milesimov", "text": "Milesimov\n\nMilesimov je malá vesnice, část obce Všeradov v okrese Chrudim. Nachází se na východním okraji Všeradova. V roce 2009 zde bylo evidováno 23 adres. V roce 2001 zde trvale žilo 22 obyvatel.\n\nMilesimov leží v katastrálním území Všeradov o výměře 5,09 km.\n\nPrvní písemná zmínka o vsi pochází z roku 1730.\n\nU vesnice na samotě je Králova pila a mlýn, kulturní památka České republiky.\n\n"}
{"id": "539078", "url": "https://cs.wikipedia.org/wiki?curid=539078", "title": "Možděnice", "text": "Možděnice\n\nMožděnice je sídelní lokalita typu vesnice a název katastrálního území o rozloze 564,66 ha s rozsahem poloh přibližně 542–620 m n. m. v krajinné oblasti Železných hor, v rámci administrativně správním část obce Vysočina v okrese Chrudim náležejícím do Pardubického kraje na území České republiky.\n\nPůvodně osada a samostatná obec až do roku 1960, od 1. ledna 1961 sloučena s okolními, též samostatnými obcemi, Svobodné Hamry a rozlohou největším Rváčovem, společně vytvořily jednu obec o rozloze 1790,133 ha s nově utvořeným názvem Vysočina (odvozeno od charakteru krajiny lidově zvané vysočina) a sídlem obecního úřadu v Dřevíkově.\n\nV roce 2001 žilo v sídelní lokalitě trvale 161 obyvatel, v roce 2009 zde bylo evidováno 92 adres a ke dni 24. března 2018 celkem 91 stavebních objektů. Katastrální území Možděnice je součástí správního obvodu obce s rozšířenou působností Hlinsko.\n\nVesnice většinou plochy v Chráněné krajinné oblasti Železné hory, v sídelní lokalitě více historických objektů lidového stavitelství, v současnosti dvě kulturní památky, bývalá kovárna s obytnou částí (čp. 3) a bývalá jednotřídní škola (čp. 37). Do expozice lidové architektury a technického stavitelství v sídelní lokalitě Veselý Kopec (část obce Vysočina) přemístěny dvě roubené stavby (původně sýpka a tzv. výměnek), původně expozice Souboru lidových staveb Vysočina, od 11. prosince 2018 pod názvem Muzeum v přírodě Vysočina součástí Národního muzea v přírodě.\n\nPrvní písemná zmínka pochází z roku 1577 o původně osadě a do roku 1960 samostatné obci. Historické objekty lidového stavitelství od roku 1958 památkově chráněné, velká roubená stavba bývalé kovárny (z poloviny 18. století), v letech 1830 – 1840 s dostavěnou omítnutou obytnou částí (čp. 3) a roubená bývalá jednotřídní škola s bytem pro učitele, postavená obyvateli vesnice v roce 1814 (čp. 37), dnes rekreaci sloužící objekty.\n\nK drobným sakrálním stavbám patří pískovcový kříž z roku 1843 (obnoven v roce 1934), tzv. jetelového typu (datování vyryto v kamenném podstavci). V roce 1906 založen v obci Sbor dobrovolných hasičů, k historickým stavbám náleží hasičská zbrojnice, na zdi stavby datování 1921, ve věži hasičské zbrojnice v podobě zděné zvonice zavěšen původní zvon z dřevěné zvoničky, v roce 1922 zbořené.\n\nHistorické stavby v 60. letech 20. století objektem zájmu památkářů a dobrovolníků budujících muzeum v přírodě, lidově nazývané skanzen, v nedaleké sídelní lokalitě Veselý Kopec, v letech 1972 až 1981 pod názvem Soubor lidových staveb a řemesel Vysočina. Cílem památkářů byla záchrana staveb lidové architektury a záměr zřídit expozici tradičních řemeslnických dílen v sídelní lokalitě Možděnice, projekt však nebyl realizován (od roku 1982 muzeum pod zkráceným názvem Soubor lidových staveb Vysočina a sídlem ve Svobodných Hamrech, od roku 1997 v centru města Hlinsko).\n\nV roce 1980 obnovená dřevěná zvonička podle nákresu původní z roku 1885. Dvě roubené lidové stavby, původně sýpka, od počátku 20. století sloužící jako dílna na opravu zemědělského náčiní a tzv. výměnek s chlévem, obytná část sloužící pouze od jara do podzimu, byly rozebrány a přeneseny památkáři do expozice Veselý Kopec (součást Muzea v přírodě Vysočina).\n\nZ novodobé historie uváděno, že zde vyrostl český herec Jan Antonín Duchoslav. V roce 2015 získala obec Vysočina, jíž je Možděnice součástí, ocenění „Zlatá stuha“ a stala se Vesnicí roku Pardubického kraje. Za nově vybudovanou autobusovou zastávku v Možděnici obdržela obec navíc toho roku ocenění „Zlatá cihla“.\n\n\nMožděnická náves leží zhruba 2 km na západ od Obecního úřadu Vysočina (Dřevíkov) a 8 km od města Hlinsko, nejblíže větším sídlem 5 km vzdálený městys Trhová Kamenice. Vesnice situována většinou rozlohy v členité Stružinecké pahorkatině (kromě územních výběžků na severu pod Zuberským vrchem v části Kameničské vrchoviny), geomorfologickém okrsku Sečské vrchoviny v jihovýchodní části pohoří Železných hor.\n\nVesnická zástavba v rozsahu nadmořských výšek 560–582 m na jižním úbočí Zuberského vrchu (650,5 m) podél bezejmenné vodoteče, zdrojnice Dlouhého potoku. Jedna ze zdrojnic Dlouhého potoku pramení v přírodní rezervaci Zubří, severně nad vsí, druhá sevrovýchodně od zástavby, na vlhkých loukách ve svahu Bačkovskýho kopce (620 m). Zalesněný vrchol (trigonometrický bod č. 1, TL 2425) je nejvyšším bodem katastrálního území Možděnice (rozsah 542–620 m n. m.). Pod vrcholem na severovýchodě přírodní památka Buchtovka (na katastrálním území Možděnice plochou malá jižní část).\n\nMožděnická náves v centrální části sídelní lokality s rybníkem Náveský, průtočný zdrojnicí Dlouhého potoku, v jižní části vsi vodní plochou větší rybník Kaprovec (též s názvem Kaprový), průtočný Dlouhým potokem, levostranným přítokem řeky Chrudimky pod vyvýšeninou Na Veselém Kopci (579 m) na katastrálním území obce Vysočina. Dlouhý potok odvodňuje většinu katastrálního území Možděnice, jeho hladina na rozhraní s katastrálním územím Dřevíkov (pod samotou Jančouř) v nadmořské výšce 542 m nejníže situovaným místem.\n\nLesní lokality s názvy Nad pustým a V Martovech (v západní části katastrálního území) se nachází na svazích železnohorského hřbetu, na rozhraní Stružinecké pahorkatiny a Kameničské vrchoviny. Od jihovýchodu pásmo vyvýšenin, přibližně v linii Zuberský vrch (650,5 m na katastrálním území Trhová Kamenice) – vrchol Vestec (668 m na katastrálním území Dolní Vestec, nejvyšší bod v Chráněné krajinné oblasti Železné hory), omezeno sníženinou Stružinecké pahorkatiny.\n\nCelou plochou katastrálního území Možděnice součástí dvou chráněných krajinných oblastí. Kromě malého území na jihu v Chráněné krajinné oblasti Žďárské vrchy (část lokality Jančouřské) většina plochy vesnice v Chráněné krajinné oblasti Železné hory. Rozhraní chráněných krajinných oblastí tvoří zhruba silnice I/37 (úsek Trhová Kamenice – Údavy).\n\nMožděnice uvedeny na turistické mapě Železné hory, v edici Klubu českých turistů mapový list č. 45. Katastrálním územím vedena od severu k jihu žlutě značená turistická trasa v úseku Zubří – Možděnice – Kocourov. Od rozcestníku ve vrcholové části Zuberského vrchu (650,5 m), nedaleko přírodní rezervace Zubří v oblasti Kameničské vrchoviny, klesá po jižním úbočí na polní cestě do údolí se zástavbou v sídelní lokalitě Možděnice ve Stružinecké pahorkatině.\n\nTrasa pokračuje mezi zástavbou po místní komunikaci se zpevněnou vozovkou kolem kulturní památky bývalé jednotřídní školy, dřevěné zvoničky, velkého pískovcového kříže, hasičské zbrojnice, na návsi s turistickým rozcestníkem, přístřeškem a mapou oblasti. V jižní části Možděnic prochází kolem kulturní památky bývalé kovárny a od Dlouhého potoku směřuje do Kocourova.\n\nPo silnici III/3433 směřuje do Možděnic také cyklistická trasa č. 4187 z Dřevíkova a po místní komunikaci pokračuje do Kocourova a přes Slavíkov pod vrchol Vestec (668 m), dále krajinnou Železných hor.\n\nSilnice I/37 je hlavní dopravní trasou vedenou východním okrajem katastrálního území Možděnice (úsek Trhová Kamenice – Údavy), před silničním km 80 s křižovatkou se silnicí III/3433, vedenou obcí Vysočina od silnice II/343 (úsek Trhová Kamenice – Rváčov). Možděnická náves je vzdálená asi 2 km od křižovatky, silnice III/3433 ukončena ve vesnici nedaleko zastávky autobusů. Ze silnice III/3433 odbočují místní komunikace se zpevněnou vozovkou, spojnice na silnici I/37 v km 79 a také na silnici III/34418 do obce Slavíkov.\n\nNejbližší železniční zastávka Stružinec (cca 4,5 km) a asi 8 km vzdálená železniční stanice Hlinsko v Čechách na železniční trati č. 238 (Pardubice – Havlíčkův Brod).\n\n\n"}
{"id": "539079", "url": "https://cs.wikipedia.org/wiki?curid=539079", "title": "Petrkov 1.díl", "text": "Petrkov 1.díl\n\nPetrkov 1.díl je díl vesnice Petrkov, část obce Vysočina v okrese Chrudim. Nachází se 3 km na severovýchod od středu Vysočiny. V roce 2009 zde bylo evidováno 8 adres. V roce 2001 zde trvale žilo 7 obyvatel.\n\nPetrkov 1. díl leží v katastrálním území Rváčov u Hlinska.\n\nDalší částí této rozptýlené zástavby je Petrkov 3.díl, který je však částí obce Trhová Kamenice. Petrkov 2.díl jako samostatná část obce neexistuje. Jiná vesnice s názvem Petrkov se nachází asi 12 km severozápadně.\n\n"}
{"id": "539080", "url": "https://cs.wikipedia.org/wiki?curid=539080", "title": "Rváčov (Vysočina)", "text": "Rváčov (Vysočina)\n\nRváčov je vesnice, část obce Vysočina v okrese Chrudim. Nachází se asi 1,5 km na východ od Vysočiny. V roce 2009 zde bylo evidováno 133 adres. V roce 2001 zde trvale žilo 319 obyvatel.\n\nRváčov leží v katastrálním území Rváčov u Hlinska o rozloze 8,41 km. V katastrálním území Rváčov u Hlinska leží i Petrkov 1. díl a Svatý Mikuláš.\n\n"}
{"id": "539081", "url": "https://cs.wikipedia.org/wiki?curid=539081", "title": "Svatý Mikuláš (Vysočina)", "text": "Svatý Mikuláš (Vysočina)\n\nSvatý Mikuláš () je malá vesnice, část obce Vysočina v okrese Chrudim. Nachází se 1 km na východ od centra Vysočiny. Prochází zde silnice II/343. V roce 2009 zde bylo evidováno 29 adres. V roce 2001 zde podle statistických záznamů trvale žil jeden obyvatel.\n\nSvatý Mikuláš leží v katastrálním území Rváčov u Hlinska o výměře 8,41 km.\n\nPrvní písemná zmínka o obci pochází z roku 1350.\n\n\n"}
{"id": "539082", "url": "https://cs.wikipedia.org/wiki?curid=539082", "title": "Svobodné Hamry", "text": "Svobodné Hamry\n\nSvobodné Hamry jsou sídelní lokalitou typu vesnice a název katastrálního území o rozloze 155,73 ha s rozsahem poloh přibližně 528–590 m n. m. v krajinné oblasti Železných hor, v rámci administrativně správním část obce Vysočina v okrese Chrudim náležejícím do Pardubického kraje na území České republiky.\n\nPůvodně osada Hamr nad Kamenicí, od roku 1769 Svobodné Hamry, v letech 1910 až 1960 samostatná obec, od 1. ledna 1961 sloučena s okolními, též samostatnými obcemi, Možděnice a rozlohou největším Rváčovem, společně vytvořily jednu obec o rozloze 1790,133 ha s nově utvořeným názvem Vysočina (odvozen od charakteru krajiny lidově zvané vysočina).\n\nV obci Vysočina centrum vesnice situované asi 1 km na sever od obecního úřadu, sídlem obecního úřadu Dřevíkov. V roce 2001 v sídelní lokalitě trvale žilo 101 obyvatel, v roce 2009 evidováno 48 adres.\n\nVesnice většinou plochy v Chráněné krajinné oblasti Žďárské vrchy, severovýchodní část s lokalitou Na Dlouhých honech a s okrajovou osamocenou zástavbou Petrkov v Chráněné krajinné oblasti Železné hory.\n\nV sídelní lokalitě více památkově chráněných objektů lidové architektury, od 22. září 1995 vesnická památková zóna. V centru vesnice objekt technického stavitelství, vodní hamr a mlýnice, pozůstatek tradiční železářské výroby v krajině Železných hor.\n\nV místě dříve železářské pece později stavba vodního mlýna (kolem roku 1750), v letech 1976–1980 stavba obnovena, včetně technologického zařízení. Původně objekt ve správě muzea s názvem Soubor lidových staveb Vysočina, od 11. prosince 2018 Muzeum v přírodě Vysočina, součást Národního muzea v přírodě.\n\nPrvní písemná zmínka o sídelní lokalitě pochází z roku 1654. Původní název Hamr nad Kamenicí (Kamenicí nazývaná do 17. století řeka Chrudimka), název osady odvozen od železářského hamru.\n\nV místě původně železná huť, zpracovávající rudné horniny dobývané v okolí, v oblasti Železných hor. Železná huť zanikla v průběhu 17. století, pozůstatkem objekt vodního hamru s mlýnicí, od roku 1993 kulturní památka. Objekt chráněné památky technického stavitelství v letech 1982 až 2018 ve správě muzea s názvem Soubor lidových staveb Vysočina, od 11. prosince 2018 pod názvem Muzeum v přírodě Vysočina (organizačně součástí Národního muzea v přírodě).\n\nOd roku 1769 osada s názvem Svobodné Hamry, v roce 1869 součástí obce s původním názvem Kamenice a v letech 1880–1900 pod jejím novým názvem Trhová Kamenice, v letech 1910–1960 samostatná obec a od roku 1961 částí nově zřízené obce Vysočina.\n\nV centru malé vesnice venkovský zámek s renesanční dispozicí ze 16. století (na místě původně tvrz z 15. století s názvem Odranec), po požáru v roce 1896 přestavěn v pseudobarokním stylu. Od roku 1862 majitelem český architekt a stavitel Jan Nevole (1812 – 1903), činný v Čechách a Srbsku, na zámku žil od roku 1863 až do své smrti, hospodařil také na velkostatku náležejícímu k zámku. Během jeho života se zámek stal kulturním centrem s vlasteneckým prvkem. Svou vlasteneckou činností si získal respekt spoluobčanů na Kamenicku.\n\nNa zámku pobýval František Alexandr Zach (1807–1892), právník, vojenský teoretik a panslavista, působil v Srbsku, dosáhl hodnosti generála srbské armády. Po roce 1877 hostem na zámku také například Karel Václav Rais (1859–1926), tehdy učitel v Trhové Kamenici a později spisovatel. Uvádí se také návštěvy českých osobností, Františka Palackého (1798–1876) a Františka Ladislava Riegra (1818–1903). Historická památka v Železných horách při zeleně značené turistické trase Klubu českých turistů (část: Veselý Kopec – Dřevíkov – Svobodné Hamry).\n\nObjekt zámku je chráněn jako kulturní památka. V sedmdesátých letech 20. století opravován a v letech 1982–1996 sídlem muzea lidové architektury a technického stavitelství s názvem Soubor lidových staveb Vysočina (v současnosti Muzeum v přírodě Vysočina se sídlem ve městě Hlinsko). V rámci tzv. restitucí v 90. letech 20. století vrácen do soukromého vlastnictví (od roku 1997 veřejnosti nepřístupný objekt).\n\n\nSvobodné Hamry uvedeny na turistické mapě Železné hory v edici Klubu českých turistů a on-line na Mapy.cz. Sídelní lokalitou vedena zeleně značená turistická trasa v úseku Veselý Kopec – Dřevíkov – Svobodné Hamry – Trhová Kamenice (v trase Vlastivědná stezka krajem Chrudimky, Turistická cesta Františka Kavána, cyklistická trasa č. 1 Praha – Brno).\n\nPodél turistické trasy ve směru od Dřevíkova devíti jamkové golfové hřiště s cvičnou plochou, venkovský zámek čp. 1 (kulturní památka, veřejnosti nepřístupná), vodní hamr s mlýnicí (kulturní památka, objekt Muzea v přírodě Vysočina), Hamerská hospoda (kulturní památka, restaurační provoz), památníky malířů krajiny, Františka Kavána a Gustava Macouna.\n\nVe směru na Trhovou Kamenici tzv. Trhovokamenické rybníky (Velká Kamenice, Mlýnský rybník, Rohlík), lokality přírodních památek Zadní rybník, Mlýnský rybník a rybník Rohlík.\n\nS turistickou trasou propojeny místní okruhy krajinou Kameničské vrchoviny a Stružinecké pahorkatiny, rozhraní geomorfologických okrsků protíná sídelní lokalitu přibližně v ose severozápad – jihovýchod mezi objekty vodního hamru s mlýnicí na severovýchodě a venkovského zámku čp. 1 na jihozápadě.\n\nPo místně značené žluté trase Kameničskou vrchovinou nad pravým břehem řeky Chrudimky dostupná například kulturní památka – kostel sv. Mikuláše v sídelní lokalitě Svatý Mikuláš (část obce Vysočina).\n\n\n"}
{"id": "539083", "url": "https://cs.wikipedia.org/wiki?curid=539083", "title": "Veselý Kopec", "text": "Veselý Kopec\n\nVeselý Kopec je sídelní lokalita typu vesnice na části katastrálního území Dřevíkov s rozsahem poloh přibližně 535–579 m n. m. v krajinné oblasti Železných hor, v rámci administrativně správním část obce Vysočina v okrese Chrudim náležejícím do Pardubického kraje na území České republiky.\n\nPůvodní zástavba i do lokality přemístěné objekty lidové architektury a technického stavitelství (exponáty Muzea v přírodě Vysočina) leží na jihovýchodě katastrálního území Dřevíkov. Původně osada Dřevíkov byla v letech 1910–1960 součástí samostatné obce Svobodné Hamry, sloučené s okolními, též samostatnými obcemi (Možděnice a rozlohou největší Rváčov). Společně vytvořily jednu obec s názvem Vysočina o rozloze 1790,133 ha a sídlem obecního úřadu v Dřevíkově.\n\nV roce 2001 žilo v sídelní lokalitě trvale 20 obyvatel, v roce 2009 zde bylo evidováno 12 adres a v roce 2017 celkem 11 stavebních objektů. Obec Vysočina, jejíž částí je Veselý Kopec, přísluší do správního obvodu obce s rozšířenou působností Hlinsko.\n\nPůvodně osada osídlována snad ve 14. století. Váže se k ní pověst o králi Václavu II., který měl nařídit stavbu vodního mlýna a pily (Králova Pila, pravděpodobně založená v roce 1302, lokalita Milesimov) a v té souvislosti se zúčastnit „veselé“ slavnosti na kopci nad řekou Chrudimkou. Místu se pak mělo říkat Veselý Kopec. Později osada se čtyřmi usedlostmi, včetně vodního mlýna, náležela k sousední vsi Dřevíkov.\n\nPrvní písemná zmínka o sídelní lokalitě pochází z roku 1654. Původní osadu tvořily rozptýlené zemědělské usedlosti na stráních údolí s řekou Chrudimkou, vznikaly postupně od 16. století, stávalo zde několik stavení, mlýn, pekařství a hostinec.\n\nNa kulturně významnou památku lidového stavitelství, v podobě roubené usedlosti čp. 4 na Veselém Kopci, poukázal památkář PhDr. Jaroslav Herout v 50. letech 20. století a navrhl ji zapsat mezi památkově chráněné objekty, společně s dalšími v okolních vesnicích (kovárna v Možděnici, venkovský zámek a železný hamr ve Svobodných Hamrech, židovské památky v Dřevíkově aj.).\n\nZemědělská usedlost na Veselém Kopci je památkově chráněná od 3. května 1958 a patří mezi nejvýznamnější dochované, tzv. poloselské grunty s obytným stavením a chlévy, stodolou a roubeným haltýřem nad pramenem vody (holubníkem doplněn později), dokumentující pasekářské osídlování Železných hor. Stavba uvedena v písemné zprávě pocházející z roku 1654, tzv. soupisu berní ruly neboli daňových povinností v Českém království. V roce 1775 prodala vrchnost ze Svobodných Hamrů usedlost s poli a loukami a následně se střídali její majitelé.\n\nV letech 1971–1972 památkově chráněný objekt opravován a po dohodě s majiteli v něm byla v roce 1972 zpřístupněna veřejnosti první expozice, světnice tkalce a stodola, v muzeu v přírodě s původním názvem Soubor lidových staveb a řemesel Vysočina. Postupně byly do lokality přemístěny další objekty představující kulturní historii venkova.\n\nV roce 2013 byla jediná původní stavba (čp. 4) získána do vlastnictví Národního památkového ústavu a v letech 2014–2016 zrekonstruována.\n\nSídelní lokalita leží přibližně 5 km západně od Hlinska. Původní zástavba a objekty kulturních památek se nachází nad soutokem Dlouhého potoka s řekou Chrudimkou, na východních až jihovýchodních svazích vyvýšeniny se zeměpisným názvem (oronymum) Na Veselém Kopci (578,5 m n. m.). Geograficky je součástí členité Stružinecké pahorkatiny, geomorfologického okrsku Sečské vrchoviny v jihovýchodní části pohoří Železných hor.\n\nKrajina v lokalitě Veselého Kopce, její georeliéf, byl jedním z kriterií pro výběr umístění zamýšlené expozice muzea v přírodě, zejména orientace svahu vyvýšeniny Na Veselém Kopci, na který měly být postupně přeneseny stavby z jiných lokalit Českomoravské vrchoviny. Otevřený svah od jihovýchodu až jihu a naopak chráněný od severozápadu vrcholovou částí kopce byly důležité podmínky pro menší zátěž dřevěných částí staveb povětrnostními vlivy (kromě sídelní lokality Veselý Kopec zvažovány jako místa pro umístění muzea v přírodě městys Trhová Kamenice a vesnice Vortová, Všeradov, Zubří).\n\nZakladatelem expozice lidové architektury a technického stavitelství na Veselém Kopci byl Luděk Štěpán (1932 – 2017), dobrovolný památkář v okrese Chrudim a v letech 1982–1992 jeho vedoucí, po profesionalizaci muzea s názvem Soubor lidových staveb Vysočina. V průběhu existence muzea do sídelní lokality přeneseno vícero významných památek lidového stavitelství z různých míst Českomoravské vrchoviny, například v roce 1985 mělo muzeum již 25 objektů představujících lidové stavby z Hlinecka, okolí Poličky a Litomyšle. Na výstavbě exponátů spolupracovali také dobrovolníci z Dřevíkova, Svobodných Hamrů, Veselého Kopce i jiných míst.\n\nV současnosti Veselý Kopec známý zejména jako muzeum v přírodě, po začlenění části venkovských domků urbanistického celku Betlém v centru města Hlinsko v roce 1989 (památková rezervace od roku 1995) jedna z expozic Souboru lidových staveb Vysočina, v letech 2003 až 2018 ve správě Národního památkového ústavu (v letech 2013 – 2018 v rámci Územní památkové správy na Sychrově).\n\nNárodopisná muzejní expozice v přírodě, někdy též lidově označovaná jako skanzen podle švédského „vzoru“, reprezentuje v sídelní lokalitě Veselý Kopec, pod vrcholem vyvýšeniny Na Veselém Kopci (578,5 m n. m.), původní objekty lidového stavitelství pocházející z 18. a 19. století, především z tzv. Českého Horácka v rámci národopisné oblasti Horácko a geograficky navazujících regionů, Chrudimska a Litomyšlska.\n\nExpozice každoročně spojena se slavnostmi masopustu, dožínek, jarmarku a také vánočních obyčejů, pravidelně se na Veselém Kopci představují také různá tradiční řemesla. Od 11. prosince 2018 expozice vesnice součástí Muzea v přírodě Vysočina, organizačně začleněného do Národního muzea v přírodě.\nSkanzen je také využíván filmaři. Vznikly zde tyto filmy a pohádky:\n\n\n\n"}
{"id": "539084", "url": "https://cs.wikipedia.org/wiki?curid=539084", "title": "Slavkovice (Vyžice)", "text": "Slavkovice (Vyžice)\n\nSlavkovice je malá vesnice, část obce Vyžice v okrese Chrudim. Nachází se asi 1,5 km na západ od Vyžice. V roce 2009 zde bylo evidováno 26 adres. V roce 2001 zde trvale žilo 46 obyvatel.\n\nSlavkovice leží v katastrálním území Vyžice o výměře 3,41 km².\n\n"}
{"id": "539085", "url": "https://cs.wikipedia.org/wiki?curid=539085", "title": "Studená Voda (Zaječice)", "text": "Studená Voda (Zaječice)\n\nStudená Voda je malá vesnice, část obce Zaječice v okrese Chrudim. Nachází se asi 2,5 km na jih od Zaječic. V roce 2009 zde bylo evidováno 23 adres. V roce 2001 zde trvale žilo 11 obyvatel.\n\nStudená Voda leží v katastrálním území Zaječice u Chrudimi o výměře 12,34 km.\n\n"}
{"id": "539086", "url": "https://cs.wikipedia.org/wiki?curid=539086", "title": "Žlebská Lhotka", "text": "Žlebská Lhotka\n\nŽlebská Lhotka je malá vesnice, část obce Žlebské Chvalovice v okrese Chrudim. Nachází se 1 km na severozápad od Žlebských Chvalovic na úpatí Železných hor. V roce 2009 zde bylo evidováno 34 adres. V roce 2001 zde trvale žilo 6 obyvatel.\n\nŽlebská Lhotka leží v katastrálním území Žlebské Chvalovice o výměře 3,59 km.\n"}
{"id": "539091", "url": "https://cs.wikipedia.org/wiki?curid=539091", "title": "Čertovina", "text": "Čertovina\n\nČertovina je vesnice, část města Hlinsko v okrese Chrudim. Nachází se asi 3 km na severovýchod od Hlinska. Prochází zde silnice I/34. V roce 2015 zde bylo evidováno 91 adres. V roce 2001 zde trvale žilo 113 obyvatel.\n\nČertovina leží v katastrálním území Hlinsko v Čechách o výměře 12,27 km.\n"}
{"id": "539098", "url": "https://cs.wikipedia.org/wiki?curid=539098", "title": "Silnice (Horka)", "text": "Silnice (Horka)\n\nSilnice je malá vesnice, část obce Horka v okrese Chrudim. Nachází se asi 2 km na jihozápad od Horky. Prochází zde silnice II/355. V roce 2009 zde bylo evidováno 8 adres.\n\nSilnice leží v katastrálním území Horka u Chrudimi o výměře 7,92 km.\n\n"}
{"id": "539100", "url": "https://cs.wikipedia.org/wiki?curid=539100", "title": "Kozojedy (Lány)", "text": "Kozojedy (Lány)\n\nKozojedy je malá vesnice, část obce Lány v okrese Chrudim. Nachází se asi 2,5 km na východ od Lán. V roce 2009 zde bylo evidováno 15 adres.\n\nKozojedy leží v katastrálním území Lány u Bylan o výměře 4,64 km.\n"}
{"id": "539102", "url": "https://cs.wikipedia.org/wiki?curid=539102", "title": "Nový Dvůr (Podhořany u Ronova)", "text": "Nový Dvůr (Podhořany u Ronova)\n\nNový Dvůr je malá vesnice, část obce Podhořany u Ronova v okrese Chrudim. Nachází se asi 1,5 km na severovýchod od Podhořan u Ronova. Prochází zde silnice I/17. V roce 2009 zde bylo evidováno 42 adres. V roce 2001 zde trvale žilo 71 obyvatel.\n\nNový Dvůr leží v katastrálním území Podhořany u Ronova o výměře 5,34 km.\n\nV osadě Nový Dvůr se nacházel hospodářský dvůr, který dal osadě název. Dvůr v průběhu staletí opakovaně vyhořel a pokaždé byl stavěn nový.\n\nNachází se zde čerpací stanice, občerstvení U majáku a letiště Podhořany, které spadá pod Východočeský aeroklub Pardubice.\n"}
{"id": "539107", "url": "https://cs.wikipedia.org/wiki?curid=539107", "title": "Seznam katastrálních území v okrese Chrudim", "text": "Seznam katastrálních území v okrese Chrudim\n\nV této tabulce je uveden kompletní výčet katastrálních území Okresu Chrudim, včetně rozlohy a sídel, které na nich leží.\nCelková výměra 992,63 km\n\nhttp://www.uir.cz/ Územně identifikační registr ČR\n"}
{"id": "539109", "url": "https://cs.wikipedia.org/wiki?curid=539109", "title": "ZIS-150", "text": "ZIS-150\n\nZIS-150 byl sovětský nákladní automobil. V roce 1947 na výrobních linkách nahradil typ ZiS-5. Spolu s typem GAZ-51 patřil v 50. letech mezi hlavní a nejrozšířenější sovětské náklaďáky. \"ZIS-120N\", tahač odvozený z typu ZIS-150, byl vyráběn v letech 1956-1957. V roce 1957 byl základní typ ZIS-150 nahrazen modelem \"ZIL-164\", který se navenek lišil pouze nárazníkem a vertikálními mřížemi na chladiči. ZIS-150 se také vyráběl mezi lety 1954-1960 v Brašově v Rumunsku jako \"Steagul Rosu\" (rudý prapor) SR-101 a v Číně jako \"Jie Fang\" CA-10 v továrně First Automobile Works. Minimálně jeden prototyp se vyrobil i v KLDR pod názvem \"Chollima\".\n\n"}
{"id": "539110", "url": "https://cs.wikipedia.org/wiki?curid=539110", "title": "Markstrat", "text": "Markstrat\n\nMarkstrat je e-learningový software pro výuku strategického marketingu. Tento program byl vyvinut Hubertem Gatignonem a Jean-Claude Larréchém z institutu INSEAD. Distribuci tohoto softwaru zajišťuje společnost StratX. Tento program se zabývá výukou strategických marketingových koncepcí v simulovaném online světě, který je nazýván \"Markstrat World\". Díky softwaru Markstrat mohou studenti vyzkoušet své teoretické znalosti dříve, než je budou aplikovat v reálném světě.\n\n\"Markstrat world\" je simulovaným světem s 250 miliony obyvatel, jejichž domácí měnou je \"Markstrat dollar\". V tomto světě působí zpravidla 5 vzájemně si konkurujících společností, přičemž každá z nich vlastní své výrobkové portfolio. Nabízené produkty lze rozdělit do dvou odlišných skupin: \"Sonites\" a \"Vodites\".\n\nStudenti pracují ve skupinách od 3 do 6 studentů. Každá skupina vlastní jednu společnost působící v \"Markstrat World\". Úkolem hry je vést společnost po dobu 6 až 12 let, což přispívá k plánování strategických koncepcí zaměřených na dlouhodobé zvyšování hodnoty podniku.\n\nKaždá skupina má na začátku hry již zavedené 2 výrobky ze skupiny \"Sonite\". Trh \"Sonite\" produktů je již relativně vyvinutý a každý \"Sonite\" produkt má 6 základních parametrů (Weight, Design, Volume, Maximum frequency, Power, Base cost). Vedle trhu produktů \"Sonite\" však během hry vzniká nový trh \"Vodite\" produktů. \"Vodite\" produkty mají také 6 základních parametrů (Autonomy, Maximum frequency, Diameter, Design, Weight, Base cost).\n\nTento software je například využíván k výuce v navazujícím magisterském studijním programu na Škoda Auto Vysoká škola.\n\n"}
{"id": "539128", "url": "https://cs.wikipedia.org/wiki?curid=539128", "title": "Helvíkov", "text": "Helvíkov\n\nHelvíkov (německy \"Klein Hermigsdorf\") je malá vesnice, část obce Anenská Studánka v okrese Ústí nad Orlicí. Nachází se asi 2,5 km na jih od Anenské Studánky. V roce 2009 zde bylo evidováno 19 adres. V roce 2001 zde trvale žilo 10 obyvatel.\n\nHelvíkov je také název katastrálního území o rozloze 3,39 km.\n\nV Helvíkově stojí Kaple Nanebevzetí Panny Marie, která prošla rekonstrukcí a nyní se zde konají pravidelně poutní bohoslužby a příležitostně koncerty.\n\n"}
{"id": "539129", "url": "https://cs.wikipedia.org/wiki?curid=539129", "title": "Herbortice", "text": "Herbortice\n\nHerbortice () je malá vesnice, část obce Cotkytle v okrese Ústí nad Orlicí. Nachází se asi 1 km na západ od Cotkytle. V roce 2009 zde bylo evidováno 48 adres. V roce 2001 zde trvale žilo 57 obyvatel.\n\nHerbortice je také název katastrálního území o rozloze 3,99 km.\n\n"}
{"id": "539130", "url": "https://cs.wikipedia.org/wiki?curid=539130", "title": "Janoušov (Cotkytle)", "text": "Janoušov (Cotkytle)\n\nJanoušov (německy \"Johannestal\") je malá vesnice, část obce Cotkytle v okrese Ústí nad Orlicí. Nachází se asi 2 km na jih od Cotkytle asi 2,8 km východně od zemské hranice Čech a Moravy.\n\nV roce 2009 zde bylo evidováno 34 adres. V roce 2001 zde trvale žilo 27 obyvatel.\n\nJanoušov leží v katastrálním území Cotkytle o výměře 12,25 km.\n"}
{"id": "539131", "url": "https://cs.wikipedia.org/wiki?curid=539131", "title": "Mezilesí (Cotkytle)", "text": "Mezilesí (Cotkytle)\n\nMezilesí () je malá vesnice, část obce Cotkytle v okrese Ústí nad Orlicí. Nachází se asi 3 km na západ od Cotkytle. V roce 2009 zde bylo evidováno 20 adres. V roce 2001 zde trvale žilo 38 obyvatel.\n\nMezilesí leží v katastrálním území Mezilesí u Lanškrouna o rozloze 2,4 km.\n"}
{"id": "539133", "url": "https://cs.wikipedia.org/wiki?curid=539133", "title": "Bílá Voda (Červená Voda)", "text": "Bílá Voda (Červená Voda)\n\nBílá Voda () je část obce Červená Voda v okrese Ústí nad Orlicí. Nachází se na jihu Červené Vody. V roce 2009 zde bylo evidováno 66 adres. V roce 2001 zde trvale žilo 187 obyvatel.\n\nBílá Voda je také název katastrálního území o rozloze 5,88 km.\n\n\n"}
{"id": "539135", "url": "https://cs.wikipedia.org/wiki?curid=539135", "title": "Dolní Orlice", "text": "Dolní Orlice\n\nDolní Orlice () je vesnice, část obce Červená Voda v okrese Ústí nad Orlicí. Nachází se asi 3 km na sever od Červené Vody. Prochází tudy železniční trať Ústí nad Orlicí - Lichkov - Štíty/Międzylesie a silnice I/43. V roce 2009 zde bylo evidováno 67 adres. V roce 2001 zde trvale žilo 156 obyvatel.\n\nDolní Orlice je také název katastrálního území o rozloze 5,32 km.\n\n"}
{"id": "539136", "url": "https://cs.wikipedia.org/wiki?curid=539136", "title": "Horní Orlice", "text": "Horní Orlice\n\nHorní Orlice () je malá vesnice, část obce Červená Voda v okrese Ústí nad Orlicí. Nachází se asi 4 km na severovýchod od Červené Vody. V roce 2009 zde bylo evidováno 34 adres. V roce 2001 zde trvale žilo 32 obyvatel.\n\nHorní Orlice je také název katastrálního území o rozloze 6,62 km.\n\nPrvní písemná zmínka o obci pochází z roku 1654.\n\n\n"}
{"id": "539137", "url": "https://cs.wikipedia.org/wiki?curid=539137", "title": "Mlýnice (Červená Voda)", "text": "Mlýnice (Červená Voda)\n\nMlýnice (německy \"Lenzdorf\") je malá vesnice, část obce Červená Voda v okrese Ústí nad Orlicí. Nachází se asi 3 km na jih od Červené Vody. V roce 2009 zde bylo evidováno 18 adres. V roce 2001 zde trvale žilo 28 obyvatel.\n\nMlýnice leží v katastrálním území Mlýnice u Červené Vody o rozloze 1,31 km.\n\n\n"}
{"id": "539139", "url": "https://cs.wikipedia.org/wiki?curid=539139", "title": "Mlýnický Dvůr", "text": "Mlýnický Dvůr\n\nMlýnický Dvůr () je vesnice, část obce Červená Voda v okrese Ústí nad Orlicí. Nachází se asi 4 km na jih od Červené Vody. Prochází tudy železniční trať Ústí nad Orlicí – Štíty. V roce 2009 zde bylo evidováno 52 adres. V roce 2001 zde trvale žilo 104 obyvatel.\n\nMlýnický Dvůr je také název katastrálního území o rozloze 5,18 km².\n\nPrvní písemná zmínka o obci pochází z roku 1481.\n\n\n"}
{"id": "539140", "url": "https://cs.wikipedia.org/wiki?curid=539140", "title": "Moravský Karlov", "text": "Moravský Karlov\n\nMoravský Karlov (německy \"Mährisch Karlsdorf\") je vesnice, část obce Červená Voda v okrese Ústí nad Orlicí. Nachází se asi 2,5 km na jihovýchod od Červené Vody. Prochází tudy regionální železniční trať Lichkov – Štíty. V roce 2009 zde bylo evidováno 63 adres. V roce 2001 zde trvale žilo 57 obyvatel.\n\nMoravský Karlov je také název katastrálního území o rozloze 6,83 km.\n\nPrvní písemná zmínka o obci pochází z roku 1630.\n\n"}
{"id": "539141", "url": "https://cs.wikipedia.org/wiki?curid=539141", "title": "Šanov (Červená Voda)", "text": "Šanov (Červená Voda)\n\nŠanov (německy \"Schönau\") je vesnice, část obce Červená Voda v okrese Ústí nad Orlicí. Nachází se asi 2 km na severovýchod od Červené Vody. V roce 2009 zde bylo evidováno 73 adres. V roce 2001 zde trvale žilo 121 obyvatel.\n\nŠanov leží v katastrálním území Šanov u Červené Vody o rozloze 2,61 km.\n\nPrvní písemná zmínka o obci pochází z roku 1278.\n\n\n"}
{"id": "539143", "url": "https://cs.wikipedia.org/wiki?curid=539143", "title": "Kozlov (Česká Třebová)", "text": "Kozlov (Česká Třebová)\n\nKozlov () je vesnice, část města Česká Třebová v okrese Ústí nad Orlicí. Nachází se asi 3,5 km na jihozápad od České Třebové. V roce 2009 zde bylo evidováno 79 adres. V roce 2001 zde trvale žilo 152 obyvatel.\n\nKozlov leží v katastrálním území Kozlov u České Třebové o rozloze 3,03 km.\n\nVesnice je spojena s dílem malíře Maxe Švabinského, který sem jezdíval na chalupu rodičů své manželky Ely. Toto lidové roubené stavení č. p. 50, dnes zvané chaloupka Maxe Švabinského, stojí na samém severním konci vesnice (). Štít domku zdobí malba \"„Svatý Václav přijímá dary“\" od Švabinského. Další štít vymaloval umělec též na sousedním domě č. p. 12..\n\nV centru Kozlova se ve svahu nalézá roubená malovaná kaplička ()\n\nVýchodně od vesnice se zvedá Kozlovský kopec (601 m) s turistickou chatou, nesoucí jméno Maxe Švabinského, a rozhlednou na vrcholu. Při silnici Kozlov – Semanín, poblíž odbočky ke Švabinského chatě, roste dvojice památných stromů – Buk a lípa u pastviny ().\n\n"}
{"id": "539146", "url": "https://cs.wikipedia.org/wiki?curid=539146", "title": "Lhotka (Česká Třebová)", "text": "Lhotka (Česká Třebová)\n\nLhotka () je část města Česká Třebová v okrese Ústí nad Orlicí.V minulosti byla Lhotka samostatná obec. Nachází se na severu České Třebové a pro lepší orientaci se dělí na dvě části: novou a starou, starou část od nové odděluje procházející silnice I/14. V nové části vzniklo za dob ČSSR sídliště.\n\nOd doby, kdy došlo ke spojení s městem Česká Třebová, dostává Lhotka na opravy a údržby (investice) celého katastrálního území 250 000 Kč. V roce 2009 zde bylo evidováno 221 adres. V roce 2001 zde trvale žilo 2144 obyvatel.\n\nLhotka leží v katastrálním území Lhotka u České Třebové o rozloze 4,9 km.\n\n"}
{"id": "539149", "url": "https://cs.wikipedia.org/wiki?curid=539149", "title": "Svinná (Česká Třebová)", "text": "Svinná (Česká Třebová)\n\nSvinná () je vesnice, část města Česká Třebová v okrese Ústí nad Orlicí. Nachází se asi 4,5 km na západ od České Třebové. V roce 2009 zde bylo evidováno 69 adres. V roce 2001 zde trvale žilo 79 obyvatel.\n\nSvinná leží v katastrálním území Svinná u České Třebové o rozloze 3,12 km.\n\nU obce se nachází recesisticky pojatá „podhledna“, tzn. prohlubeň v zemi, z níž je „výhled“ do okolní krajiny. Autor stavby se chlubí tím, že stavbu zrealizoval bez finanční podpory ze strukturálních fondů EU.\n\n"}
{"id": "539154", "url": "https://cs.wikipedia.org/wiki?curid=539154", "title": "Borová (České Heřmanice)", "text": "Borová (České Heřmanice)\n\nBorová () je malá vesnice, část obce České Heřmanice v okrese Ústí nad Orlicí. Nachází se asi 1,5 km na východ od Českých Heřmanic. V roce 2009 zde bylo evidováno 17 adres. V roce 2001 zde trvale žilo 37 obyvatel.\n\nBorová leží v katastrálním území České Heřmanice o výměře 7,43 km.\n\nKoncem 17. století se jako jedno z výhodných míst pro založení nové osady ukázala pustina mezi Heřmanicemi a Sloupnicí. Tímto územím vedla významná cesta spojující Vysoké Mýto s Českou Třebovou. Na návrší u této cesty stála panská hospoda. V roce 1698 poblíž hospody, hojně navštěvované okolo projíždějícími formany, na zbývající panské půdě byly postaveny první chalupy. Jejich počet asi nebyl vyšší než 4. Jméno nově vzniklé osadě dal převládající lesní porost. Tak vznikla Borová. Příslušníci první generace obyvatel Borové museli překonat řadu těžkostí, ale vytrvali na půdě, kterou pracně přetvářeli a která nebyla ani jejich.\nZápisy o narození, úmrtí a oddavkách prvních obyvatel Borové byly zaznamenávány do matrik v Brandýse nad Orlicí. Od r. 1711 začaly být vedeny matriky na farním úřadě v Heřmanicích. Při očíslování domů, provedeném v r. 1770, bylo již v Borové 9 domů. Měření rolí, luk, lesů a všech jiných pozemků bylo provedeno v roce 1785 a má název „Josefinský katastr“. Borová je v tomto katastru uvedena jako přivtělená k obci Heřmanice.\n\nZávislost obyvatel na vrchnosti skončila se zrušením roboty v roce 1848. Na místo rychtáře dosazovaného vrchností, vytváří se obecní samospráva v čele se starostou. V roce 1869 byl postaven kamenný kříž u silnice uprostřed vsi.\n\n\n"}
{"id": "539157", "url": "https://cs.wikipedia.org/wiki?curid=539157", "title": "Chotěšiny", "text": "Chotěšiny\n\nChotěšiny () je malá vesnice, část obce České Heřmanice v okrese Ústí nad Orlicí. Nachází se asi 1,5 km na sever od Českých Heřmanic. Prochází zde silnice II/317. V roce 2009 zde bylo evidováno 32 adres. V roce 2001 zde trvale žilo 65 obyvatel.\n\nChotěšiny je také název katastrálního území o rozloze 2,54 km.\n\nPrvní písemná zmínka o vsi pochází z roku 1307. V roce 1848 bylo v Chotěšinách 23 domů a žilo zde 108 obyvatel. Před rokem 1848 byly Chotěšiny samostatnou obcí a patřily k panství Vysoké Mýto. Po roce 1848 se sloučily s Vračovicemi a Orlovem v jednu politickou obec. Při volbách roku 1882 se odtrhly a staly se opět samostatnou obcí.\n\nChotěšiny byly připojeny k Českým Heřmanicím v roce 1960. Hospodářsky se sloučila jednotná zemědělská družstva již 1. ledna a začala společně hospodařit. Politicky pak byly Chotěšiny připojeny k Heřmanicím od 1. července.\n\n"}
{"id": "539159", "url": "https://cs.wikipedia.org/wiki?curid=539159", "title": "Netřeby (České Heřmanice)", "text": "Netřeby (České Heřmanice)\n\nNetřeby (dříve Nestřeby, ) je vesnice, část obce České Heřmanice v okrese Ústí nad Orlicí. Nachází se 1,5 km na jihovýchod od Českých Heřmanic. Prochází zde silnice II/317. V roce 2009 zde bylo evidováno 34 adres. V roce 2001 zde trvale žilo 75 obyvatel.\n\nNetřeby leží v katastrálním území České Heřmanice o výměře 7,43 km.\n\nNetřeby byly založeny na panské půdě roku 1661. Tato lokalita však byla osídlena o několik staletí dříve. Na místě Netřeb stála ves Švábenice zmiňovaná již roku 1167 ve vztahu k Litomyšlskému klášteru. Tehdejší vlastníci páni ze Švábenic sídlili na tvrzi či na hradu v Heřmanicích. Nejznámější z nich Vítek spravoval tuto oblast počátkem 14. století. Nedaleké údolí směřující podél potoka k Cerekvici nazývané dnes \"Švábenice\" mělo důležitou funkci v dobách středověku. Dvě strážní věže zde postavené dbaly na ochranu pocestných na Trstenické stezce.\n\nTypickým přírodním znakem oblasti jsou rybníky s flórou a faunou. Je to Velký netřebský rybník, Heřmánek, Šváb a ve vesnici pak Malý netřebský rybník.\n\nŽelezný kříž s kamenným podstavcem v blízkosti autobusové zastávky u hlavní silnice.\n\n"}
{"id": "539160", "url": "https://cs.wikipedia.org/wiki?curid=539160", "title": "Rzy (Dobříkov)", "text": "Rzy (Dobříkov)\n\nRzy () je malá vesnice, část obce Dobříkov v okrese Ústí nad Orlicí. Nachází se asi 1 km na západ od Dobříkova. Prochází zde silnice II/315. V roce 2009 zde bylo evidováno 33 adres. V roce 2001 zde trvale žilo 72 obyvatel.\n\nRzy je také název katastrálního území o rozloze 3,02 km.\n"}
{"id": "539161", "url": "https://cs.wikipedia.org/wiki?curid=539161", "title": "Jakubovice (Dolní Čermná)", "text": "Jakubovice (Dolní Čermná)\n\nJakubovice () je malá vesnice, část městyse Dolní Čermná v okrese Ústí nad Orlicí. Nachází se asi 2,5 km na jih od Dolní Čermné. V roce 2009 zde bylo evidováno 43 adres. V roce 2001 zde trvale žilo 120 obyvatel.\n\nJakubovice je také název katastrálního území o rozloze 3,52 km.\n\nPrvní písemná zmínka o obci pochází z roku 1304.\n\n\n"}
{"id": "539162", "url": "https://cs.wikipedia.org/wiki?curid=539162", "title": "Horní Dobrouč", "text": "Horní Dobrouč\n\nHorní Dobrouč (německy \"Dittersbach\") je vesnice, část obce Dolní Dobrouč v okrese Ústí nad Orlicí. Nachází se asi 3,5 km na jih od Dolní Dobrouče. Prochází zde silnice II/313. V roce 2009 zde bylo evidováno 99 adres. V roce 2001 zde trvale žilo 262 obyvatel.\n\nHorní Dobrouč je také název katastrálního území o rozloze 10,15 km.\n\nPrvní písemná zmínka o obci pochází z roku 1292.\n\n\n"}
{"id": "539163", "url": "https://cs.wikipedia.org/wiki?curid=539163", "title": "Horní Morava", "text": "Horní Morava\n\nHorní Morava () je část obce Dolní Morava v okrese Ústí nad Orlicí. Nachází se na severu Dolní Moravy. V roce 2009 zde bylo evidováno 29 adres. V roce 2001 zde trvale žilo 7 obyvatel.\n\nHorní Morava je také název katastrálního území o rozloze 11,1 km.\n\n"}
{"id": "539164", "url": "https://cs.wikipedia.org/wiki?curid=539164", "title": "Velká Morava (Dolní Morava)", "text": "Velká Morava (Dolní Morava)\n\nVelká Morava () je část obce Dolní Morava v okrese Ústí nad Orlicí. Nachází se na levém břehu Moravy. V roce 2009 zde bylo evidováno 86 adres. V roce 2001 zde trvale žilo 157 obyvatel.\n\nVelká Morava je také název katastrálního území o rozloze 21,86 km².\n\nPrvní písemná zmínka o obci pochází z roku 1564.\n\n\n"}
{"id": "539166", "url": "https://cs.wikipedia.org/wiki?curid=539166", "title": "Křížánky", "text": "Křížánky\n\nKřížánky () je osada, část obce Hejnice v okrese Ústí nad Orlicí. Nachází se asi 1 km na jihozápad od Hejnic. V roce 2009 zde bylo evidováno 5 adres. V roce 2001 zde trvale žilo 8 obyvatel.\n\nKřížánky leží v katastrálním území Hejnice u Žamberka o výměře 4,83 km².\n"}
{"id": "539168", "url": "https://cs.wikipedia.org/wiki?curid=539168", "title": "Houkov", "text": "Houkov\n\nHoukov () je osada, část obce Helvíkovice v okrese Ústí nad Orlicí. Nachází se asi 2,5 km na severovýchod od Helvíkovic. V roce 2009 zde bylo evidováno 7 adres. V roce 2001 zde trvale žilo 8 obyvatel.\n\nHoukov leží v katastrálním území Helvíkovice o výměře 10,73 km.\n\n"}
{"id": "539169", "url": "https://cs.wikipedia.org/wiki?curid=539169", "title": "Nepomuky (Horní Čermná)", "text": "Nepomuky (Horní Čermná)\n\nNepomuky () jsou vesnice, část obce Horní Čermná v okrese Ústí nad Orlicí. Nachází se asi 3 km na jihovýchod od Horní Čermné. Prochází zde silnice II/311. V roce 2010 zde bylo evidováno 64 adres. V roce 2001 zde trvale žilo 139 obyvatel.\n\nNepomuky je také název katastrálního území o rozloze 8,49 km.\n\n"}
{"id": "539170", "url": "https://cs.wikipedia.org/wiki?curid=539170", "title": "Dolní Heřmanice (Horní Heřmanice)", "text": "Dolní Heřmanice (Horní Heřmanice)\n\nDolní Heřmanice () je vesnice, část obce Horní Heřmanice v okrese Ústí nad Orlicí. Nachází se asi 2,5 km na západ od Horních Heřmanic. V roce 2009 zde bylo evidováno 96 adres. V roce 2001 zde trvale žilo 166 obyvatel.\n\nDolní Heřmanice leží v katastrálním území Dolní Heřmanice v Čechách o rozloze 6,24 km.\n"}
{"id": "539171", "url": "https://cs.wikipedia.org/wiki?curid=539171", "title": "Březenice", "text": "Březenice\n\nBřezenice () je malá vesnice, část města Choceň v okrese Ústí nad Orlicí. Nachází se asi 2 km na východ od Chocně. Prochází zde silnice II/312. V roce 2009 zde bylo evidováno 12 adres. V roce 2001 zde trvale žilo 40 obyvatel.\n\nBřezenice leží v katastrálním území Hemže o výměře 1,19 km.\n\nU místní komunikace, přibližně a úrovni čp. 11 (kamenictví) stojí smírčí kříž. V roce 2007 byl zrenovován členy ČSOP Spongilit Choceň za dozoru Orlického muzea Choceň a za přispění majitelů sousedního kamenictví.\n\nNa konci stejné místní komunikace, v polích, je k vidění další kamenný objekt zvaný Čertův ocas. Jedná se buď o historický hraniční kámen, nebo, jak se někteří badatelé domnívají, by se mohlo jednat o torzo smírčího kříže.\n\nNa okraji vsi, přibližně v místě dnešního čp.14 bývala v 18. a 19. stol cihelna. Dnes po ní nejsou žádné zbytky patrné.\n\n"}
{"id": "539172", "url": "https://cs.wikipedia.org/wiki?curid=539172", "title": "Dvořisko (Choceň)", "text": "Dvořisko (Choceň)\n\nDvořisko () je vesnice, část města Choceň v okrese Ústí nad Orlicí. Nachází se asi 2,5 km na jihozápad od Chocně. Prochází tudy železniční trať Choceň - Litomyšl a silnice II/357. V roce 2009 zde bylo evidováno 53 adres. V roce 2001 zde trvale žilo 174 obyvatel.\n\nDvořisko je také název katastrálního území o rozloze 2,2 km. V katastrálním území Dvořisko leží i Podrážek.\n\nNa návsi stojí kamenný kříž z roku 1888. Při silnici na Choceň se nacházejí dva smírčí kříže.\n"}
{"id": "539173", "url": "https://cs.wikipedia.org/wiki?curid=539173", "title": "Hemže", "text": "Hemže\n\nHemže (pomnožné, tedy: \"ty Hemže\", \"z Hemží\", \"na Hemže\" (Kam?), \"na Hemžích\" (Kde?); ) jsou malá vesnice, část města Choceň v okrese Ústí nad Orlicí. Nachází se asi 2,5 km na severovýchod od Chocně. Prochází zde silnice II/312. V roce 2009 zde bylo evidováno 35 adres. V roce 2001 zde trvale žilo 100 obyvatel.\n\nHemže je také název katastrálního území o rozloze 1,19 km. V katastrálním území Hemže leží i Březenice.\n\nJe zde pochován Josef Lux.\n\nPrvní písemná zmínka o obci pochází z roku 1309 (\"Pesco de Hemsie\").\n\n\n"}
{"id": "539174", "url": "https://cs.wikipedia.org/wiki?curid=539174", "title": "Nová Ves (Choceň)", "text": "Nová Ves (Choceň)\n\nNová Ves () je malá vesnice, část města Choceň v okrese Ústí nad Orlicí. Nachází se asi 8 km na severozápad od Chocně. V roce 2009 zde bylo evidováno 11 adres. V roce 2001 zde trvale žilo 22 obyvatel.\n\nNová Ves leží v katastrálním území Plchůvky o výměře 3,49 km. Toto katastrální území tvoří exklávu města Choceň, je obklopeno katastrálními územími samostatných obcí Újezd u Chocně a Plchovice a katastrálními územími Číčová a Malá Čermná nad Orlicí obce Čermná nad Orlicí.\n"}
{"id": "539175", "url": "https://cs.wikipedia.org/wiki?curid=539175", "title": "Plchůvky", "text": "Plchůvky\n\nPlchůvky () je vesnice, část města Choceň v okrese Ústí nad Orlicí. Nachází se asi 6 km na severozápad od Chocně. V roce 2009 zde bylo evidováno 112 adres. V roce 2001 zde trvale žilo 94 obyvatel.\n\nPlchůvky je také název katastrálního území o rozloze 3,49 km. V katastrálním území Plchůvky leží i Nová Ves. Toto katastrální území tvoří exklávu města Choceň, je obklopeno katastrálními územími samostatných obcí Újezd u Chocně a Plchovice a katastrálními územími Číčová a Malá Čermná nad Orlicí obce Čermná nad Orlicí.\n\nProchází tudy železniční trať Hradec Králové - Týniště nad Orlicí - Choceň a je zde zastávka Plchůvky.\n\n"}
{"id": "539176", "url": "https://cs.wikipedia.org/wiki?curid=539176", "title": "Podrážek", "text": "Podrážek\n\nPodrážek () je malá vesnice, část města Choceň v okrese Ústí nad Orlicí. Nachází se asi 3,5 km na jih od Chocně. Přesný vznik vesnice není znám, ale badatelé se domnívají, že byla založena někdy před rokem 1789. Do roku 1854 byla nazývána jako Podsracžek, poté jako Podrážky. Svůj nynější název získala roku 1904. Ve vesnici se nachází jeden rybník a jedna hasičská nádrž. V roce 2009 zde bylo evidováno 15 adres. V roce 2001 zde trvale žilo 29 obyvatel.\n\nPodrážek leží v katastrálním území Dvořisko o výměře 2,2 km.\n\nUprostřed vsi stojí kamenný kříž z roku 1896, dílo kameníka Josefa Reila z Chocně.\n\n"}
{"id": "539178", "url": "https://cs.wikipedia.org/wiki?curid=539178", "title": "Vysoká (Javorník)", "text": "Vysoká (Javorník)\n\nVysoká () je malá vesnice, část obce Javorník v okrese Ústí nad Orlicí. Nachází se asi 1,5 km na jihozápad od Javorníku. V roce 2009 zde bylo evidováno 21 adres. V roce 2001 zde trvale žilo 11 obyvatel.\n\nVysoká leží v katastrálním území Javorník u Vysokého Mýta o výměře 5,49 km.\n\n\n"}
{"id": "539179", "url": "https://cs.wikipedia.org/wiki?curid=539179", "title": "Čihák (Klášterec nad Orlicí)", "text": "Čihák (Klášterec nad Orlicí)\n\nČihák () je osada, část obce Klášterec nad Orlicí v okrese Ústí nad Orlicí. Nachází se asi 3,5 km na severovýchod od Klášterce nad Orlicí. Prochází zde silnice II/311. V roce 2009 zde bylo evidováno 16 adres. V roce 2001 zde trvale žil jeden obyvatel.\n\nČihák leží v katastrálním území Klášterec nad Orlicí o výměře 17,91 km.\n\nOsada vznikla listinou vydanou Františkem Adamem z Bubna z 22. dubna 1679 proto, že zde byl objeven pískovcový kámen a pro jeho dobývání bylo potřeba získat pracovní síly. Žili zde převážně kameníci se svými rodinami. Byli osvobozeni od robot a daní a svou prací v lomech zajišťovali kámen pro stavbu panských usedlostí.\n\nNázev Čihák je odvozen od slova číhati na kupce, kteří v těchto místech přecházeli hranice se zbožím a nechtěli zaplatit clo.\n\nNa Čiháku stojí pozdně empírová kaple sv. Anny s věží z roku 1849. Před kaplí je kříž z roku 1834.\n\n"}
{"id": "539181", "url": "https://cs.wikipedia.org/wiki?curid=539181", "title": "Jedlina (Klášterec nad Orlicí)", "text": "Jedlina (Klášterec nad Orlicí)\n\nJedlina () je osada, část obce Klášterec nad Orlicí v okrese Ústí nad Orlicí. Nachází se asi 1,5 km na východ od Klášterce nad Orlicí. V roce 2009 zde bylo evidováno 19 adres. V roce 2001 zde trvale žilo 35 obyvatel.\n\nJedlina leží v katastrálním území Klášterec nad Orlicí o výměře 17,91 km.\n\nJedlina vznikla ve druhé polovině 18. století jako osada lesních dělníků určených k práci ve vrchnostenských lesích. Její jméno vzniklo pravděpodobně od kdysi zde stojícího velkého jedlového lesa.\n\n"}
{"id": "539182", "url": "https://cs.wikipedia.org/wiki?curid=539182", "title": "Lhotka (Klášterec nad Orlicí)", "text": "Lhotka (Klášterec nad Orlicí)\n\nLhotka () je vesnice, část obce Klášterec nad Orlicí v okrese Ústí nad Orlicí. Nachází se asi 2 km na jih od Klášterce nad Orlicí. V roce 2009 zde bylo evidováno 86 adres. V roce 2001 zde trvale žilo 103 obyvatel.\n\nLhotka leží v katastrálním území Klášterec nad Orlicí o výměře 17,91 km.\n\nVes byla založena jako samostatná obec současně se vsí Orlík (Orlitz). V roce 1713 připojena ke Klášterci. Název byl odvozen od „Lhůty“ stanovené k pokácení a vymýcení lesa, aby zde mohla být půda osídlena lidmi, kteří na ni hospodařili.\n\n"}
{"id": "539184", "url": "https://cs.wikipedia.org/wiki?curid=539184", "title": "Zbudov (Klášterec nad Orlicí)", "text": "Zbudov (Klášterec nad Orlicí)\n\nZbudov () je vesnice, část obce Klášterec nad Orlicí v okrese Ústí nad Orlicí. Nachází se asi 2 km na jihozápad od Klášterce nad Orlicí. V roce 2009 zde bylo evidováno 112 adres. V roce 2001 zde trvale žilo 75 obyvatel.\n\nZbudov leží v katastrálním území Klášterec nad Orlicí o výměře 17,91 km.\n\nZbudov jako osada vznikl až po roce 1543 na pozemcích „zbudoucích“ z klášterního a kostelního majetku, kde si lidé začali stavět svá hospodářství. Pravděpodobně k největšímu rozvoji této osady dochází až v roce 1790.\n\n\n"}
{"id": "539185", "url": "https://cs.wikipedia.org/wiki?curid=539185", "title": "Hradiště (Koldín)", "text": "Hradiště (Koldín)\n\nHradiště () je část obce Koldín v okrese Ústí nad Orlicí. Nachází se na západě Koldína. V roce 2009 zde bylo evidováno 34 adres. V roce 2001 zde trvale žilo 101 obyvatel.\n\nHradiště leží v katastrálním území Koldín o výměře 6,34 km.\n"}
{"id": "539186", "url": "https://cs.wikipedia.org/wiki?curid=539186", "title": "Dolní Boříkovice", "text": "Dolní Boříkovice\n\nDolní Boříkovice (německy \"Nieder Ullersdorf\") je vesnice, část města Králíky v okrese Ústí nad Orlicí. Nachází se asi 3,5 km na západ od Králík. V roce 2009 zde bylo evidováno 117 adres. V roce 2001 zde trvale žilo 211 obyvatel.\n\nDolní Boříkovice je také název katastrálního území o rozloze 10,23 km. V katastrálním území Dolní Boříkovice leží i Horní Boříkovice.\n\nStřed obce se nachází pouze 2 km od hranic s Polskem, na západě katastrálního území se nachází suchovržský hřbet s turistickou chatou a rozhlednou na Suchém vrchu. Nejvyšší vrchol Suchého vrchu (996 m n. m.) je asi 150 metrů za hranicí katastrálního území obce (na území Červené Vody), proto nejvyšším vrcholem obce je sousední Bradlo (988 m n. m.). Suchý vrch i Bouda jsou cílem turistů díky výhledům na Kralický Sněžník, Orlické Hory, Horu Matky Boží a Králíky i díky lyžařskému areálu Suchý vrch - Buková Hora.\n\nSeverní hranice katastrálního území je tvořena Tichou Orlicí, nejnižší bod je 526 m n. m. Jižní hranice katastru je rozvodím Labe / Dunaj a zároveň se jedná o historickou hranicí Čech a Moravy. Boříkovice leží na straně Čech, které odvodňuje Labe.\n\nPrvní zmínka o obci Dolní Boříkovice pochází z 13. století, ačkoli obec Králíky je poprvé písemně zmiňována až v roce 1544. V roce 1869 měly Dolní Boříkovice 1264 obyvatel, v roce 1930: 812, v roce 1950 jen 378. Počet domů se také výrazně snížil díky odsunu německého obyvatelstva: v roce 1869 bylo 186 domů, v roce 1930 188, v roce 1950 156, v roce 2001 110 domů, v posledním období se ale počet domů zvyšuje. Obec byla samostatná až do 31. prosince 1974, poté byla administrativně začleněna jako část obce Králíky.\n\nV obci se nachází barokní kostel Povýšení sv. Kříže z roku 1706.\n\nSkrz vesnici byla v letech 1936–1938 postavena linie československého opevnění. V západní části katastru Dolní Boříkovice se nachází tři z pěti objektů dělostřelecké tvrze Bouda. \n\n"}
{"id": "539187", "url": "https://cs.wikipedia.org/wiki?curid=539187", "title": "Dolní Hedeč", "text": "Dolní Hedeč\n\nDolní Hedeč (německy \"Niederheidisch\") je vesnice, část města Králíky v okrese Ústí nad Orlicí. Nachází se asi 1,5 km na východ od Králík. V roce 2009 zde bylo evidováno 70 adres. V roce 2001 zde trvale žilo 119 obyvatel.\n\nDolní Hedeč je také název katastrálního území o rozloze 3,83 km. V katastrálním území Dolní Hedeč leží i Kopeček.\n\nU obce se nachází rozhledna Val.\n"}
{"id": "539188", "url": "https://cs.wikipedia.org/wiki?curid=539188", "title": "Dolní Lipka", "text": "Dolní Lipka\n\nDolní Lipka (německy \"Niederlipka\") je malá vesnice, část města Králíky v okrese Ústí nad Orlicí. Nachází se asi 3 km na severozápad od Králíků. Prochází tudy železniční trať Dolní Lipka - Hanušovice a železniční trať Ústí nad Orlicí - Lichkov - Štíty/Międzylesie. V roce 2009 zde bylo evidováno 46 adres. V roce 2001 zde trvale žilo 164 obyvatel.\n\nDolní Lipka je také název katastrálního území o rozloze 4,2 km.\n\n"}
{"id": "539189", "url": "https://cs.wikipedia.org/wiki?curid=539189", "title": "Heřmanice (Králíky)", "text": "Heřmanice (Králíky)\n\nHeřmanice (německy \"Hermsdorf\") je malá vesnice, část města Králíky v okrese Ústí nad Orlicí. Nachází se asi 5 km na sever od Králík. V roce 2009 zde bylo evidováno 44 adres. V roce 2001 zde trvale žilo 68 obyvatel.\n\nHeřmanice leží v katastrálním území Heřmanice u Králík o rozloze 5,56 km.\n\n\n"}
{"id": "539190", "url": "https://cs.wikipedia.org/wiki?curid=539190", "title": "Rodná hrouda", "text": "Rodná hrouda\n\n„Rodná hrouda“, v originále „Home Soil“, je jedna z epizod první sezóny seriálu \"\", která byla v České republice při své premiéře odvysílána jako sedmnáctá v pořadí, zatímco ve Spojených státech jako osmnáctá.\n\nPosádka lodi USS Enterprise D má zkontrolovat pokroky v procesu terraformace na Velaře III. Skupina čtyř specialistů postupně mění pustou planetu na obyvatelnou. Z můstku se spojí s vedoucím týmu, doktorem Mandelem. Mandel je podivně nervózní, když mu kapitán Jean-Luc Picard sdělí úmysl poslat dolů výsadek. Poradkyně Troi z něj cítí, že před nimi cosi tají. Riker, Tasha, Dat a Geordi se transportují na povrch. Na stanici se seznámí s ostatními vědci, doktorka Kimová je pak provází a vysvětluje terraformační proces. Oproti doktoru Mandelovi je doktorka velmi vstřícná a nadšená dosaženými pokroky. Podle ní byla planeta zvolena jako ideální místo k procesu. Federaci není známo, že by zde existoval život.\n\nDoktor Mandel se k nim připojí a omlouvá se za své chování, poslední dobou je pod velkým stresem z výzkumu. Pak pošle kolegu doktora Malencona do hydraulické komory, aby pokračoval v práci. Náhle se ohlásí Troi, která vycítila z Malencona velký strach. Všichni pak zaslechnou jeho volání o pomoc. Přicházejí pozdě, těžce raněný Malencon byl zasažen laserovým vrtákem. Geordi s Datem zkoumají, co se stalo. Když Dat prohlíží komoru, je vrtákem také napaden. Podaří se mu však zařízení zničit. Picard nařídí vyšetřit podivné události, hovoří o tom s doktorem Mandelem. V jedné z vyvrtaných jam objeví Geordi pulzující částečku z organického křemíku. Podle Data se může jednat o formu života. Částice je přepravena na palubu, kde ji zkoumá doktorka Crusherová.\n\nTa si je po chvíli jistá, že se jedná o inteligentní formu života. Částice začne bzučet, když se k ní přiblíží nějaký člověk. Doktor Mandel tvrdí, že o formě života nevěděl, jeho úkolem je život tvořit a ne hubit. Podle směrnic Federace musí být projekt terraformace nyní zastaven, když byl na planetě nalezen nový život. Částice se mezitím rozdvojila, takže o životní formě není pochyb. Je umístěna v lodní lékařské laboratoři. Kapitán rozhodne umístit kolem ní silové pole, aby od ní nehrozilo nebezpečí.\n\nPo dalším rozhovoru s vědci vychází najevo, že Mandel a ostatní již částice během výzkumu viděli. Nepředpokládali však, že se jedná o inteligentní bytosti. Částice se chovají vůči lidem nepřátelsky. Pomocí lodního překladače se s nimi podaří navázat komunikaci. Posádka se pokusí transportovat je z lodi, ale neúspěšně. Bytosti pohltí všechnu energii transportu. Pokus zbavit lékařskou laboratoř vzduchu také nevede k úspěchu.\n\nDat zjistí, že bytosti potřebují k životu světlo. Dole na planetě pochopily úmysl jednoho z vědců ublížit jim, a tak manipulovaly s vrtákem. Když posádka nechá vypnout v lékařské laboratoři světlo, bytosti je prosí aby zdroj světla obnovili. Picard jim vysvětlí, že nikdo z nich netušil o jejich existenci. Pokud je vědci ohrožovali, bylo to nevědomky. Bytosti souhlasí s ukončením nepřátelství. Sdělí ale Picardovi, že vědcům stále nedůvěřují. Poté se dobrovolně nechají transportovat zpátky na planetu. Kapitán vyhlásí na celé planetě časově neomezenou karanténu a Enterprise opouští orbitu s vědci na palubě. Dat vyjádří lítost, že se o zvláštní formě života nedozvěděli více. Kapitán mu odpoví, že k tomu nastane čas, až budou lépe připraveni.\n"}
{"id": "539191", "url": "https://cs.wikipedia.org/wiki?curid=539191", "title": "Horní Boříkovice", "text": "Horní Boříkovice\n\nHorní Boříkovice (německy \"Ober Ullersdorf\") je malá vesnice, část města Králíky v okrese Ústí nad Orlicí. Nachází se asi 4,5 km na jihozápad od Králík. V roce 2009 zde bylo evidováno 9 adres. V roce 2001 zde trvale žilo 10 obyvatel.\n\nHorní Boříkovice leží v katastrálním území Dolní Boříkovice o výměře 10,23 km.\n\n"}
{"id": "539192", "url": "https://cs.wikipedia.org/wiki?curid=539192", "title": "Horní Hedeč", "text": "Horní Hedeč\n\nHorní Hedeč (německy \"Oberheidisch\") je osada, část města Králíky v okrese Ústí nad Orlicí. Nachází se asi 4 km na východ od Králík. V roce 2009 zde byly evidovány tři adresy. V roce 2001 zde trvale žilo 8 obyvatel.\n\nHorní Hedeč leží v katastrálním území Červený Potok o výměře 5,05 km.\n"}
{"id": "539193", "url": "https://cs.wikipedia.org/wiki?curid=539193", "title": "Horní Lipka", "text": "Horní Lipka\n\nHorní Lipka (německy \"Oberlipka\") je vesnice, část města Králíky v okrese Ústí nad Orlicí. Nachází se asi 4 km na sever od Králíků. V roce 2009 zde bylo evidováno 74 adres. V roce 2001 zde trvale žilo 120 obyvatel.\n\nHorní Lipka je také název katastrálního území o rozloze 6,7 km.\n\n"}
{"id": "539194", "url": "https://cs.wikipedia.org/wiki?curid=539194", "title": "Kopeček (Králíky)", "text": "Kopeček (Králíky)\n\nKopeček (německy \"Muttergottesberg\") je samota, část města Králíky v okrese Ústí nad Orlicí. Nachází se asi 2 km na jihovýchod od Králíků. V roce 2009 zde byly evidovány dvě adresy. V roce 2001 zde trvale žilo 25 obyvatel.\n\nKopeček leží v katastrálním území Dolní Hedeč o výměře 3,83 km.\n\nV prostoru Kopečku leží klášter, zvaný podle původního názvu samoty - Hora Matky Boží, jde o hlavní poutní místo královéhradecké diecéze.\n"}
{"id": "539196", "url": "https://cs.wikipedia.org/wiki?curid=539196", "title": "Prostřední Lipka", "text": "Prostřední Lipka\n\nProstřední Lipka (německy \"Mittel Lipka\") je vesnice, část města Králíky v okrese Ústí nad Orlicí. Nachází se asi 2 km na sever od Králík. Prochází tudy železniční trať Dolní Lipka - Hanušovice. V roce 2009 zde bylo evidováno 66 adres. V roce 2001 zde trvale žilo 159 obyvatel.\n\nProstřední Lipka je také název katastrálního území o rozloze 6,56 km.\n"}
{"id": "539199", "url": "https://cs.wikipedia.org/wiki?curid=539199", "title": "Ostrovské Předměstí", "text": "Ostrovské Předměstí\n\nOstrovské Předměstí () je část města Lanškroun v okrese Ústí nad Orlicí. Nachází se na severozápadě Lanškrouna. V roce 2009 zde bylo evidováno 655 adres. V roce 2001 zde trvale žilo 2733 obyvatel.\n\nOstrovské Předměstí leží v katastrálním území Lanškroun o výměře 14,27 km.\n"}
{"id": "539200", "url": "https://cs.wikipedia.org/wiki?curid=539200", "title": "Žichlínské Předměstí", "text": "Žichlínské Předměstí\n\nŽichlínské Předměstí () je část města Lanškroun v okrese Ústí nad Orlicí. Nachází se na východě Lanškrouna. V roce 2009 zde bylo evidováno 1077 adres. V roce 2001 zde trvale žilo 5870 obyvatel.\n\nŽichlínské Předměstí leží v katastrálním území Lanškroun o výměře 14,27 km.\n"}
{"id": "539202", "url": "https://cs.wikipedia.org/wiki?curid=539202", "title": "Doubravice (Leština)", "text": "Doubravice (Leština)\n\nDoubravice () je vesnice, část obce Leština v okrese Ústí nad Orlicí. Nachází se asi 1,5 km na severozápad od Leštiny. V roce 2009 zde bylo evidováno 63 adres. V roce 2001 zde trvale žilo 89 obyvatel.\n\nDoubravice leží v katastrálním území Doubravice u Leštiny o rozloze 4,03 km. V katastrálním území Doubravice u Leštiny leží i Dvořiště.\n\n"}
{"id": "539203", "url": "https://cs.wikipedia.org/wiki?curid=539203", "title": "Dvořiště (Leština)", "text": "Dvořiště (Leština)\n\nDvořiště () je malá vesnice, část obce Leština v okrese Ústí nad Orlicí. Nachází se asi 1 km na sever od Leštiny. Prochází zde silnice II/357. V roce 2009 zde bylo evidováno 21 adres. V roce 2001 zde trvale žilo 54 obyvatel.\n\nDvořiště leží v katastrálním území Doubravice u Leštiny o výměře 4,03 km.\n\n"}
{"id": "539204", "url": "https://cs.wikipedia.org/wiki?curid=539204", "title": "Podhořany u Nových Hradů", "text": "Podhořany u Nových Hradů\n\nPodhořany u Nových Hradů () je malá vesnice, část obce Leština v okrese Ústí nad Orlicí. Nachází se asi 1,5 km na východ od Leštiny. V roce 2009 zde bylo evidováno 27 adres. V roce 2001 zde trvale žilo 43 obyvatel.\n\nPodhořany u Nových Hradů je také název katastrálního území o rozloze 1,77 km.\n\n"}
{"id": "539205", "url": "https://cs.wikipedia.org/wiki?curid=539205", "title": "Červená (Letohrad)", "text": "Červená (Letohrad)\n\nČervená (dříve Rotnek, ) je vesnice, část města Letohrad v okrese Ústí nad Orlicí. Nachází se asi 2,5 km na jihozápad od Letohradu. V roce 2009 zde bylo evidováno 71 adres. V roce 2001 zde trvale žilo 214 obyvatel.\n\nČervená je také název katastrálního území o rozloze 2,72 km.\n\nOsada Červená (do roku 1950 pojmenovaná Rotnek), nyní součást obce i farnosti Letohrad, bývala od roku 1726 součástí obnovené farnosti Písečná a neměla nikdy svůj kostel. Později patřila k faře Hnátnice, kam také obyvatelé Červené do výstavby vlastního hřbitova pohřbívali.\n\nKaple Nejsvětější Trojice měla být společně se hřbitovem stavěna v roce 1938, na základě schválení konzistoře v Hradci Králové a podle stavebního plánu arch. B. Dvořáka z Pardubic. Když však pan farář o prázdninách 1938 náhodně zjišťoval u jednoho zedníka, jaká je situace, dozvěděl se, že kaple je prakticky dostavěná, avšak podle neschválených plánů, které zpracoval architekt Stanislav Tošovský z Ústí nad Orlicí. Dokončena byla v roce 1939.\n\nKaple je zasvěcena Nejsvětější Trojici a českým patronům. Její svěcení vykonal a mši svatou sloužil osobní děkan z Kyšperka Adolf Hubálek dne 4. října 1942, kázání měl farář Karel Šrajbr. Dne 28. října 1942 byla prohlášena kaple Nejsvětější Trojice za veřejnou s právem sloužení mše svaté.\n\nVybavení kaple: oltář zhotovil Karel Krátký z Pardubic, křížová cesta je dar nejmenované dárkyně a byla svěcena o poutní slavnosti v neděli na Nejsvětější Trojici 20. června 1943. Dne 29. května 2005 o pouti byl slavnostně požehnán a zavěšen nový zvon.\n\n"}
{"id": "539206", "url": "https://cs.wikipedia.org/wiki?curid=539206", "title": "Kunčice (Letohrad)", "text": "Kunčice (Letohrad)\n\nKunčice () je vesnice, část města Letohrad v okrese Ústí nad Orlicí. Nachází se asi 4,5 km na jihovýchod od Letohradu. V roce 2009 zde bylo evidováno 286 adres. V roce 2001 zde trvale žilo 1023 obyvatel.\n\nKunčice leží v katastrálním území Kunčice u Letohradu o rozloze 7,47 km.\n\nKostel byl ze statických důvodů přestavěn v roce 1761.\n\nNa Kunčicích stával v místě nynějšího kostela kostel starší a menší, jehož stručný popis se zachoval z roku 1651. Ke vzniku kostela se váže pověst, že dvě zbožné sestry Barbora a Kateřina, jež se nechtěly provdat, zdědily po otci statek. Jsouce však zbožnosti od srdce oddány, ustanovily si pevně, že se neprovdají, aby mohly všecko jmění (52 korců) odkázat na stavbu kostela, jenž by byl zasvěcen sv. Barboře a Kateřině. O obnově tohoto kostela už uvažoval hrabě Hynek Vitanovský a v dodatku k testamentu z roku 1681 se uvádí odkaz 100 zlatých ke kostelu sv. Kateřiny v Kunčicích, „aby tento kostelík mohl být vystavěn…“\n\nNynější kostel byl vystavěn na výlohy hraběte Norberta Leopolda Libštejnského z Kolovrat roku 1685 a za přispění robotního lidu. Na paměť toho byly zasazeny nad hlavním vchodem erby pánů z Kolovrat a z Harasova. Základní kámen pro výstavbu současné věže byl položen až později 25. 5. 1761 a 19. 11. byla postavena na věži báň s křížkem. Původní věž kostela stála na východní straně, nad současnou sakristií, avšak z důvodu terénních pohybů byla brzy po stavbě zrušena a postavena věž současná, na opačné straně kostela.\n\nV roce 1766 byla vystavěna kostnice a zřízen hřbitov. Oltář kostela byl obnoven roku 1785, opatřen obrazem sv. Kateřiny a vybaven novým svatostánkem. Téhož roku byly dány do kostela i dva postranní oltáře, a to levý s obrazem sv. Mikuláše Tolentinského a pravý s obrazem sv. Barbory. Dnes jsou oba nahrazeny novými, z období 50. let. Rovněž byla v roce 1785 opravena kazatelna. V roce 1886 byla pořízena z milodarů a jmění kostelního křížová cesta a tři obrazy oltářní: sv. Kateřiny, sv. Josefa a sv. Barbory od kyšperského malíře Jana Umlaufa, malované v létech 1884–1886. Dosavadní čtyři obrazy představující  starozákonní výjevy byly přeneseny do ambitů svatojánské kaple na Kopečku. Roku 1890 byl prodloužen hřbitov severozápadním směrem. Při kopání základů nového parkánu se přišlo na široko se rozprostírající vrstvu polepa, z čehož je usuzováno na existenci staré fary s kostelem, zničených jako mnoho jiných za husitských válek.\n\nV roce 1900 byly postaveny nové varhany, staré darovány do šediveckého kostela. V roce 1923 byl kostel vymalován, provedeno zlacení oltářů a kazatelny a současně pořízeny nové moderní modřínové lavice zhotovené řezbářem Josefem Rousem ze Žamberka.\n\n"}
{"id": "539207", "url": "https://cs.wikipedia.org/wiki?curid=539207", "title": "Orlice (Letohrad)", "text": "Orlice (Letohrad)\n\nOrlice () je vesnice, část města Letohrad v okrese Ústí nad Orlicí. Nachází se na jihovýchodě Letohradu. V roce 2009 zde bylo evidováno 296 adres. V roce 2001 zde trvale žilo 1112 obyvatel.\n\nOrlice je také název katastrálního území o rozloze 8,94 km.\n\n"}
{"id": "539209", "url": "https://cs.wikipedia.org/wiki?curid=539209", "title": "Javorníček", "text": "Javorníček\n\nJavorníček () je malá vesnice, část obce Libecina v okrese Ústí nad Orlicí. Nachází se asi 1,5 km na východ od Libeciny. V roce 2009 zde bylo evidováno 27 adres. V roce 2001 zde trvale žilo 23 obyvatel.\n\nJavorníček je také název katastrálního území o rozloze 0,85 km.\n\n"}
{"id": "539211", "url": "https://cs.wikipedia.org/wiki?curid=539211", "title": "Dolní Libchavy", "text": "Dolní Libchavy\n\nDolní Libchavy () je část obce Libchavy v okrese Ústí nad Orlicí. Nachází se na jihu Libchav. Prochází tudy železniční trať Ústí nad Orlicí - Lichkov - Štíty/Międzylesie a silnice I/14. V roce 2009 zde bylo evidováno 301 adres. V roce 2001 zde trvale žilo 938 obyvatel.\n\nDolní Libchavy je také název katastrálního území o rozloze 13,44 km.\n\nPrvní písemná zmínka o obci pochází z roku 1360.\n\n\n"}
{"id": "539212", "url": "https://cs.wikipedia.org/wiki?curid=539212", "title": "Horní Libchavy", "text": "Horní Libchavy\n\nHorní Libchavy () je část obce Libchavy v okrese Ústí nad Orlicí. Nachází se na severu Libchav. Prochází zde silnice I/14. V roce 2009 zde bylo evidováno 239 adres. V roce 2001 zde trvale žilo 624 obyvatel.\n\nHorní Libchavy je také název katastrálního území o rozloze 6,14 km. Kromě něj leží Horní Libchavy také v katastrálním území Prostřední Libchavy o rozloze 2,54 km.\n\nPrvní písemná zmínka o obci pochází z roku 1360.\n\n\n"}
{"id": "539213", "url": "https://cs.wikipedia.org/wiki?curid=539213", "title": "Květná (Luková)", "text": "Květná (Luková)\n\nKvětná (německy \"Ziegenfuß\") je malá vesnice, část obce Luková v okrese Ústí nad Orlicí. Nachází se asi 2,5 km na jih od Lukové. V roce 2009 zde bylo evidováno 30 adres. V roce 2001 zde trvale žilo 64 obyvatel.\n\nKvětná leží v katastrálním území Květná u Lukové o rozloze 1,8 km.\n\n\n"}
{"id": "539214", "url": "https://cs.wikipedia.org/wiki?curid=539214", "title": "Dolany (Mladkov)", "text": "Dolany (Mladkov)\n\nDolany () jsou malá vesnice, část obce Mladkov v okrese Ústí nad Orlicí. Nachází se asi 1 km na jih od Mladkova. V roce 2009 zde bylo evidováno 6 adres. V roce 2001 zde trvale žilo 23 obyvatel., převážně v činžovním domě postaveném v r. 1929 pro české zaměstnance železnice.\n\nDolany leží v katastrálním území Mladkov o výměře 6,69 km.Je zde železniční zastávka Mladkov.\n"}
{"id": "539215", "url": "https://cs.wikipedia.org/wiki?curid=539215", "title": "Petrovičky (Mladkov)", "text": "Petrovičky (Mladkov)\n\nPetrovičky (dříve Německé Petrovice, ) je malá vesnice, část obce Mladkov v okrese Ústí nad Orlicí. Nachází se asi 1 km na sever od Mladkova. V roce 2009 zde bylo evidováno 37 adres. V roce 2001 zde trvale žilo 7 obyvatel.\n\nPetrovičky leží v katastrálním území Petrovičky u Mladkova o rozloze 3,11 km.\n"}
{"id": "539216", "url": "https://cs.wikipedia.org/wiki?curid=539216", "title": "Sudličkova Lhota", "text": "Sudličkova Lhota\n\nSudličkova Lhota () je malá vesnice, část obce Mostek v okrese Ústí nad Orlicí. Nachází se asi 1 km na severozápad od Mostku. V roce 2009 zde bylo evidováno 17 adres. V roce 2001 zde trvale žilo 38 obyvatel.\n\nSudličkova Lhota leží v katastrálním území Mostek nad Orlicí o výměře 4,69 km.\n\n"}
{"id": "539217", "url": "https://cs.wikipedia.org/wiki?curid=539217", "title": "Bredůvka", "text": "Bredůvka\n\nBredůvka () je malá vesnice, část obce Nekoř v okrese Ústí nad Orlicí. Nachází se asi 2 km na jihovýchod od Nekoře. Prochází zde silnice I/11. V roce 2009 zde bylo evidováno 24 adres. V roce 2001 zde trvale žilo 63 obyvatel.\n\nBredůvka leží v katastrálním území Nekoř o výměře 10,95 km.\n\nBredůvka (původně nazývaná Bredovka) byla založena Janem Václavem Bredou, majitelem Kyšperského panství roku 1734. Bredůvka byla vystavěna\nna vrchnostenských pozemcích a pozemcích získaných výměnou od hornonekořských sedláků.\n\n"}
{"id": "539218", "url": "https://cs.wikipedia.org/wiki?curid=539218", "title": "Údolí (Nekoř)", "text": "Údolí (Nekoř)\n\nÚdolí () je malá vesnice, část obce Nekoř v okrese Ústí nad Orlicí. Nachází se asi 1,5 km na severovýchod od Nekoře. V roce 2009 zde bylo evidováno 19 adres. V roce 2001 zde trvale žili dva obyvatelé\n\nÚdolí leží v katastrálním území Nekoř o výměře 10,95 km.\n"}
{"id": "539220", "url": "https://cs.wikipedia.org/wiki?curid=539220", "title": "Mokrá Lhota (Nové Hrady)", "text": "Mokrá Lhota (Nové Hrady)\n\nMokrá Lhota () je malá vesnice, část obce Nové Hrady v okrese Ústí nad Orlicí. Nachází se asi 1 km na severozápad od Nových Hradů. Prochází zde silnice II/357. V roce 2009 zde bylo evidováno 37 adres. V roce 2001 zde trvale žilo 73 obyvatel.\n\nMokrá Lhota je také název katastrálního území o rozloze 2,21 km. V katastrálním území Mokrá Lhota leží i Rybníček.\n\n"}
{"id": "539221", "url": "https://cs.wikipedia.org/wiki?curid=539221", "title": "Rybníček (Nové Hrady)", "text": "Rybníček (Nové Hrady)\n\nRybníček () je malá vesnice, část obce Nové Hrady v okrese Ústí nad Orlicí. Nachází se asi 1 km na severozápad od Nových Hradů. V roce 2009 zde bylo evidováno 10 adres. V roce 2001 zde trvale žili dva obyvatelé\n\nRybníček leží v katastrálním území Mokrá Lhota o výměře 2,21 km.\n"}
{"id": "539222", "url": "https://cs.wikipedia.org/wiki?curid=539222", "title": "Smetana (Plchovice)", "text": "Smetana (Plchovice)\n\nSmetana () je malá vesnice, část obce Plchovice v okrese Ústí nad Orlicí. Nachází se asi 1 km na sever od Plchovic. Prochází zde silnice II/317. V roce 2009 zde bylo evidováno 12 adres. V roce 2001 zde trvale žilo 28 obyvatel.\n\nSmetana leží v katastrálním území Plchovice o výměře 2,88 km.\n"}
{"id": "539223", "url": "https://cs.wikipedia.org/wiki?curid=539223", "title": "Olešná (Podlesí)", "text": "Olešná (Podlesí)\n\nOlešná () je malá vesnice, část obce Podlesí v okrese Ústí nad Orlicí. Nachází se zhruba 2 km na severovýchod od Brandýsa nad Orlicí; v rámci obce Podlesí představuje její jihovýchodní část. V roce 2009 zde bylo evidováno 6 adres. V roce 2001 zde trvale žilo 7 obyvatel.\n\nOlešná leží v katastrálním území Němčí o výměře 2,53 km.\n\n"}
{"id": "539226", "url": "https://cs.wikipedia.org/wiki?curid=539226", "title": "Nachal Ga'aton", "text": "Nachal Ga'aton\n\nNachal Ga'aton (: נחל געתון, v přepisu do angličtiny Nahal Ga'aton) je vádí v západní části Horní Galileji v Izraeli, v Severním distriktu. Délka toku je 19 kilometrů.\n\nPramení v hornaté krajině jižně od města Mi'ilja. Pak teče západním směrem zahloubeným údolím, přičemž v jistém odstupu stále sleduje dálnici číslo 89. Na středním toku má díky četným pramenů celoroční průtok. Severozápadně od vesnice Ga'aton vstupuje do Izraelské pobřežní planiny. Dříve vádí ústilo do Středozemního moře přímo v prostoru nynějšího města Naharija, jež získalo své pojmenování (Nahar – hebrejsky \"řeka\") právě po tomto vodním toku. V současnosti je již na dolním toku Nachal Ga'aton částečně sveden do podzemí.\n\nlevostranné\n\npravostranné\n\n\n"}
{"id": "539235", "url": "https://cs.wikipedia.org/wiki?curid=539235", "title": "Sedlíšťka (Radhošť)", "text": "Sedlíšťka (Radhošť)\n\nSedlíšťka () je malá vesnice, část obce Radhošť v okrese Ústí nad Orlicí. Nachází se na pravém břehu ramene řeky Loučná, asi 0,5 km na západ od Radhoště. Prochází tudy železniční trať Kolín - Česká Třebová. V roce 2009 zde bylo evidováno 28 adres.\n\nSedlíšťka je také název katastrálního území o rozloze 1,52 km.\n\nPrvní písemná zmínka o obci pochází z roku 1547.\n\n"}
{"id": "539238", "url": "https://cs.wikipedia.org/wiki?curid=539238", "title": "Pěšice", "text": "Pěšice\n\nPěšice () je malá vesnice, část obce Řepníky v okrese Ústí nad Orlicí. Nachází se asi 2,5 km na severozápad od Řepníků. V roce 2009 zde bylo evidováno 43 adres. V roce 2001 zde trvale žilo 55 obyvatel.\n\nPěšice je také název katastrálního území o rozloze 2,28 km.\n\n"}
{"id": "539239", "url": "https://cs.wikipedia.org/wiki?curid=539239", "title": "Hluboká (Sruby)", "text": "Hluboká (Sruby)\n\nHluboká () je malá vesnice, část obce Sruby v okrese Ústí nad Orlicí. Nachází se asi 2 km na severozápad od Srubů. V roce 2009 zde bylo evidováno 15 adres. V roce 2001 zde trvale žilo 30 obyvatel.\n\nHluboká leží v katastrálním území Sruby o výměře 6,89 km.\n\n"}
{"id": "539240", "url": "https://cs.wikipedia.org/wiki?curid=539240", "title": "Bořitov (Studené)", "text": "Bořitov (Studené)\n\nBořitov () je část obce Studené v okrese Ústí nad Orlicí. Nachází se na jihu Studeného. V roce 2009 zde bylo evidováno 27 adres. V roce 2001 zde trvale žilo 56 obyvatel.\n\nBořitov leží v katastrálním území Studené o výměře 5,42 km.\n\n"}
{"id": "539241", "url": "https://cs.wikipedia.org/wiki?curid=539241", "title": "Orlík (Sudislav nad Orlicí)", "text": "Orlík (Sudislav nad Orlicí)\n\nOrlík () je osada, část obce Sudislav nad Orlicí v okrese Ústí nad Orlicí. Nachází se asi 2 km na severozápad od Sudislavi nad Orlicí. V roce 2009 zde byly evidovány tři adresy. V roce 2001 zde trvale žili tři obyvatelé\n\nOrlík leží v katastrálním území Sudislav nad Orlicí o výměře 6,43 km.\n"}
{"id": "539242", "url": "https://cs.wikipedia.org/wiki?curid=539242", "title": "Loučky (Svatý Jiří)", "text": "Loučky (Svatý Jiří)\n\nLoučky () jsou malá vesnice, část obce Svatý Jiří v okrese Ústí nad Orlicí. Nachází se asi 1,5 km na severozápad od Svatého Jiří. Prochází zde silnice II/315. V roce 2009 zde bylo evidováno 33 adres. V roce 2001 zde trvale žilo 82 obyvatel.\n\nLoučky je také název katastrálního území o rozloze 1,8 km.\n\n"}
{"id": "539243", "url": "https://cs.wikipedia.org/wiki?curid=539243", "title": "Zaháj", "text": "Zaháj\n\nZaháj () je malá vesnice, část obce Tisová v okrese Ústí nad Orlicí. Nachází se asi 1,5 km na sever od Tisové. V roce 2009 zde bylo evidováno 30 adres. V roce 2001 zde trvale žilo 77 obyvatel.\n\nZaháj leží v katastrálním území Tisová u Vysokého Mýta o výměře 10,98 km.\n"}
{"id": "539244", "url": "https://cs.wikipedia.org/wiki?curid=539244", "title": "Chloumek (Újezd u Chocně)", "text": "Chloumek (Újezd u Chocně)\n\nChloumek () je malá vesnice, část obce Újezd u Chocně v okrese Ústí nad Orlicí. Nachází se asi 1,5 km na východ od Újezdu u Chocně. V roce 2009 zde bylo evidováno 26 adres s čísly popisnými. V roce 2001 zde trvale žilo 54 obyvatel. K místní části patří i chatová osada tvořící severozápadní část osady Darebnice s asi 10 evidenčními čísly a jedním popisným číslem (24) a chatová kolonie poblíž lokality V pasekách s asi 15 evidenčními čísly (včetně ev. č. 1 na samotě u lesa).\n\nChloumek leží v katastrálním území Újezd u Chocně o výměře 16,35 km.\n"}
{"id": "539245", "url": "https://cs.wikipedia.org/wiki?curid=539245", "title": "Prochody", "text": "Prochody\n\nProchody () je malá vesnice, část obce Újezd u Chocně v okrese Ústí nad Orlicí. Nachází se asi 1,5 km na severozápad od Újezdu u Chocně. V roce 2009 zde bylo evidováno 16 adres. Roku 2001 zde trvale žilo 34 obyvatel. Poblíž vesnice se nachází rybník Svatba.\n\nProchody leží v katastrálním území Újezd u Chocně o výměře 16,35 km.\n"}
{"id": "539246", "url": "https://cs.wikipedia.org/wiki?curid=539246", "title": "Dolní Houžovec", "text": "Dolní Houžovec\n\nDolní Houžovec (německy \"Seibersdorf\") je malá vesnice, část okresního města Ústí nad Orlicí. Nachází se asi 5,5 km na východ od Ústí nad Orlicí. Dolní Houžovec se poprvé připomíná v listině v roce 1292, byl poddanskou vsí lanšperského, později lanškrounského panství. V roce 2009 zde bylo evidováno 32 adres. V roce 2001 zde trvale žilo 49 obyvatel.\n\nDolní Houžovec je také název katastrálního území o rozloze 4,48 km.\n\nKaple Sedmibolestné Panny Marie je větší kamenná kaple, která v roce 1904 nahradila původní dřevěnou kapli, jež musela být pro svůj špatný stav stržena. V roce 1921 byly do kaple pořízeny dva nové zvony. V období po roce 1945 kaple stále více chátrala. K rozsáhlé renovaci došlo v 90. letech 20. století za finanční pomoci bývalých německy mluvících obyvatel Houžovce\n"}
{"id": "539247", "url": "https://cs.wikipedia.org/wiki?curid=539247", "title": "Horní Houžovec", "text": "Horní Houžovec\n\nHorní Houžovec (německy \"Hertersdorf\") je malá vesnice, část okresního města Ústí nad Orlicí. Nachází se asi 5,5 km na východ od Ústí nad Orlicí. V roce 2009 zde bylo evidováno 32 adres. V roce 2001 zde trvale žilo 68 obyvatel. První zmínka o této obci s tehdejším názvem \"villa Herterici\" je z roku 1292.\n\nHorní Houžovec je také název katastrálního území o rozloze 4,06 km.\n\nKaple Navštívení Panny Marie je nevelká osmiboká dřevěná kaple v Horním Houžovci vybudovaná kolem roku 1800. Stavba má osmibokou stanovou stříšku, nahoře vybíhající v lucernu s bání. Z ploché sakristie vystupuje hranolová vížka, krytá opět stanovou stříškou. V regionu Orlickoústecka jde o ojedinělou dřevěnou církevní stavbu.\n"}
{"id": "539249", "url": "https://cs.wikipedia.org/wiki?curid=539249", "title": "Oldřichovice (Ústí nad Orlicí)", "text": "Oldřichovice (Ústí nad Orlicí)\n\nOldřichovice () je vesnice, část okresního města Ústí nad Orlicí. Nachází se asi 1,5 km na sever od Ústí nad Orlicí. V roce 2009 zde bylo evidováno 129 adres. V roce 2001 zde trvale žilo 349 obyvatel.\n\nOldřichovice leží v katastrálním území Oldřichovice u Ústí nad Orlicí o rozloze 1,43 km.\n\nU řeky na Starých Oldřichovicích se nachází vodácké tábořiště Cakle.\n"}
{"id": "539252", "url": "https://cs.wikipedia.org/wiki?curid=539252", "title": "Malá Skrovnice", "text": "Malá Skrovnice\n\nMalá Skrovnice () je malá vesnice, část obce Velká Skrovnice v okrese Ústí nad Orlicí. Nachází se asi 1,5 km na severozápad od Velké Skrovnice. V roce 2009 zde bylo evidováno 22 adres. V roce 2001 zde trvale žilo 32 obyvatel.\n\nMalá Skrovnice leží v katastrálním území Velká Skrovnice o výměře 5,75 km.\n"}
{"id": "539253", "url": "https://cs.wikipedia.org/wiki?curid=539253", "title": "Alexander Tomský", "text": "Alexander Tomský\n\nAlexander Tomský (* 13. prosince 1947 Frýdlant) je český politolog a nakladatel, překladatel z angličtiny a češtiny.\n\nJe po matce polského původu. V roce 1968 emigroval do Velké Británie. Po studiích mezinárodních vztahů na London School of Economics a tomistické filosofie na The London Institute of Education pracoval jako politolog v ústavu Keston College, kde se specializoval na výzkum církve a státu, státního ateismu a náboženské opozice ve střední Evropě (1980–1986). Zabýval se i sovětologií a dějinami Evropy. Mimo to učil angličtinu migranty. Po roce 1989 se vrátil zpět do Československa.\n\nPůsobil jako šéfredaktor exilového nakladatelství Rozmluvy a konzervativního časopisu Rozmluvy (1981–1990). V letech 1986–90 nakladatel a ředitel ACN (mezinárodní charitativní organizace). Po návratu do Prahy soukromý nakladatel Rozmluvy 1990-94. Následně ředitel nakladatelství Academia, nakladatelství Národního divadla a Leda/Rozmluvy. Přednášel na New York University v Praze. Přeložil, vybral a sestavil výbory epigramů a paradoxů zejména G. K. Chestertona a Oscara Wilda. Publikuje převážně v Lidových novinách, E15 a časopisech Konzervativní listy a slovenský Týždeň, kde má pravidelný konzervativní sloupek.\n\nJe obdivovatelem britské monarchie a sám se označuje za konstitučního monarchistu. „Historie ukázala, že je konstituční monarchie nejen slučitelná s demokracií, ale že jí dokonce vyvažuje a napomáhá,“ uvedl například na svém blogu. V roce 1999 podepsal monarchistické prohlášení \"Na prahu nového milénia\", jehož autorem byl spisovatel Petr Placák, roku 2003 promluvil za monarchisty v rámci koncertu \"Za monarchii\", pořádaného studentským spolkem Babylon. V rozhovoru pro Český rozhlas u příležitosti britské královské svatby v roce 2011 poukázal na to, že monarchie není být v rozporu s demokracií a právě fungující monarchie funguje jako symbol kontinuity a tradice, zatímco v republikánském zřízení není nic, co by mohlo tuto funkci monarchie nahradit.\n\nByl členem ODS a Strany svobodných občanů. Ve volbách do Poslanecké sněmovny PČR v roce 2017 byl lídrem kandidátky strany Realisté v Pardubickém kraji, ale neuspěl.\n\n"}
{"id": "539254", "url": "https://cs.wikipedia.org/wiki?curid=539254", "title": "Sedlec (Vraclav)", "text": "Sedlec (Vraclav)\n\nSedlec () je vesnice, část obce Vraclav v okrese Ústí nad Orlicí. Sedlec je významnou architektonickou ukázkou patrových zděných opukových domů. Nachází se asi 2 km na jih od Vraclavi. V roce 2009 zde bylo evidováno 78 adres. V roce 2001 zde trvale žilo 176 obyvatel.\n\nSedlec leží v katastrálním území Sedlec u Vraclavi o rozloze 4,15 km².\n\nPrvní písemná zmínka o obci pochází z roku 1325. Archeologické nálezy však dokazují přítomnost prvních osídlenců již v době kamenné, pak v mladší době bronzové a ve starší i mladší době železné. Další archeologické nálezy ukazují, že mezi 2. a 1. stoletím před Kristem zde měli osadu Keltové. Není však možné zjistit přesné založení obce. \n\n1325, kdy na území žil zeman Heřman, jehož tvrz pravděpodobně stále na místě Pitrova statku, číslo popisné 6, kde bylo nalezeno sklepení pod stodolou. Roku 1410 je zapsána v Deskách dvorských jako „Villa Sedlce“. Sedlec se stala roku 1547 součástí panství Košumberk, v jehož správě zůstala do roku 1656. V tomto roce přešlo panství díky sňatku do rodu Hysrle z Chodů. Od 1684 do roku 1773 vlastnili panství jezuité. V roce 1690 byla Sedlec společně s dalšími sedmi vesnicemi separována a přidělena ke statku Roubovice. V roce 1722 toto panství zakoupil hrabě Jaroslav Capace de Fofrano a připojil ho k panství Chroustovice. V roce 1736 získal celé panství Leopold Kinský sňatkem s dcerou Terezií zmíněného španělského šlechtice. Po smrti Leopolda zdědil panství syn Filip, který jej v roce 1823 prodal společně s Rychmburkem Karlu Alexandru Thurn Taxisovi. V jeho správě zůstala Sedlec až do roku 1850.\n\nZa dnešní spádovou oblast lze z hlediska společenského označit Vysoké Mýto. Avšak nebylo tomu tak vždy. Pod vlivem historického vývoje se Sedlec nejprve „přidružovala“ spíše na opačnou stranu. Tedy směrem k Chroustovicím a Luži. Až postupem času se obec začala orientovat na Vysoké Mýto. Jednak zásobovala město opukou z místních lomů, částečně se ze Sedlece dovážely potraviny. Kolem roku 1848 byla obec dokonce symbolicky rozdělena: Pod Vysoké Mýto patřilo 10 čísel a pod panství Chroustovice 59 čísel. Od poloviny 19. století byly pak obě části spojeny do samostatné obce spadající do okresu Vysoké Mýto. Prvním starostou obce se roku 1850 stal Josef Boháček, roku 1858 jej vystřídal Jan Rozlivka a v roce 1864 nastoupil Jan Zavřel. Obec si udržela samostatnost až do roku 1964, kdy byla sloučena s Vraclaví.\n\nK nejznámějším projevům vesnického stavitelství jsou na Sedlci řazeny patrové zděné domy. Mezi vnější znaky takovýchto památek řadíme polovalbové střechy, lichoběžníkové štíty nebo výplně otvorových prvků. Z vnitřních znaků to pak jsou plackové klenby a křídla vnitřních dveří. Význam Sedlece v tomto směru zmiňuje historik PhDr. Radima Urbánka: \"„Za nejzajímavější a nejlépe dochovanou lokalitu s patrovými zděnými domy na Vysokomýtsku můžeme jistě právem označit Sedlec. V určitém slova smyslu se jedná o reprezentativní vzorek, neboť zde najdeme dobře dochované jak patrové domy velkých usedlostí, tak i malé patrové domy vybudované příslušníky sociálně slabších vrstev. Velké změny tato vesnice doznala v klasicistním období, jak můžeme porovnat dle nárůstu domů o téměř 30% na konci 40. let 19. Století.\"\"\n\nPůvodní koncepce návsi se svým uspořádáním řadí do struktury návsí s nepravidelným tvarem. (Oproti například Hrušové s obdélníkovým tvarem nebo Kosořínu s radiálním uspořádáním.) \"„Střední část vsi Sedlec tvoří menší náves téměř obdélníkového tvaru, druhotně z části zastavěná. Zajímavou situaci vytváří silnice procházející přibližně severojižním směrem. Podél ní druhotně přibyla zástavba vytvářející dvě silnicové části. Podél silnice vedoucí jižním směrem (k Vysokému Mýtu) jsou situovány velké usedlosti s patrovými zděnými domy, naopak u severní části silnice se rozrostla drobná domkařská zástavba pouze s jedním patrovým domem. Stav podle mapy stabilního katastru z roku 1839.“\"\n\nPůvodní klasicistní zdobení dveří se na Sedlci dochovalo ve statku č. p. 16 \"(horní pole vstupních dveří zdobí typicky klasicistní stylizovaný motiv slunce)\" a č. p. 52.    \nDo roku 1873 chodily děti do farní školy do sousední Vraclavi. Tohoto roku však byla otevřena prozatímní škola na Sedlci, jejímž prvním učitelem byl Karel Macháček. O tři roky později byl přímo ve středu návsi vykoupen pozemek, kde Oktavián Pohl z Vysokého Mýta vystavěl novou školu za pouhých pět měsíců. 17. 9. 1876 byla škola se zvoničkou vysvěcena. Zvon do této zvoničky byl zakoupen v Litomyšli roku 1874 za 55 zlatých. Celkové náklady na stavbu byly 6786 zlatých. Ve dvacátých letech dvacátého století byla ke škole přistavěna tělocvična, další třída a WC. Ve škole se učilo celých 95 let. Počet žáků se pohybovat mezi 50 až 75 dětmi.\n\nPamětní kniha z roku 1873 psána učitelem Františkem Václavem Pokorným: \"„Brzy po svém nastoupení úřadu učitelského v Sedlci s radostí jsem poznal, že se mi u vyučování tělocviku daří. Obzvláště přispěl mně k vyučování tělocviku rozsáhlý dvůr ve statku p. Žofie Boháčkové č. 17, kde prozatímní škola se nalézala. Ku cvičení v nářadí scházelo mi tělocvičné náčiní. K tomu cíli požádal jsem p. starostu, tehdy Václava Roubínka, jestli by mi k zhotovení nějakého nářadí potřebného dříví nepropůjčil. Stalo se. I zhotovil jsem sám jednoduchá bradla a šplhadla. Chudé to nářadí, avšak lepší něco nežli nic.\"“ \n\nPamětní kniha z roku 1928: \"„Třicet let uplynulo od prvního zápisu v této knize. Jak mnoho se změnilo! Učitelé i žáci vystřídáni byli jinými. Prožili jsme čtyři trudné roky války. I mnoho zdejších občanů vykrvácelo na bojištích v daleké cizině. Mocná říše Rakousko-Uherská zmizela z řady státu evropských. Deset let máme svůj vlastní státní domov – republiku Československou. Nechť vzkvétá a šťastni jsou její obyvatelé. My učitelé chceme vždy sloužit národu a vlasti. Uzavírám tuto knihu přáním zdaru a šťastné budoucnosti obci sedlecké, plného rozkvětu škole a žactvu, i díkem všem jejich příznivcům.“\"\n\nSportovní vyžití obce je historicky spojeno s místní jednotou Sokol Sedlec, která byla založena roku 1900.Prvním náčelníkem se stal J. Krouman, od 1945 jeho syn společně s náčelnicí R. Zamastilovou (Schejbalová). Po roce 1948 se začali členové Sokola zajímat o stolní tenis. Mezi prvními Miroslav Novák, Lohynský, Ladislav Novák, Stanislav Tejnora. O něco později Miroslav Zedník, Jiří Táborský a mnoho dalších. Až do roku 1984 se hraje na Sedlci stolní tenis v rámci okresu. V sezoně 1984-1985, kdy nastupuje nová generace, se stolní tenis dostává i na krajskou půdu a v roce 1988 Mladší žáci Táborský Jiří, Schejbal Petr a Plocek Roman jezdí po turnajích do Plzně, Ostravy, Opavy a Bratislavy. Petr Schejbal se umisťuje na 3.-4. místě na Mistrovství Československa v Hluku. Muži vyhrávají 2. krajskou třídu a postupují do třídy 1. Tejnora Stanislav a Smutný se stávají přeborníky okresu. V další sezóně 1990 se už dostavují úspěchy i v republikových soutěžích. Na bodovacích turnajích ČR obsazují Táborský a Schejbal shodně 3.místo. Na přeboru Československa v Topolčanech získává Schejbal společně s Pilařovou 3. místo ve čtyřhře. V letech 1991-2000 hraje naše A mužstvo v nejvyšší krajské soutěži a pohybuje se na předních místech. V sezóně 2001 je reorganizace soutěže a naše A mužstvo po umístění v Divizi na 3. místě hraje kvalifikaci o postup do III. ligy kde hrají mužstva z Brna,Hradce Králové, Pardubic a Žďáru nad Sázavou. Po velkém výkonu sestavy Křepelka, Mikulecký,Táborský, Schejbal postupují do III.ligy.\n\nZe Sedlece působili v legiích dva legionáři: Kulhánek Josef, narozen 3. 1. 1875, který působil v Rusku. Pluk nebyl zjištěn. A Rozlivka Stanislav, narozen 16. 6. 1890, který působil v Itálii jako desátník u pluku 32-V.\n\nV knize o politických vězních mezi léty 1948 – 1989 na území okresu Ústí nad Orlicí nalezneme osud Josefa Nevyjela (Povoláním soukromý zemědělec, zootechnik – skladník, dělník, narozen 26. Listopadu 1912, Sedlec, zemřel 7. Května 1992, Vysoké Mýto). Odsouzen Lidovým soudem Vysoké Mýto, 29. Května 1953, Krajský soud Pardubice 16. Července 1953 za sabotáž: 6 let odnětí svobody, ztráta čestných práv občanských na 5 let, propadnutí veškerého jmění ve prospěch státu, zákaz soukromě hospodařit navždy, zákaz pobytu v Pardubickém kraji navždy. Josef Nevyjel byl rehabilitován Okresním soudem v Ústí nad Orlicí 23. ledna 1991. Josef Nevyjel byl původně odsouzen na 8 let a ke ztrátě občanských práv na 15 let. Manželka se prostřednictvím advokáta odvolala ke Krajskému soudu a trest byl snížen – viz výše. Celý trest si odpykal v Jáchymovských dolech. \n\nZ dnešního pohledu neobyčejně bohatý kulturní život na Sedlci na počátku 20. století byl v tehdejší vcelku běžný pro většinu obcí v Čechách. Přesto vzhledem k poměru velikosti obce a množství spolků a provedených kulturních akcí je zřejmé, že Sedlec patřila ke kulturně skutečně bohatým obcím, jak dokládají především dobové kroniky. Klasicky disponovala hasičským sborem (založen 1887), Honebním společenstvem, Spolkem divadelních ochotníků (založen 1876), Tělocvičnou jednotou Sokol (založena 1919). Dále kapelou kapelníka Josefa Ježka a aktivní Místní skupinou republikánského dorostu (běžně používaná zkratka MSRD).\n\nKapela byla založena koncem devatenáctého století. Prvním kapelníkem se stal Valenta (přesné údaje nejsou známy), který kapelu založil pravděpodobně v roce 1870 a řídil ji do roku 1880. Po něm na krátko nastoupil František Šiller, který brzy odchází do Splitu. Jako dvacetiletý převzal kapelu Josef Ježek v roce 1883, jehož učitelem byl František Syrový, řídící učitel ve Vraclavi. Ježek hrál na housle, pikolu, bubínek, čelo a baskřídlovku. Kapela za jeho působení byla známá po celém okolí a hrávala na plesech v okolí – v Chrudimi, ve Vysokém Mýtě, na Litomyšlsku, ve Skutči a na jiných místech. Hrála na veřejných slavnostech, především hasičských. Kapelník Ježek byl označován za dobrého učitele hudby a chodili se k němu učit chlapci z širokého okolí. Starší hudebníci byli většinou vysloužilí vojáci z rakouských kapel.\n\n\nDalší členové z okolních vesnic Popovec, Domoradice, Vinary, Stradouň, Týnisko, Zámrsk, Džbánov, Žika, Vanice, Svařeň, Vraclav. Zastoupení již bylo menší a tito hráči doplnili kapelu o trombony, basu, basheligon, fagot, další klárnety, křídlovky a horny. Později byla kapela přejmenována na Sedlecko – Vraclavská. Po smrti kapelníka Ježka se stal kapelníkem Jan Solil, po jeho smrti převzal kapelu Jan Šlétr ze Žiky (asi v roce 1974).\n\nJednalo o poměrně časté seskupení mladých lidí organizovaných v období vzniku republiky. Sedlecká skupiny byla založena roku 1923 a soustředila se na hraní divadla, taktéž divadla v přírodě, organizovala přednášky, výlety, besedy, mikulášské a vánoční besídky pro děti a scházela se pravidelně na valných hromadách a schůzích. Skupina měla předsedu, vedla si vlastní účetnictví atp. Muži byli označeni jako přátelé, ženy jako družky. Sedlecká skupina byla poměrně početná. Například v roce 1925 se k ní hlásilo 38 členů, o rok později 41 členů (25 přátel, 16 družek). Z každé valné hromady se vedli velmi podrobné zápisy o veškeré činnosti MSRD až do roku 1936, kdy je v knize veden poslední zápis.\n\nZápis z roku 1931 dokumentuje založení pěveckého sboru. Tento návrh podal Josef Kulhánek na XIV. valné hromadě a zde byla na 24. října svolána ustanovující schůze a první zkouška. Všichni přítomní souhlasili se založením a zavázali se, že budou navštěvovat zkoušky, které se konaly každou sobotu na sále u Paďourů. Poté byly předběžně rozděleny hlasy a ihned proběhla malá zkouška. Sbormistrem se stal Stanislav Kučera a sbor měl 12 členů, 4 dívky a ženy a 5 chlapců a mužů.                                                 \n\n\n"}
{"id": "539255", "url": "https://cs.wikipedia.org/wiki?curid=539255", "title": "Svatý Mikuláš (Vraclav)", "text": "Svatý Mikuláš (Vraclav)\n\nSvatý Mikuláš () je malá vesnice, část obce Vraclav v okrese Ústí nad Orlicí. Nachází se asi 0,5 km na severovýchod od Vraclavi. V roce 2009 zde bylo evidováno 39 adres. V roce 2001 zde trvale žilo 67 obyvatel.\n\nSvatý Mikuláš leží v katastrálním území Vraclav o výměře 9,74 km.\n\nPrvní písemná zmínka o obci pochází z roku 1688.\n\nNachází se zde barokní poutní kostel sv. Mikuláše se dvěma věžemi, ve kterém jsou uloženy dřevěné kolorované sochy z poutní cesty na poutní místo Hemže, zřícenina hradiště, kde byl vyvražděn Svatoplukem, příslušníkem Přemyslovců, 15. srpna 1108 mocný rod Vršovců (Mutina, jeho dva synové, Vnislav a Domaša) a stará poustevna.\n\n"}
{"id": "539256", "url": "https://cs.wikipedia.org/wiki?curid=539256", "title": "Třída Albany", "text": "Třída Albany\n\nTřída Albany byla lodní třída raketových křižníků námořnictva Spojených států amerických, vzniklých radikální přestavbou druhoválečných křižníků třídy Baltimore. V letech 1959-1964 byla přestavěna trojice křižníků – USS \"Albany\", USS \"Chicago\" a USS \"Columbus\", které námořnictvo provozovalo až do roku 1980. Původně měly být přestavěny ještě dva další – USS \"Rochester\" a USS \"Bremerton\", ovšem realizace byla zrušena z finančních důvodů.\n\nJednotky třídy \"Albany\":\nZ původních těžkých křižníků byly odstraněny veškeré nástavby včetně výzbroje a nahradily je nástavby nové, charakteristické svou výškou a futuristickým vzhledem.\n\nZákladem výzbroje byla dvě dvojitá odpalovací zařízení Mk 12 protiletadlových řízených střel dlouhého doletu Talos se zásobou 104 střel. Jedno bylo na přídi a druhé na zádi. Na bocích nástavby přitom byla ještě další dvě dvojitá odpalovací zařízení Mk 11, tentokrát pro protiletadlové střely Tartar. Těch bylo neseno 84 kusů. Protiponorkovou výzbroj tvořilo osminásobné odpalovací zařízení raketových torpéd ASROC ve středu lodi a dva tříhlavňové 324mm protiponorkové torpédomety po stranách nástavby. Hlavňová výzbroj původně zcela chyběla, později byly instalovány dva 127mm kanóny v jednohlavňových nekrytých postaveních.\n\nVe středu lodí byl též vyhrazen prostor pro osm balistických raket Polaris, ty ale nebyly z finančních důvodů instalovány. Nerealizován byl rovněž plán, vypouštět z nich letounové střely Regulus II.\n\nPohonný systém tvořily čtyři turbíny a čtyři kotle. Lodní šrouby byly rovněž čtyři. Nejvyšší rychlost dosahovala 32 uzlů.\n\nKřižník \"Chicago\" byl nasazen ve vietnamské válce. Zde v roce 1972, na vzdálenost 82 kilometrů, sestřelil severovietnamský MiG-17.\n\n\"Columbus\" byl vyřazen v roce 1975. U křižníků \"Albany\" a \"Chicago\" byla zvažována modernizace, která by prodloužila jejich operační službu, pro zastaralost systému Talos a přílišnou nákladnost od ní bylo upuštěno. Obě lodi proto byly vyřazeny v roce 1980. Nějaký čas byly drženy v rezervě a poté byly sešrotovány.\n\n"}
{"id": "539257", "url": "https://cs.wikipedia.org/wiki?curid=539257", "title": "Orlov (Vračovice-Orlov)", "text": "Orlov (Vračovice-Orlov)\n\nOrlov () je jihozápadní část obce Vračovice-Orlov v okrese Ústí nad Orlicí. V roce 2009 zde bylo evidováno 39 adres. V roce 2001 zde trvale žilo 74 obyvatel.\n\nOrlov leží v katastrálním území Vračovice o výměře 2,9 km.\n\nPrvní písemná zmínka o obci pochází z roku 1696.\n\n\n"}
{"id": "539260", "url": "https://cs.wikipedia.org/wiki?curid=539260", "title": "Vračovice", "text": "Vračovice\n\nVračovice () je severozápadní část obce Vračovice-Orlov v okrese Ústí nad Orlicí. Prochází zde silnice II/317. V roce 2009 zde bylo evidováno 30 adres. V roce 2001 zde trvale žilo 78 obyvatel.\n\nVračovice je také název katastrálního území o rozloze 2,9 km. V katastrálním území Vračovice leží i Orlov.\n\nPrvní písemná zmínka o obci pochází z roku 1349.\n\n\n"}
{"id": "539261", "url": "https://cs.wikipedia.org/wiki?curid=539261", "title": "Koburk", "text": "Koburk\n\nKoburk () je vesnice, část obce Výprachtice v okrese Ústí nad Orlicí. Nachází se asi 1,5 km na jihovýchod od Výprachtic.\n\nKoburk je také název katastrálního území o rozloze 1,77 km.\n\nObec vznikla v rámci raabizace rozparcelováním vrchnostenského dvora ve Výprachticích a později i ovčína na Pláňavech (patřícího pod sousední Dolní Heřmanice) v roce 1789. Nově vyčleněná obec byla pojmenována podle Bedřicha Josiáše, prince Koburského, který se v tom roce proslavil vítězstvím nad Turky v bitvě u města Fokšany a byl povýšen do hodnosti polního maršála.\n\nV roce 2009 zde bylo evidováno 54 adres. V roce 2001 zde trvale žilo 100 obyvatel.\n\n"}
{"id": "539262", "url": "https://cs.wikipedia.org/wiki?curid=539262", "title": "Valteřice (Výprachtice)", "text": "Valteřice (Výprachtice)\n\nValteřice () je malá osada, dříve samostatná obec, od 1. 1. 1953 sloučena s obcí Výprachtice v okrese Ústí nad Orlicí. Nachází se asi 3,5 km na východ od Výprachtic. V roce 2009 zde bylo evidováno 37 adres. V roce 2001 zde trvale žilo 8 obyvatel.\n\nValteřice leží v katastrálním území Valteřice u Výprachtic o rozloze 3,17 km.\n"}
{"id": "539264", "url": "https://cs.wikipedia.org/wiki?curid=539264", "title": "Brteč", "text": "Brteč\n\nBrteč () je malá vesnice, část města Vysoké Mýto v okrese Ústí nad Orlicí. Nachází se asi 3,5 km na jihozápad od Vysokého Mýta. V roce 2009 zde bylo evidováno 36 adres. V roce 2001 zde trvale žilo 95 obyvatel.\n\nBrteč je také název katastrálního území o rozloze 2,85 km.\n\n"}
{"id": "539266", "url": "https://cs.wikipedia.org/wiki?curid=539266", "title": "Choceňské Předměstí", "text": "Choceňské Předměstí\n\nChoceňské Předměstí () je část města Vysoké Mýto v okrese Ústí nad Orlicí. Nachází se na severovýchodě Vysokého Mýta. Prochází zde silnice II/357. V roce 2009 zde bylo evidováno 542 adres. V roce 2001 zde trvale žilo 1493 obyvatel.\n\nChoceňské Předměstí leží v katastrálním území Vysoké Mýto o výměře 27,55 km.\n"}
{"id": "539267", "url": "https://cs.wikipedia.org/wiki?curid=539267", "title": "Knířov", "text": "Knířov\n\nKnířov () je malá vesnice, část města Vysoké Mýto v okrese Ústí nad Orlicí v Pardubickém kraji. Nachází se asi 2,5 km na jih od Vysokého Mýta. V roce 2009 zde bylo evidováno 20 adres. V roce 2001 zde trvale žilo 29 obyvatel.\n\nKnířov leží v katastrálním území Lhůta u Vysokého Mýta o výměře 4,14 km.\n\nHistorie Knířova sahá až do 12. století. Farní kostel byl založen v 1. polovině 14. století. Za husitství ves zažila úpadek, změna nastala až roku 1558, kdy ji získalo město Vysoké Mýto, jehož měšťané opravili místní kostel a udělali z něj poutní místo. Roku 1730 se kostel stal útočištěm proti moru, který se městu nakonec vyhnul, za což byla dávána zásluha Panně Marii knířovské. Roku 1864 pak byla obnovena fara.\n\n"}
{"id": "539268", "url": "https://cs.wikipedia.org/wiki?curid=539268", "title": "Lhůta (Vysoké Mýto)", "text": "Lhůta (Vysoké Mýto)\n\nLhůta () je vesnice, část města Vysoké Mýto v okrese Ústí nad Orlicí. Nachází se asi 3,5 km na jihozápad od Vysokého Mýta. Prochází zde silnice II/357. V roce 2009 zde bylo evidováno 54 adres. V roce 2001 zde trvale žilo 104 obyvatel.\n\nLhůta leží v katastrálním území Lhůta u Vysokého Mýta o rozloze 4,14 km. V katastrálním území Lhůta u Vysokého Mýta leží i Knířov.\n\n"}
{"id": "539270", "url": "https://cs.wikipedia.org/wiki?curid=539270", "title": "Litomyšlské Předměstí", "text": "Litomyšlské Předměstí\n\nLitomyšlské Předměstí () je část města Vysoké Mýto v okrese Ústí nad Orlicí. Nachází se na jihovýchodě Vysokého Mýta. Prochází zde silnice I/35. V roce 2009 zde bylo evidováno 872 adres. V roce 2001 zde trvale žilo 6502 obyvatel. Litomyšlské Předměstí leží v katastrálním území Vysoké Mýto o výměře 27,55 km. K části Litomyšlské Předměstí náleží i osada Voštice, kde se nachází též letiště Vysoké Mýto.\n"}
{"id": "539271", "url": "https://cs.wikipedia.org/wiki?curid=539271", "title": "Pražské Předměstí (Vysoké Mýto)", "text": "Pražské Předměstí (Vysoké Mýto)\n\nPražské Předměstí () je část města Vysoké Mýto v okrese Ústí nad Orlicí. Nachází se na severu Vysokého Mýta. Prochází zde silnice I/35. V roce 2009 zde bylo evidováno 514 adres. V roce 2001 zde trvale žilo 3002 obyvatel.\n\nPražské Předměstí leží v katastrálním území Vysoké Mýto o výměře 27,55 km.\n"}
{"id": "539272", "url": "https://cs.wikipedia.org/wiki?curid=539272", "title": "Svařeň", "text": "Svařeň\n\nSvařeň () je vesnice, část města Vysoké Mýto v okrese Ústí nad Orlicí. Nachází se asi 5 km na jihozápad od Vysokého Mýta. V roce 2009 zde bylo evidováno 55 adres. V roce 2001 zde trvale žilo 91 obyvatel.\n\nSvařeň je také název katastrálního území o rozloze 3,35 km.\n\n"}
{"id": "539273", "url": "https://cs.wikipedia.org/wiki?curid=539273", "title": "Vanice", "text": "Vanice\n\nVanice () je malá vesnice, část města Vysoké Mýto v okrese Ústí nad Orlicí. Nachází se asi 2 km na jihozápad od Vysokého Mýta. V roce 2009 zde bylo evidováno 45 adres. V roce 2001 zde trvale žilo 86 obyvatel.\n\nVanice je také název katastrálního území o rozloze 2,1 km.\n\n"}
{"id": "539277", "url": "https://cs.wikipedia.org/wiki?curid=539277", "title": "Stříhanov", "text": "Stříhanov\n\nStříhanov () je část (východní polovina) obce Zádolí v okrese Ústí nad Orlicí. Se Zádolím tvoří jeden souvislý sídelní útvar, jímž prochází silnice II/357. V roce 2009 zde bylo evidováno 25 adres. V roce 2001 zde trvale žilo 39 obyvatel.\n\nStříhanov je také název katastrálního území o rozloze 2,08 km. Katastrální hranice mezi Stříhanovem a Zádolím probíhá takřka středem obce, kde sleduje v přibližně jiho-severním směru místní drobnou vodoteč na dně údolí.\n\n"}
{"id": "539278", "url": "https://cs.wikipedia.org/wiki?curid=539278", "title": "Bohousová", "text": "Bohousová\n\nBohousová () je vesnice, část obce Záchlumí v okrese Ústí nad Orlicí. . Prochází tudy železniční trať Týniště nad Orlicí - Letohrad. V roce 2009 zde bylo evidováno 70 adres. V roce 2001 zde trvale žilo 168 obyvatel.\n\nBohousová je také název katastrálního území o rozloze 4,98 km.\n\nPrvní písemná zmínka o obci pochází z roku 1543.\n\n\n\n"}
{"id": "539279", "url": "https://cs.wikipedia.org/wiki?curid=539279", "title": "Nachal Jechi'am", "text": "Nachal Jechi'am\n\nNachal Jechi'am (: נחל יחיעם, : \"vádí Madžanuna\", v přepisu do angličtiny Nahal Yehi'am) je vádí v západní části Horní Galileji v Izraeli, v Severním distriktu. \n\nPramení v hornaté krajině jižně od města Ma'alot-Taršicha, v prostoru nově zbudovaného města Kfar Vradim. Pak teče jihozápadním směrem výrazně zahloubeným údolím. Míjí z jihu vesnici Jechi'am se zříceninou středověkého hradu a ze severu město Januch-Džat. Severně od osady Klil opouští údolí a vstupuje do otevřené krajiny. Severně od vesnice Amka pak ústí do vádí Nachal Bejt ha-Emek, které odvodňuje tuto část Horní Galileji skrz Izraelskou pobřežní planinu do Středozemního moře. Část údolí Nachal Jechi'am poblíž vesnice Jechi'am je chráněna jako přírodní rezervace. Arabský název vádí Madžanuna (doslova \"Bláznivé vádí\") odkazuje na klikatý a nepravidelný směr tohoto toku.\n\nlevostranné\n\npravostranné\n\n\n"}
{"id": "539283", "url": "https://cs.wikipedia.org/wiki?curid=539283", "title": "Janovičky (Zámrsk)", "text": "Janovičky (Zámrsk)\n\nJanovičky () je část obce Zámrsk v okrese Ústí nad Orlicí. Nachází se na severozápadě Zámrsku. Prochází zde silnice I/35. V roce 2009 zde bylo evidováno 43 adres. V roce 2001 zde trvale žilo 117 obyvatel.\n\nJanovičky leží v katastrálním území Janovičky u Zámrsku o rozloze 2,04 km.\n\nPrvní písemná zmínka o obci pochází z roku 1244.\n\n\n"}
{"id": "539284", "url": "https://cs.wikipedia.org/wiki?curid=539284", "title": "Nová Ves (Zámrsk)", "text": "Nová Ves (Zámrsk)\n\nNová Ves () je část obce Zámrsk v okrese Ústí nad Orlicí. Nachází se na západě Zámrsku. Prochází zde silnice I/35. V roce 2009 zde bylo evidováno 69 adres. V roce 2001 zde trvale žilo 222 obyvatel.\n\nNová Ves leží v katastrálním území Zámrsk o výměře 5,43 km.\n\nPrvní písemná zmínka o obci pochází z roku 1787.\n\n\n"}
{"id": "539285", "url": "https://cs.wikipedia.org/wiki?curid=539285", "title": "Hlavná", "text": "Hlavná\n\nHlavná () je malá vesnice, část obce Žampach v okrese Ústí nad Orlicí. Nachází se asi 1,5 km na jihozápad od Žampachu. V roce 2009 zde bylo evidováno 28 adres. V roce 2001 zde trvale žilo 38 obyvatel.\n\nHlavná leží v katastrálním území Žampach o výměře 5,56 km.\n"}
{"id": "539291", "url": "https://cs.wikipedia.org/wiki?curid=539291", "title": "Węgorapa", "text": "Węgorapa\n\nWęgorapa ( , , ( , , v notangštině (jeden z vymřelých pruských jazyků) \"Vingrupė\", je řeka ve Varmijsko-mazurském vojvodství v Polsku a v Kaliningradské oblasti v Rusku. Je 172 km dlouhá, z toho 44 km v Polsku. Povodí má rozlohu 3 639 km². Šířka koryta v horním a středním toku je 5 - 12 m, v dolním toku 7 - 25 m, hloubka 0,2 - 2 m, v dolním toku 1,5 - 3. Rychlost toku je 0,2 - 0,6 m/s. \n\nVytéká v Polsku z jezera Mamry. Soutokem zleva s řekou Įsrutis (rusky Инструч, zprava) u ruského města Čerňagovsk tvoří řeku Pregola.\n\nZdroj vody je z jezera Mamry, sněhový, dešťový a podzemní. Zamrzá v zimě na 2 až 3 měsíce.\n\nNa polském i ruském území byly postaveny malé vodní elektrárny. Historický význam má Ozjorská vodní elektrárna o výkonu 500 kW.\n\n"}
{"id": "539326", "url": "https://cs.wikipedia.org/wiki?curid=539326", "title": "Vysoké Mýto-Město", "text": "Vysoké Mýto-Město\n\nVysoké Mýto-město () je část města Vysoké Mýto v okrese Ústí nad Orlicí. V roce 2009 zde bylo evidováno 261 adres. V roce 2001 zde trvale žilo 714 obyvatel.\n\nVysoké Mýto-město leží v katastrálním území Vysoké Mýto o výměře 27,55 km.\n"}
{"id": "539329", "url": "https://cs.wikipedia.org/wiki?curid=539329", "title": "Teorie závislosti", "text": "Teorie závislosti\n\nTeorie závislosti (španělsky: \"teoría de dependencia\", anglicky: \"theory of dependency\") je teorie respektive soubor teorií vysvětlující ekonomické postavení zemí Latinské Ameriky a Karibiku (potažmo jiných zemí Třetího světa) ve světovém hospodářství pomocí pojmu závislosti. Teorie byla formulována během 50. a 60. let let 20. století a původně byla spojena s prací argentinského ekonoma Raúla Preibische a \"Hospodářské komise Spojených národů pro Latinskou Ameriku\" (CEPAL), jež se snažila připravit půdu pro liberálně laděné modernizační politiky v poválečné Latinské Americe a přitom zohlednit specifický historický vývoj regionu.\n\nBěhem 60. letech 20. století začala teorie závislosti stavět na marxistickém pojetí a vycházela přitom například z prací marxisty Paula A. Barana \"Political Economy of the Underdevelopment\" (1952) a \"Political Economy of the Growth\" (1957). Za nejvýznamnějšího autora marxistického pojetí teorie závislosti je považován André Gunder Frank. Během 60. a 70. let se teorie závislosti stala platformou pro kritiky modernizační teorie a jejího pojetí hospodářského a sociálního rozvoje. V 70. letech 20. století byla tato teorie přepracována Immanuelem Wallersteinem do teorie světového systému (nebo světosystému).\n\nTeorie závislosti postavila do centra svého zájmu studium struktury hospodářské závislosti zemí Latinské Ameriky a Karibiku na světových velmocech. Původně v Preibischově a Singerově pojetí šlo o závislost viděnou uvnitř hospodářských vztahů vývozu a dovozu, které byly obecným základem postavení regionu ve světovém měřítku (tedy jako exportéra nerostných surovin a dovozu především evropských technologii a inovací i hotových výrobků). V liberálně modernizačním duchu viděli Preibisch a Singer řešení v nové orientaci regionu na politiku industrializaci se substitucí importu.\n\nV pozdějším, především marxistickém pojetí A. Gundera Franka, je závislost konceptualizována do modelu nerovnoměrných vztahů mezi \"centrem\" (tedy v tomto případě Západní Evropou) a \"satelity\" (tedy v tomto případě Latinskou Amerikou a Karibikem). Tento základní vztah mezi na jedné straně centrem a na druhé satelitem je potom strukturován nejenom na globální úrovni, ale také na regionální a místní úrovni, takže komplexně ovlivňuje ekonomický, společenský a kulturní rozvoj daného regionu (nebo země). Součástí vztahu mezi centrem a satelitem na globální úrovni je také výše zmíněná orientace satelitu na export nerostných surovin do centra, jež činí satelit závislý na poptávce z centra. Právě tato závislost je chápána jako centrální problém a příčina zranitelnosti a zaostalosti Latinské Ameriky. Gunder Frank si dále všiml toho, že hospodářská situace satelitu se zlepšila v případě, že se centrum ocitlo v politické nebo hospodářské krizi, jež vyvolala větší potřebu pro nerostné suroviny a zároveň uvolnila hospodářskou kontrolu nad satelitem (zde měl na mysli především období první a druhé světové války na které země Latinské Ameriky hospodářsky profitovaly).\n\nV pojetí Fernanda Henriqua Cardosa a Enza Faletta má závislost nejenom ekonomickou podobu ale také podobu společenskou. Ta ovlivňuje celkový společenský rozvoj Latinské Ameriky a stojí v centru zájmu jejich vlivné studie \"Závislost a rozvoj v Latinské Americe\"(1979 česky 2007). V této studii Cardoso a Faletto analyzovali sociální podstatu závislosti regionu a koncentrovali svůj zájem na roli středních tříd, latinskoamerických oligarchii, na roli nacionalismu, budování národního státu a na další sociální a politické dimenze ekonomické závislosti regionu.\n\nAmerický sociolog Immanuel Wallerstein přijal řadu podnětů z teorie závislosti ve své vlastní teorii (respektive přístupu) světového systému, v rámci kterého formuloval model jádra, semiperiférie a periférie. Na rozdíl od předchozích autorů se však zaměřuje na studium světového systému mimo rámec národního státu jako základní jednotky vědecké analýzy. Wallerstein místo toho studuje vztahy závislosti v případě světových říší kontrolovaných jedním státem (například Britským impériem) a politicky mnohočetnými světovými ekonomikami.\n\nTeorie závislosti byla podrobena řadě kritik. Například H. Freedman a J. Wayne shrnuli kriticismus do několika bodů, ve kterých hovoří o tom, že teorie závislosti příliš spoléhá na dvoustranné vztahy mezi státy jako základní jednotku své analýzy světového systému a své modely světového systému vidí jako kumulaci hierarchicky organizovaných rolí. Dále je podle jejich názoru v rámci tohoto pojetí vztahů mezi jednotkami (státy) příliš zdůrazněna dimenze výměny a nikoliv produkce, a naopak geografická a sociální dimenze vztahů v ní chybí.\n\nGary Gereffi se zase zaměřil na aplikovatelnost teorie závislosti mimo region Latinské Ameriky a zpochybnil ji v komparativním vztahu k empirickému materiálu, který se věnoval východní Asii.\n\n"}
{"id": "539330", "url": "https://cs.wikipedia.org/wiki?curid=539330", "title": "Pisa (přítok Angrapy)", "text": "Pisa (přítok Angrapy)\n\nPisa ( , ( , je řeka v Kaliningradské oblasti Ruska. Je 98 km dlouhá. Šířka koryta je 5 - 25 m, hloubka 0,1 - 1,5 m. Rychlost toku je 0,1 - 0,4 m/s. \n\nVytéká z jezera Vištytis, které tvoří hranici mezi Litvou a Kaliningradskou oblastí Ruska. \n\n"}
{"id": "539332", "url": "https://cs.wikipedia.org/wiki?curid=539332", "title": "Jan Parléř", "text": "Jan Parléř\n\nJan Parléř (1359 v Praze – 1405 nebo 1406), byl český architekt německého původu (Johann Parler der Jüngere). Pocházel z rodiny Parleřů, jejíž členové byli architekti v celé Evropě. Byl synem známého architekta Petra Parléře, který stavěl katedrálu svatého Víta a Karlův most v Praze.\n\nVyučil se ve svatovítské huti Petra Parléře, kde je poprvé zmíněn roku 1377. Roku 1389 se oženil v Kutné Hoře a byl hlavním architektem chrámu svaté Barbory v prvním období jeho stavby. Po smrti otce pracoval Jan Parléř od roku 1398 v Praze, kde pokračoval v práci na katedrále svatého Víta až do své smrti.\n"}
{"id": "539333", "url": "https://cs.wikipedia.org/wiki?curid=539333", "title": "Seznam katastrálních území v okrese Ústí nad Orlicí", "text": "Seznam katastrálních území v okrese Ústí nad Orlicí\n\nV této tabulce je uveden kompletní výčet katastrálních území Okresu Ústí nad Orlicí, včetně rozlohy a sídel, které na nich leží.\n\nCelková výměra 1267,16 km\n\nhttp://www.uir.cz/ Územně identifikační registr ČR\n"}
{"id": "539334", "url": "https://cs.wikipedia.org/wiki?curid=539334", "title": "Smolná (Bělá u Jevíčka)", "text": "Smolná (Bělá u Jevíčka)\n\nSmolná je malá vesnice, část obce Bělá u Jevíčka v okrese Svitavy. Nachází se asi 2,5 km na jihovýchod od Bělé u Jevíčka. V roce 2009 zde bylo evidováno 38 adres. V roce 2001 zde trvale žilo 70 obyvatel.\n\nSmolná leží v katastrálním území Smolná u Jevíčka o rozloze 1,96 km.\n\nNa návsi se nachází požární zbrojnice s pomníkem obětem I. světové války s následujícím textem : 1914 – 1918 / Bratři, kteří se nevrátili : /Jan Koukal stár 41 r. / Jan Odvalil stár 37 r. / Leop. Schüch stár 23 r. / Rud. Vašek stár 27 r. / Věčná paměť budiž Vám zachována. / Sbor dobr. hasičů ve Smolné.\nVedle požádní zbrojnice se nachází kaplička s kamenný kříž a vysázenými lipami a nápisem : Nákladem osady Smolné 1904.\n"}
{"id": "539335", "url": "https://cs.wikipedia.org/wiki?curid=539335", "title": "Unerázka", "text": "Unerázka\n\nUnerázka (německy \"Unrutz\") je malá vesnice, část obce Bezděčí u Trnávky v okrese Svitavy. Nachází se asi 1,5 km na severozápad od Bezděčí u Trnávky. V roce 2009 zde bylo evidováno 18 adres. V roce 2001 zde trvale žilo 57 obyvatel.\n\nUnerázka je také název katastrálního území o rozloze 2,18 km. Západně od vsi protéká říčka Jevíčka.\n\n"}
{"id": "539336", "url": "https://cs.wikipedia.org/wiki?curid=539336", "title": "Zálesí (Biskupice)", "text": "Zálesí (Biskupice)\n\nZálesí (do roku 1950 \"Libštejn\") je malá vesnice, část obce Biskupice v okrese Svitavy. Nachází se asi 1 km na jihovýchod od Biskupic. V roce 2009 zde bylo evidováno 36 adres. V roce 2001 zde trvale žilo 35 obyvatel.\n\nZálesí leží v katastrálním území Zálesí u Jevíčka o rozloze 4,63 km.\n\nVe vsi stojí kaplička a před ní kamenný kříž.\n"}
{"id": "539337", "url": "https://cs.wikipedia.org/wiki?curid=539337", "title": "Nectava", "text": "Nectava\n\nNectava je malá vesnice, část obce Březinky v okrese Svitavy. Nachází se asi 0,5 km na jih od Březinek. Prochází tudy železniční trať Prostějov–Chornice a silnice II/366. V roce 2009 zde bylo evidováno 22 adres. V roce 2001 zde trvale žilo 30 obyvatel.\n\nNectava leží v katastrálním území Březinky o výměře 3,3 km.\n\nPři jihozápadním okraji vsi protéká stejnojmenný potok, který je pravostranným přítokem Jevíčky.\n\n"}
{"id": "539338", "url": "https://cs.wikipedia.org/wiki?curid=539338", "title": "Hamry (Bystré)", "text": "Hamry (Bystré)\n\nHamry je vesnice, část města Bystré v okrese Svitavy. Nachází se asi 3 km na severovýchod od Bystrého. Prochází zde silnice II/364. V roce 2009 zde bylo evidováno 87 adres. V roce 2001 zde trvale žilo 34 obyvatel.\n\nHamry leží v katastrálním území Hamry nad Křetínkou o rozloze 1,39 km.\n\nVesnici tvoří rozptýlené chalupy v údolích Zlatého potoka a Křetínky podél silnice II/364 mezi Svojanovem a Bystrým. Většina domů dnes slouží k rekreačním účelům, na území vesnice je i hotel Otakar s řeckou restaurací a pod lyžařským svahem je restaurace U Tušlů. Z bývalého mlýna vznikla pila.\n\n"}
{"id": "539340", "url": "https://cs.wikipedia.org/wiki?curid=539340", "title": "Pekla", "text": "Pekla\n\nPekla je vesnice, část obce Cerekvice nad Loučnou v okrese Svitavy. Nachází se 1,5 km na sever od Cerekvice nad Loučnou. V roce 2009 zde bylo evidováno 54 adres. V roce 2001 zde trvale žilo 90 obyvatel.\n\nPekla je také název katastrálního území o rozloze 2,96 km.\n\n"}
{"id": "539342", "url": "https://cs.wikipedia.org/wiki?curid=539342", "title": "Jiříkov (Dolní Újezd)", "text": "Jiříkov (Dolní Újezd)\n\nJiříkov je malá vesnice, část obce Dolní Újezd v okrese Svitavy. Nachází se 2 km na sever od Dolního Újezdu. V roce 2009 zde bylo evidováno 37 adres. V roce 2001 zde trvale žilo 78 obyvatel.\n\nJiříkov leží v katastrálním území Dolní Újezd u Litomyšle o výměře 19,72 km.\n\nOsada Jiříkov byla založena roku 1785 Jiříkem Křišťanem Valdštejnským. V roce 1922 v obci 30 stavení. V roce 1923 započato se stavbou silnice k Říkovicím přes Jiříkov z Dolního Újezda.\n\nDne 5. července 1928 založen Sbor dobrovolných hasičů pro osadu Jiříkov. Přihlásilo se 31 činných členů a 13 přispívajících členů. Hasičský stroj zakoupen u firmy Stratílek ve Vysokém Mýtě za 12 560 Kč. Starostou zvolen Josef Stráník čp. 17, velitelem Josef Stráník čp. 38.\n\n"}
{"id": "539344", "url": "https://cs.wikipedia.org/wiki?curid=539344", "title": "Václavky", "text": "Václavky\n\nVáclavky je malá vesnice, část obce Dolní Újezd v okrese Svitavy. Nachází se 3 km na severozápad od Dolního Újezdu. V roce 2009 zde bylo evidováno 12 adres. V roce 2001 zde trvale žilo 25 obyvatel.\n\nVáclavky leží v katastrálním území Dolní Újezd u Litomyšle o výměře 19,72 km.\n\nOsada Václavky byla založena roku 1730 Františkem Václavem hrabětem Trautmansdorfem. V roce 1922 v ní bylo 13 stavení.\n\n"}
{"id": "539346", "url": "https://cs.wikipedia.org/wiki?curid=539346", "title": "Žipotín", "text": "Žipotín\n\nŽipotín (německy \"Seibelsdorf\") je malá vesnice, část obce Gruna v okrese Svitavy v Pardubickém kraji. Nachází se asi 2 km na východ od Gruny. V roce 2009 zde bylo evidováno 27 adres. V roce 2001 zde trvale žilo 32 obyvatel. Je tvořena větší obytnou částí Karlín a odlehlejší původní vsí Žipotín, z níž zůstalo jen několik domů a kaple. Mezi oběma částmi probíhá silnice I/35.\n\nŽipotín je také název katastrálního území o rozloze 3,12 km.\n\nV roce 1365 se ves Žipotín objevuje mezi cimburským zbožím, které jeho majitel Jindřich z Lipé prodal v r. 1365 markraběti Janu Jindřichovi. Ke zboží tehdy náležely hrad Cimburk s městečkem (Trnávkou), Staré Město, Pacov, Lažany, Mezihoří, Petrůvka, Unerázka, Rozstání, Malíkov, Radkov, Gruna, Žipotín, Větší a Menší Bohdalov, Chornice a Jevíčko. V r. 1398 se Žipotín objevuje mezi třebovským zbožím, které zapsal markrabě Jošt Heralt z Kunštátu. V roce 1490 se ves objevuje mezi třebovským zbožím, které zapsal další z držitelů Jiří Hrabiše Kostka z Postupic Ladislavu z Boskovic. Ves se vyskytuje v urbářích třebovského panství z let 1535 až 1548 a z roku 1563. V roce 1535 se v Žipotíně uvádí dědičná rychta. V r. 1602 odprodal Ladislav Velen ze Žerotína Žipotín od třebovského panství Janu Němčickému z Němčic. Jako součást třebovského panství je ves opět uvedena v urbariální fázi z období 1775 až 1776.\n\n"}
{"id": "539347", "url": "https://cs.wikipedia.org/wiki?curid=539347", "title": "Gajer (Janov)", "text": "Gajer (Janov)\n\nGajer je malá vesnice, část obce Janov v okrese Svitavy. Nachází se asi 2,5 km na jihovýchod od Janova. Prochází zde silnice I/35. V roce 2009 zde bylo evidováno 22 adres. V roce 2001 zde trvale žilo 32 obyvatel.\n\nGajer leží v katastrálním území Janov u Litomyšle o výměře 24,71 km.\n\n"}
{"id": "539348", "url": "https://cs.wikipedia.org/wiki?curid=539348", "title": "Mendryka", "text": "Mendryka\n\nMendryka je malá vesnice, část obce Janov v okrese Svitavy. Nachází se asi 1,5 km na jihovýchod od Janova. V roce 2009 zde bylo evidováno 30 adres. V roce 2001 zde trvale žilo 69 obyvatel.\n\nMendryka leží v katastrálním území Janov u Litomyšle o výměře 24,71 km.\n\nPrvní písemná zmínka o obci pochází z roku 1617. V místech dnešní Mendryky stával v roce 1557 dvůr s myslivnou. V roce 1837 zde žilo 589 obyvatel. \n"}
{"id": "539349", "url": "https://cs.wikipedia.org/wiki?curid=539349", "title": "Zadní Arnoštov", "text": "Zadní Arnoštov\n\nZadní Arnoštov (německy \"Hinter Ehrnsdorf\") je vesnice, část města Jevíčko v okrese Svitavy. Nachází se asi 4,5 km na severozápad od Jevíčka. Prochází zde silnice II/366. V roce 2009 zde bylo evidováno 66 adres. V roce 2001 zde trvale žilo 69 obyvatel.\n\nZadní Arnoštov je také název katastrálního území o rozloze 10,06 km.\n\n"}
{"id": "539352", "url": "https://cs.wikipedia.org/wiki?curid=539352", "title": "Jelínek (Kamenec u Poličky)", "text": "Jelínek (Kamenec u Poličky)\n\nJelínek je malá vesnice, část obce Kamenec u Poličky v okrese Svitavy. Nachází se asi 2,5 km na jihovýchod od Kamence u Poličky. V roce 2009 zde bylo evidováno 6 adres. V roce 2001 zde trvale žilo 10 obyvatel.\n\nJelínek leží v katastrálním území Kamenec u Poličky o výměře 8,03 km.\n\nŽelezný kříž na kamenném podstavci před statkem s nápisem : Z lásky / k svému Spasiteli / postavili osadníci / z Jelínka. L.P. 19 15/8 03.\nLesní kaple při silnici směrem na Šibeniční vrch u Poličky v místech zvaném Bořiny.\n\n"}
{"id": "539355", "url": "https://cs.wikipedia.org/wiki?curid=539355", "title": "Lačnov (Korouhev)", "text": "Lačnov (Korouhev)\n\nLačnov () je vesnice, část obce Korouhev v okrese Svitavy. Nachází se asi 3,5 km na západ od Korouhve. Prochází zde silnice II/353 a silnice II/357. V roce 2009 zde bylo evidováno 52 adres. V roce 2001 zde trvale žilo 48 obyvatel.\n\nLačnov leží v katastrálním území Lačnov u Korouhve o rozloze 1,92 km.\n"}
{"id": "539356", "url": "https://cs.wikipedia.org/wiki?curid=539356", "title": "Nová Ves (Kunčina)", "text": "Nová Ves (Kunčina)\n\nNová Ves (německy \"Neudorf\") je vesnice, část obce Kunčina v okrese Svitavy. Nachází se asi 2,5 km na západ od Kunčiny. V roce 2009 zde bylo evidováno 131 adres. V roce 2001 zde trvale žilo 323 obyvatel.\n\nNová Ves leží v katastrálním území Nová Ves u Moravské Třebové o rozloze 8,67 km.\n\nNa severním okraji obce se nachází přírodní památka Pod Skálou.\n\nPrvní písemná zmínka o obci pochází z roku 1365.\n\n\nVe vsi stojí na místě bývalého dřevěného kostela kostel svatého Rocha z roku 1857.\n"}
{"id": "539357", "url": "https://cs.wikipedia.org/wiki?curid=539357", "title": "Lány (Litomyšl)", "text": "Lány (Litomyšl)\n\nLány je část města Litomyšl v okrese Svitavy. Nachází se na severozápadě Litomyšle. Prochází zde silnice I/35. V roce 2009 zde bylo evidováno 127 adres. V roce 2001 zde trvale žilo 428 obyvatel.\n\nLány leží v katastrálním území Lány u Litomyšle o rozloze 2,24 km.\n\n\n"}
{"id": "539358", "url": "https://cs.wikipedia.org/wiki?curid=539358", "title": "Litomyšl-Město", "text": "Litomyšl-Město\n\nLitomyšl-Město je část města Litomyšl v okrese Svitavy. V roce 2009 zde bylo evidováno 1071 adres. V roce 2001 zde trvale žilo 6435 obyvatel.\n\nLitomyšl-Město leží v katastrálním území Litomyšl o výměře 9,5 km.\n"}
{"id": "539361", "url": "https://cs.wikipedia.org/wiki?curid=539361", "title": "Nedošín", "text": "Nedošín\n\nNedošín je část města Litomyšl v okrese Svitavy v Pardubickém kraji. Nachází se na severozápadě Litomyšle. V roce 2009 zde bylo evidováno 124 adres. V roce 2001 zde trvale žilo 239 obyvatel.\n\nNedošín je také název katastrálního území o rozloze 4,15 km.\n\nProchází tudy silnice I/35 a železniční trať Choceň - Litomyšl se zastávkou \"Litomyšl-Nedošín\".\n\n\n"}
{"id": "539362", "url": "https://cs.wikipedia.org/wiki?curid=539362", "title": "Nová Ves u Litomyšle", "text": "Nová Ves u Litomyšle\n\nNová Ves u Litomyšle je malá vesnice, část města Litomyšl v okrese Svitavy. Nachází se asi 4,5 km na jih od Litomyšle. Prochází zde silnice II/360. V roce 2009 zde bylo evidováno 47 adres. V roce 2001 zde trvale žilo 124 obyvatel.. Vesnice se nachází v nadmořské výšce okolo 400 metrů.\n\nNová Ves u Litomyšle je také název katastrálního území o rozloze 2,89 km.\n\n\n"}
{"id": "539363", "url": "https://cs.wikipedia.org/wiki?curid=539363", "title": "Pazucha", "text": "Pazucha\n\nPazucha je vesnice, část města Litomyšl v okrese Svitavy. Nachází se asi 4 km na východ od Litomyšle. V roce 2009 zde bylo evidováno 73 adres. V roce 2001 zde trvale žilo 119 obyvatel.\n\nPazucha je také název katastrálního území o rozloze 5,19 km.\n\n\n"}
{"id": "539364", "url": "https://cs.wikipedia.org/wiki?curid=539364", "title": "Pohodlí", "text": "Pohodlí\n\nPohodlí je vesnice, část města Litomyšl v okrese Svitavy. Nachází se asi 5,5 km na jih od Litomyšle. Prochází zde silnice II/360. V roce 2009 zde bylo evidováno 109 adres. V roce 2001 zde trvale žilo 288 obyvatel.\n\nPohodlí je také název katastrálního území o rozloze 3,33 km.\n\nZdejším rodákem je sklářský výtvarník a pedagog Jaroslav Brychta (1895-1971).\n\n"}
{"id": "539365", "url": "https://cs.wikipedia.org/wiki?curid=539365", "title": "Suchá (Litomyšl)", "text": "Suchá (Litomyšl)\n\nSuchá je malá vesnice, část města Litomyšl v okrese Svitavy. Nachází se asi 3 km na severovýchod od Litomyšle. V roce 2009 zde bylo evidováno 47 adres. V roce 2001 zde trvale žilo 121 obyvatel.\n\nSuchá leží v katastrálním území Záhraď o výměře 3,28 km.\n\n\n"}
{"id": "539366", "url": "https://cs.wikipedia.org/wiki?curid=539366", "title": "Zahájí (Litomyšl)", "text": "Zahájí (Litomyšl)\n\nZahájí je část města Litomyšl v okrese Svitavy. Nachází se na severu Litomyšle. V roce 2009 zde bylo evidováno 383 adres. V roce 2001 zde trvale žilo 1483 obyvatel.\n\nZahájí leží v katastrálním území Litomyšl o výměře 9,5 km.\n"}
{"id": "539367", "url": "https://cs.wikipedia.org/wiki?curid=539367", "title": "Bohdalov (Městečko Trnávka)", "text": "Bohdalov (Městečko Trnávka)\n\nBohdalov (německy \"Bodelsdorf\") je vesnice, část obce Městečko Trnávka v okrese Svitavy. Nachází se asi 6 km na severovýchod od Městečka Trnávky. V roce 2009 zde bylo evidováno 60 adres. V roce 2001 zde trvale žilo 79 obyvatel.\n\nBohdalov leží v katastrálním území Bohdalov u Městečka Trnávky o rozloze 6,6 km.\n\n"}
{"id": "539368", "url": "https://cs.wikipedia.org/wiki?curid=539368", "title": "Lázy (Městečko Trnávka)", "text": "Lázy (Městečko Trnávka)\n\nLázy je vesnice, část obce Městečko Trnávka v okrese Svitavy. Nachází se asi 2 km na jihovýchod od Městečka Trnávky. Prochází zde silnice II/371. V roce 2009 zde bylo evidováno 61 adres. V roce 2001 zde trvale žilo 159 obyvatel.\n\nLázy je také název katastrálního území o rozloze 9,79 km.\n\nPrvní písemná zmínka o obci pochází z roku 1365.\n\n\n"}
{"id": "539369", "url": "https://cs.wikipedia.org/wiki?curid=539369", "title": "Ludvíkov (Městečko Trnávka)", "text": "Ludvíkov (Městečko Trnávka)\n\nLudvíkov (německy \"Ludwigsdorf\") je malá vesnice, část obce Městečko Trnávka v okrese Svitavy. Nachází se asi 3 km na západ od Městečka Trnávky. V roce 2009 zde bylo evidováno 18 adres. V roce 2001 zde trvale žilo 19 obyvatel.\n\nLudvíkov leží v katastrálním území Pacov u Moravské Třebové o výměře 5,14 km.\n\n"}
{"id": "539370", "url": "https://cs.wikipedia.org/wiki?curid=539370", "title": "Mezihoří (Městečko Trnávka)", "text": "Mezihoří (Městečko Trnávka)\n\nMezihoří je malá vesnice, část obce Městečko Trnávka v okrese Svitavy. Nachází se asi 2 km na východ od Městečka Trnávky, mezi sídly se nachází kopec se zříceninou hradu Cimburk. Prochází tudy železniční trať Česká Třebová - Prostějov se stejnojmennou železniční zastávkou (pravidelná osobní doprava provozovaná do prosince 2011 a pak byla obnovena v roce 2015 ) a silnice II/644. V roce 2009 zde bylo evidováno 15 adres. V roce 2001 zde trvale žilo 71 obyvatel.\n\nMezihoří leží v katastrálním území Mezihoří u Městečka Trnávky o rozloze 1,31 km.\n\n"}
{"id": "539371", "url": "https://cs.wikipedia.org/wiki?curid=539371", "title": "Nová Roveň", "text": "Nová Roveň\n\nNová Roveň je malá vesnice, část obce Městečko Trnávka v okrese Svitavy. Nachází se asi 6 km na východ od Městečka Trnávky. V roce 2009 zde bylo evidováno 17 adres. V roce 2001 zde trvale žilo 7 obyvatel.\n\nNová Roveň leží v katastrálním území Stará Roveň o výměře 3,8 km.\n\nVznikla roku 1786 parcelací panského dvora Petra a Heřmana Blumegenových. Původně byla nazvána Dvorkem. Toto pojmenování se udrželo dodnes. Nová Roveň patřila od počátku do Vranové Lhoty, od roku 1893 do Staré Rovně, nyní do Městečka Trnávky. V minulém století byla samostatnou obcí, a podle pečetě z roku 1791 měla ve znaku strom mezi dvěma srpy.\n\nNová Roveň leží ve výšce asi 510 m nad mořem.\n\nOkolo vesničky se rozkládá Přírodní park Bohdalov-Hartinkov.\n\nObcí prochází žlutá značená trasa U Balatkova mlýna - Nová Roveň - Bezděčí u Trnávky - Mezihoří - Městečko Trnávka - Rozstání - Svojanov - dvůr\n\n"}
{"id": "539372", "url": "https://cs.wikipedia.org/wiki?curid=539372", "title": "Pacov (Městečko Trnávka)", "text": "Pacov (Městečko Trnávka)\n\nPacov (německy \"Putzendorf\") je malá vesnice, část obce Městečko Trnávka v okrese Svitavy. Nachází se asi 2,5 km na jihozápad od Městečka Trnávky. V roce 2009 zde bylo evidováno 30 adres. V roce 2001 zde trvale žilo 66 obyvatel.\n\nPacov leží v katastrálním území Pacov u Moravské Třebové o rozloze 5,14 km. V katastrálním území Pacov u Moravské Třebové leží i Ludvíkov.\n\nPrvní písemná zmínka o obci pochází z roku 1308.\n\n\n"}
{"id": "539373", "url": "https://cs.wikipedia.org/wiki?curid=539373", "title": "Pěčíkov", "text": "Pěčíkov\n\nPěčíkov (německy \"Pitschendorf\") je malá vesnice, část obce Městečko Trnávka v okrese Svitavy. Nachází se asi 4,5 km na východ od Městečka Trnávky. Prochází zde silnice II/644. V roce 2009 zde bylo evidováno 48 adres. V roce 2001 zde trvale žilo 82 obyvatel.\n\nPěčíkov je také název katastrálního území o rozloze 4,79 km. V katastrálním území Pěčíkov leží i Plechtinec.\n\n"}
{"id": "539374", "url": "https://cs.wikipedia.org/wiki?curid=539374", "title": "Petrůvka (Městečko Trnávka)", "text": "Petrůvka (Městečko Trnávka)\n\nPetrůvka je malá vesnice, část obce Městečko Trnávka v okrese Svitavy. Nachází se asi 2,5 km na východ od Městečka Trnávky. Prochází zde silnice II/644. V roce 2009 zde bylo evidováno 26 adres. V roce 2001 zde trvale žilo 47 obyvatel.\n\nPetrůvka leží v katastrálním území Petrůvka u Městečka Trnávky o rozloze 3,46 km. Východně od vsi se nachází soutok Třebůvky a Jevíčky.\n\nPrvní písemná zmínka o obci pochází z roku 1365.\n\n"}
{"id": "539375", "url": "https://cs.wikipedia.org/wiki?curid=539375", "title": "Plechtinec", "text": "Plechtinec\n\nPlechtinec je malá vesnice, část obce Městečko Trnávka v okrese Svitavy. Nachází se asi 3,5 km na východ od Městečka Trnávky. V roce 2009 zde bylo evidováno 9 adres. Přibližně zde žije asi 11 obyvatel (2018).\n\nPlechtinec leží v katastrálním území Pěčíkov o výměře 4,79 km. Severně od vsi se nachází soutok Třebůvky a Jevíčky.\n\n"}
{"id": "539376", "url": "https://cs.wikipedia.org/wiki?curid=539376", "title": "Přední Arnoštov", "text": "Přední Arnoštov\n\nPřední Arnoštov (německy \"Vorder Ehrnsdorf\") je malá vesnice, část obce Městečko Trnávka v okrese Svitavy. Nachází se asi 4,5 km na jihozápad od Městečka Trnávky. V roce 2009 zde bylo evidováno 30 adres. V roce 2001 zde trvale žilo 60 obyvatel.\n\nPřední Arnoštov je také název katastrálního území o rozloze 4,58 km.\n\nPrvní písemná zmínka o obci pochází z roku 1257.\n\n\n"}
{"id": "539377", "url": "https://cs.wikipedia.org/wiki?curid=539377", "title": "Stará Roveň", "text": "Stará Roveň\n\nStará Roveň je malá vesnice, část obce Městečko Trnávka v okrese Svitavy. Nachází se asi 5 km na východ od Městečka Trnávky. V roce 2009 zde bylo evidováno 31 adres. V roce 2001 zde trvale žilo 49 obyvatel.\n\nStará Roveň je také název katastrálního území o rozloze 3,8 km. V katastrálním území Stará Roveň leží i Nová Roveň.\n\nPrvní písemná zmínka o obci je datována do roku 1351.\n\nObcí protéká Roveňský potok, jenž pramení na jih od ní.\n\nCelý katastr obce se nalézá na území přírodního parku Bohdalov-Hartinkov.\n"}
{"id": "539379", "url": "https://cs.wikipedia.org/wiki?curid=539379", "title": "Lažany (Morašice)", "text": "Lažany (Morašice)\n\nLažany je malá vesnice, část obce Morašice v okrese Svitavy. Nachází se 1 km na jihovýchod od Morašic. V roce 2009 zde bylo evidováno 25 adres. V roce 2001 zde trvale žilo 51 obyvatel.\n\nLažany leží v katastrálním území Lažany u Litomyšle o rozloze 2,55 km.\n\nNarodil se zde písmák Václav Kleych.\n\n"}
{"id": "539380", "url": "https://cs.wikipedia.org/wiki?curid=539380", "title": "Řikovice", "text": "Řikovice\n\nŘikovice je vesnice, část obce Morašice v okrese Svitavy. Nachází se 2 km na jihovýchod od Morašic. V roce 2009 zde bylo evidováno 52 adres. V roce 2014 zde trvale žilo 132 obyvatel. Řikovice se v posledních 2 letech rozrostla o nové sídliště směrem na Osík.\n\nŘikovice leží v katastrálním území Řikovice u Litomyšle o rozloze 2,69 km. V katastrálním území Řikovice u Litomyšle leží i Višňáry.\n\n"}
{"id": "539381", "url": "https://cs.wikipedia.org/wiki?curid=539381", "title": "Višňáry", "text": "Višňáry\n\nVišňáry jsou malá vesnice, část obce Morašice v okrese Svitavy. Nachází se 2 km na východ od Morašic a 3 km na západ od Litomyšle. Prochází zde silnice II/358. V roce 2009 zde bylo evidováno 8 adres. V roce 2001 zde trvale žilo 20 obyvatel.\n\nVišňáry leží v katastrálním území Řikovice u Litomyšle o výměře 2,69 km.\n\n"}
{"id": "539382", "url": "https://cs.wikipedia.org/wiki?curid=539382", "title": "Město (Moravská Třebová)", "text": "Město (Moravská Třebová)\n\nMěsto je část města Moravská Třebová v okrese Svitavy. Prochází zde silnice II/368. V roce 2009 zde bylo evidováno 205 adres. V roce 2001 zde trvale žilo 1168 obyvatel.\n\nMěsto leží v katastrálním území Moravská Třebová o výměře 15,08 km.\n\n"}
{"id": "539383", "url": "https://cs.wikipedia.org/wiki?curid=539383", "title": "Předměstí (Moravská Třebová)", "text": "Předměstí (Moravská Třebová)\n\nPředměstí je část města Moravská Třebová v okrese Svitavy. Nachází se na jihozápadě Moravské Třebové. Prochází zde silnice II/368. V roce 2009 zde bylo evidováno 1311 adres. V roce 2001 zde trvale žilo 8737 obyvatel.\n\nPředměstí leží v katastrálním území Moravská Třebová o výměře 15,08 km.\n\n"}
{"id": "539384", "url": "https://cs.wikipedia.org/wiki?curid=539384", "title": "Sušice (Moravská Třebová)", "text": "Sušice (Moravská Třebová)\n\nSušice (německy \"Suschitz\") je část města Moravská Třebová v okrese Svitavy. Nachází se na severu Moravské Třebové. Prochází zde silnice II/368. V roce 2009 zde bylo evidováno 146 adres. V roce 2001 zde trvale žilo 593 obyvatel.\n\nSušice leží v katastrálním území Moravská Třebová o výměře 15,08 km.\n\nFunguje tu Sbor dobrovolných hasičů Sušice s kategoriemi mladší, starší, muži a ženy.\n\nV Sušicích působí od 1.9.1987 nezisková organizace Ochrana přírody Sušice, o.s., zabývající se ochranou životního prostředí, historií a publikační činností. Od roku 2016 je touto organizací budována a provozována venkovní modelová železnice v zahradě u domu č.p. 164.\n\n"}
{"id": "539385", "url": "https://cs.wikipedia.org/wiki?curid=539385", "title": "Pudilka", "text": "Pudilka\n\nPudilka je malá vesnice, část obce Němčice v okrese Svitavy. Nachází se asi 2 km na severovýchod od Němčic. V roce 2009 zde bylo evidováno 9 adres. V roce 2001 zde trvale žilo 6 obyvatel.\n\nPudilka leží v katastrálním území Němčice u České Třebové o výměře 10,32 km.\n\n"}
{"id": "539386", "url": "https://cs.wikipedia.org/wiki?curid=539386", "title": "Zhoř (Němčice)", "text": "Zhoř (Němčice)\n\nZhoř ( ) je vesnice, část obce Němčice v okrese Svitavy v Pardubickém kraji. Nachází se asi 3 km na severovýchod od Němčic. Prochází zde silnice II/358. V roce 2009 zde bylo evidováno 113 adres. V roce 2011 zde trvale žilo 257 obyvatel. Žije zde  obyvatel.\n\nZhoř leží v katastrálním území Zhoř u České Třebové o rozloze 2,85 km.\n\nV okolí Zhoře jsou krásné lesy široko-daleko známé s četným růstem hub a borůvek, do kterých se sjíždějí lidé z dalekého okolí. Tato část obce vyniká se svými půvabnými romantickými údolími i zákoutími. Známé je lesní zákoutíčko „U Kačenek“, které se těší velké oblibě nejen dětí, ale i znavených houbařů či turistů. Tímto místem zde protéká čistý potůček ozdoben vodními mlýnky.\n\nZhořský kopec je ve výšce 542 m a odtud je výhled na Litomyšlsko a dále k Vysokému Mýtu. Za jasného počasí je viděti zřetelně Kunětickou horu. Tato lokalita je v zimním období často vyhledávána četnými vyznavači lyžařských běžeckých tratí.\n\nV místech, kde se dnes nachází obec Zhoř, v dávných dobách bujely jen křoviska a trní, které sloužily jako obydlí mnoha tchořům. Protože tchoři se rádi vydávají za potravou do kurníků, zuřivě řádili i v okolních osadách. Jednou se do statku ve vesnici Člupek zatoulal človíček odněkud z Orlických hor, který tvrdil, že umí tchoře chytat. Říkal, že by jejich řádění za vejci a drůbeží velmi rychle učinil konec. Když ho vesnický šafář prosil, aby jim tedy pomohl, udělal si v houští nad studánkou, kde byla později zbudována rychta, dřevěnou boudu a hned se pustil do práce. V krátkém čase pochytal několik set tchořů a obyvatelé okolních osad, zbaveni škůdců na svém majetku mu blahořečili.\n\nPověst o dovedném človíčkovi se donesla až do Litomyšle k samotnému majiteli panství, který se rozhodl, že neužitečnou stráň, kdysi jen tchoři obývanou, mu daruje za jeho práci. Navíc mu vystavěl na své náklady na pusté stráni slušné obydlí, kterému sousedé na památku odchytu obtížných škůdců a jako upomínku na to, že majitel pocházel z hor, dali jméno Zhoř. Tento první usedlík byl také od majitele panství oproštěn od roboty. Založil si rodinu a postupně začal všechna křoví a houštiny mýtit a obracet na úrodnou půdu. Tak během časů povstala dnešní obec Zhoř. Uvedenou pověst vypsal z obecní pamětní knihy z roku 1840 Josef Vavřina s dovětkem: „Jak jsem prodal, tak jsem koupil“.\n\nHistorických dokladů o původu obce Zhoře není. Jisté však je, že již v 13. století existovala. V zápisech na panství Lanšperském je o ni první historická zmínka. Tenkráte náležela Zhoř ke dvoru České Třebové a tento zase k hradu Lanšperku. Později patřila Zhoř, Česká Třebová, Lanšperk a Ústí nad Orlicí k biskupství litomyšlskému. Majetkem jeho byla až do jeho zániku v husitských válkách. Biskupství litomyšlské bylo opět rozděleno. Česká Třebová zůstala samostatná a Zhoř jí opět náležela. Později se dostala Česká Třebová i se Shoří pod panství lanškrounské. Proto také Zhoř až do roku 1883 byla v politickém okrese lanškrounském, načež byla přidělena k Litomyšli.\n\nV 17. století dávali páni obcím pečetě. Podle jména obce určili znak. Zhoř, jež se psala Schoř dostala do znaku schoře, poněvadž lidově se neříká tchoř. Tak se tedy stalo, že Zhoř má ve znaku tchoře, ačkoliv s ním nemá nic společného.\n\nV roce 1900 byla postavena škola a roku 1902 byli založeni hasiči ve Zhoři. 20. března 1919 byla založena Dělnická tělovýchovná jednota (DTJ), bylo jí dáno jméno \"Rozkvět\". 25. května 1920 byl odhalen památník vojákům padlým první světové válce. V lednu 1930 se ve Zhoři začalo svítit elektřinou a 25. července 1937 byla vysvěcena kaple svaté Magdalény. Vysvěcení provedl kanovník Sobola z Hradce Králové.\n\nV roce 1948 začala stavba vodovodu. V roce 1951 dokončen. V roce 1957 začalo po nátlaku fungovat JZD. 1. ledna 1976 byla Zhoř sloučena s obcí Němčice. V srpnu 1977 byla zahájena stavba čekárny ČSAD a v červenci 1982 postihla obec živelní pohroma. Po velké průtrži mračen byly některé domy zaplaveny vodou a bahnem. Od května do listopadu 1985 byla v akci Z vystavěna nová prodejna Jednoty. V září 1991 zahájilo provoz pohostinství.\n\nLéta Páně 1865–1866 si zhořští občané postavili první místní kapli. Byla malá kamenná, ale útulná. Pamětníci věděli, že od roku 1915 pan Novotný z č. 40, zde začal sloužit májové pobožnosti. Tehdejší zvon zněl v poledne, večer, a když někdo z místních občanů zemřel, byl-li věřící i nevěřící. Pan Novotný Vincenc zemřel roku 1927. Tehdy nebylo peněz na zbyt, ale zdejší občané byli o to upřímnější. Starost o kapli převzal pan Doležal Antonín č. 65, zvonění prováděl rod Kolářových, sousedé kaple. Pamětník pamatuje od roku 1925, jak občané rádi chodili na Májové pobožnosti.\n\nRoku 1934 konstatovali místní věřící, že kaplička je malá. Tehdejší starosta obce, Emil Vostárek č. 19 řekl: „Kapličku zbouráme a na tom samém místě postavíme novou.“ S chutí se věřící pustili do práce a na dřívějších širokých základech vyrostla nová stavba, zvětšena o kněžiště. Nastalo zde však jedno opomnění, že tato přestavba nebyla ohlášena na úřadech. Této chyby využil tábor nevěrců ve Zhoři, převážně členů sociálně demokratické strany. Kaple byla před dokončením, scházela jen věžička a tu při úvaze o posvěcení kaple, místní nevěrci se ozvali, že to nedovolí. Posvěcením by se stala kaple církevním majetkem a to, že nepřipustí, když kaple stojí na obecním pozemku, a že je též ohroženo zvonění při úmrtí nevěřících občanů.\n\nByly to velice nepříjemné třenice, které narušovaly soužití obce. Pamětník pamatuje na výrok nevěrců, že se z kaple dole udělá byt a nahoře holubník. Vyšší úřady nechtěly zasáhnout z důvodů neuvedení před zbouráním staré kaple. V úvahu přišla i možnost odkoupení kaple od obce, Humenskými hospodáři ve Zhoři. Posléze byla tato záležitost přednesena na Královéhradecké diecézi. Tamějším pracovníkům se ve starých archivech podařilo zjistit zápis, že v roce 1866 byla v obci Zhoř postavena a posvěcena kaplička. Tímto dokumentem bylo dokázáno, že se jedná již o církevní záležitost a oposice musela kapitulovat. Bylo to v roce 1937, věřící se vzchopili a rychle dokončili práce na kapli. Tesař Bohuslav Zajíček zhotovil věžičku. Zakoupil se nový zvon za 4000 Kč. Připravovala se velká slavnost posvěcení v roce 1938. Tohoto roku se však rozšířila zlá dobytčí nemoc slintavka a kulhavka. Větší slavnosti se z důvodu nemoci nedovolovaly, tak byla provedena slavnost posvěcení v menším rozměru, za účasti Královéhradeckých církevních představitelů, kteří měli velkou zásluhu se zdárným zakončením sporu.\n\nPan Antonín Doležal zemřel roku 1937. Starost o kapli převzal Jan Doležal č. 11 a vedl „Májové pobožnosti“. V době války byla zde občas sloužena mše svatá. V roce 1944 válka vrcholila a nacisté zabavili i místní zvon, na zbraně. Po válce bylo pokračováno. V občasných bohoslužbách sloužil pan doktor Švach. Výrazně přispěl k pravidelným bohoslužbám každých 14 dnů děkan, pan Antonín Kubát. V té době bylo zakoupeno malé harmonium od pana Praislera. Současné harmonium bylo zakoupeno od řídicího učitele Jasanského z Pohodlí.\n\nV roce 1978 zemřel Jan Doležal č. 11. 40 let se staral o kapli a svým krásným zpěvem obohacoval pobožnosti. Starost o kapli převzal jeho syn Jan Doležal č. 17, již v předešlé době hrál na harmonium. Jmenovaný se velice zasloužil o vylepšení kaple. V roce 1973 provedl opravu venkovní části kaple. Již v roce 1936 instalovala se elektrika od souseda Jana Koláře a v roce 1973 nařídil samostatnou elektrickou přípojku v ceně 1200 Kč. Dále obstaral elektrická topidla, nové lustry, koberce a závěsy, vše nejméně v hodnotě 10 000 Kč ze sbírek občanů.\n\nRoku 1989 se započala sbírka na nový zvon. Byl objednán a dodán za 12 000 Kč od paní Dytrychové z Brodku u Přerova. O automatické zvonění v poledne a večer se s Janem Doležalem zasloužil i Jiří Doležal č. 95. Celkové náklady a hodnota dosáhly asi 19 000 Kč. Zde je třeba poděkovat všem občanům, kteří přispěli na tuto akci.\n\nDíra v kouli pod křížem na věži je památka, když na konci války 1945 ruský voják ze samopalu provedl tento průstřel. V této době bylo prořeknuto, že původní zvon z roku 1938 zabavený nacisty, nebyl roztaven a že v letech 1948–1954 došel na místní národní výbor ve Zhoři dopis s vyrozuměním, že Zhořský zvon by mohl být vrácen. Představitelé tehdejšího MNV tuto zprávu s nezájmem zatajili. Byla to dohra místních nevěrců za jejich prohru z roku 1938. Nový zvon byl posvěcen a zprovozněn 11. listopadu 1990 a má jméno „Jan“ a nápis „Dík za svobodu – 1990 – občané Zhoře“.\n\n"}
{"id": "539387", "url": "https://cs.wikipedia.org/wiki?curid=539387", "title": "Sedlíšťka (Nová Sídla)", "text": "Sedlíšťka (Nová Sídla)\n\nSedlíšťka je malá vesnice, část obce Nová Sídla v okrese Svitavy. Nachází se 1 km na jihovýchod od Nových Sídel. V roce 2009 zde bylo evidováno 19 adres. V roce 2001 zde trvale žilo 57 obyvatel.\n\nSedlíšťka leží v katastrálním území Nová Sídla o výměře 2,95 km.\n\nPrvní písemná zmínka o obci pochází z roku 1318.\n\n\n"}
{"id": "539389", "url": "https://cs.wikipedia.org/wiki?curid=539389", "title": "Dolní Předměstí (Polička)", "text": "Dolní Předměstí (Polička)\n\nDolní Předměstí je část města Polička v okrese Svitavy. Nachází se na západě Poličky. Prochází zde silnice II/353. V roce 2009 zde bylo evidováno 550 adres. V roce 2001 zde trvale žilo 2404 obyvatel.\n\nDolní Předměstí leží v katastrálním území Polička o výměře 18,65 km.\n"}
{"id": "539390", "url": "https://cs.wikipedia.org/wiki?curid=539390", "title": "Horní Předměstí (Polička)", "text": "Horní Předměstí (Polička)\n\nHorní Předměstí je část města Polička v okrese Svitavy. Nachází se na východě Poličky. Prochází zde silnice I/34. V roce 2009 zde bylo evidováno 971 adres. V roce 2001 zde trvale žilo 5713 obyvatel.\n\nHorní Předměstí leží v katastrálním území Polička o výměře 18,65 km.\n"}
{"id": "539391", "url": "https://cs.wikipedia.org/wiki?curid=539391", "title": "Lezník", "text": "Lezník\n\nLezník je vesnice, část města Polička v okrese Svitavy. Nachází se asi 4 km na sever od Poličky. Prochází zde silnice II/360. V roce 2009 zde bylo evidováno 115 adres. V roce 2001 zde trvale žilo 201 obyvatel.\n\nLezník je také název katastrálního území o rozloze 6,22 km.\n\n\n\n"}
{"id": "539392", "url": "https://cs.wikipedia.org/wiki?curid=539392", "title": "Polička-Město", "text": "Polička-Město\n\nPolička-Město je část města Polička v okrese Svitavy. V roce 2009 zde bylo evidováno 224 adres. V roce 2001 zde trvale žilo 552 obyvatel.\n\nPolička-Město leží v katastrálním území Polička o výměře 18,65 km.\n"}
{"id": "539393", "url": "https://cs.wikipedia.org/wiki?curid=539393", "title": "Střítež (Polička)", "text": "Střítež (Polička)\n\nStřítež je vesnice, část města Polička v okrese Svitavy. Nachází se 4 km na severozápad od Poličky. Původně samostatná obec byla k Poličce administrativně připojena v roce 1980. V roce 2009 zde bylo evidováno 63 adres. V roce 2001 zde trvale žilo 181 obyvatel.\n\nStřítež leží v katastrálním území Střítež u Poličky o rozloze 3,56 km.\n\n"}
{"id": "539395", "url": "https://cs.wikipedia.org/wiki?curid=539395", "title": "Mladočov", "text": "Mladočov\n\nMladočov je malá vesnice, část obce Poříčí u Litomyšle v okrese Svitavy. Nachází se asi 10 km JZ od Litomyšle, 1 km na sever od Poříčí u Litomyšle. V roce 2009 zde bylo evidováno 40 adres. V roce 2001 zde trvale žilo 88 obyvatel.\n\nMladočov je také název katastrálního území o rozloze 1,74 km.\n\nMladočov se poprvé připomíná roku 1350, kdy byla ves s farním kostelem darována litomyšlskému biskupství. Roku 1929 zde žilo ve 30 domech 149 obyvatel.\n\n\n\n\n"}
{"id": "539396", "url": "https://cs.wikipedia.org/wiki?curid=539396", "title": "Zrnětín", "text": "Zrnětín\n\nZrnětín je malá vesnice, část obce Poříčí u Litomyšle v okrese Svitavy. Nachází se 1 km na jih od Poříčí u Litomyšle. V roce 2009 zde bylo evidováno 37 adres. V roce 2001 zde trvale žilo 80 obyvatel.\n\nZrnětín leží v katastrálním území Poříčí u Litomyšle o výměře 4,75 km.\n\nV roce 1931 při práci na zahradě bylo nalezeno 206 pražských grošů (Václav II.) a 8 slitků stříbra, uložených pravděpodobně v letech 1300 až 1305.\n\n"}
{"id": "539397", "url": "https://cs.wikipedia.org/wiki?curid=539397", "title": "Manova Lhota", "text": "Manova Lhota\n\nManova Lhota je malá vesnice, část obce Rohozná v okrese Svitavy. Nachází se asi 2,5 km na jih od Rohozné. V roce 2009 zde bylo evidováno 16 adres. V roce 2001 zde trvale žilo 7 obyvatel.\n\nManova Lhota leží v katastrálním území Rohozná u Poličky o výměře 11,77 km.\n\nV roce 1895 odlila firma „Adalbert Hiller vdova a syn“ v Brně zvon ve věžičce kaple.\n\n\n"}
{"id": "539398", "url": "https://cs.wikipedia.org/wiki?curid=539398", "title": "Vysoký Les", "text": "Vysoký Les\n\nVysoký Les je malá vesnice, část obce Sebranice v okrese Svitavy. Nachází se asi 2,5 km na východ od Sebranic. V roce 2009 zde bylo evidováno 14 adres. V roce 2001 zde trvale žilo 13 obyvatel.\n\nVysoký Les leží v katastrálním území \"Pohora\" o výměře 5,64 km.\n\nV 19. století se používal německý název vesnice Hohenwald (1836–1852) nebo Hochwald (1839). V období 1877–1880 se také objevuje český překlad Vysoký Les.\n\nV archívu v Litomyšli jsou uloženy dokumenty z let 1902 až 1952 o činnosti Svépomocného dobytčího spolku pro Sebranice, Pohoru, Kaliště a Vysoký les.\n\n"}
{"id": "539399", "url": "https://cs.wikipedia.org/wiki?curid=539399", "title": "Březinka (Slatina)", "text": "Březinka (Slatina)\n\nBřezinka je malá vesnice, část obce Slatina v okrese Svitavy. Nachází se asi 2,5 km na sever od Slatiny. Prochází zde silnice II/368. V roce 2009 zde bylo evidováno 8 adres. V roce 2001 zde trvale žil jeden obyvatel\n\nBřezinka je také název katastrálního území o rozloze 1,34 km.\n\n"}
{"id": "539400", "url": "https://cs.wikipedia.org/wiki?curid=539400", "title": "Dolní Sloupnice", "text": "Dolní Sloupnice\n\nDolní Sloupnice je část obce Sloupnice v okrese Svitavy. Tvoří západní část Sloupnice. V roce 2009 zde bylo evidováno 217 adres. V roce 2001 zde trvale žilo 632 obyvatel.\n\nDolní Sloupnice je také název katastrálního území o rozloze 11,01 km. V katastrálním území Dolní Sloupnice leží i Končiny 1.díl.\n\nPrvní písemná zmínka o obci pochází z roku 1292.\n\n"}
{"id": "539401", "url": "https://cs.wikipedia.org/wiki?curid=539401", "title": "Horní Sloupnice", "text": "Horní Sloupnice\n\nHorní Sloupnice je část obce Sloupnice v okrese Svitavy. Tvoří východní část Sloupnice. Prochází zde silnice II/360. V roce 2009 zde bylo evidováno 363 adres. V roce 2001 zde trvale žilo 1139 obyvatel.\n\nHorní Sloupnice je také název katastrálního území o rozloze 16,9 km. V katastrálním území Horní Sloupnice leží i Končiny 2.díl.\n\nŠirší okolí obce po řeku Svitavu jmenoval již kronikář Kosmas jako území, osídlené rodem Slavníkovců. První písemná zmínka o obci pochází z 1167. Další zpráva je z roku 1292 král Václav II. obec spolu s jinými daroval zbraslavskému klášteru. .. Tvrz vladyků ze Sloupnice zanikla beze stop patrně již v 15. století. Kostel ze 13. století se roku 1350 stal farním. Po založení litomyšlského biskupství v roce 1344 připadla ves tamním biskupům, kteří si zde zřídili rezidenci. Kostel byl obnoven a vybaven v době barokní v letech 1711-1712.\n\nGotická monstrance a kadidelnice jsou ve sbírkách Regionálního muzea v Litomyšli.\n\n\n\n"}
{"id": "539402", "url": "https://cs.wikipedia.org/wiki?curid=539402", "title": "Končiny 1.díl", "text": "Končiny 1.díl\n\nKončiny 1.díl jsou díl osady Končiny a část obce Sloupnice u Litomyšle v okrese Svitavy. Nachází se 2 km na jihozápad od Sloupnic. V roce 2009 zde bylo evidováno 5 adres. V roce 2001 zde trvale žilo 9 obyvatel.\n\nKončiny 1.díl leží v katastrálním území Dolní Sloupnice o výměře 11,01 km.\n\n"}
{"id": "539403", "url": "https://cs.wikipedia.org/wiki?curid=539403", "title": "Končiny 2.díl", "text": "Končiny 2.díl\n\nKončiny 2.díl jsou samota, díl osady Končiny v katastrálním území Horní Sloupnice a část obce Sloupnice u Litomyšle v okrese Svitavy. Nachází se 2 km na jih od Sloupnic. V roce 2009 zde byly evidovány dvě adresy. V roce 2001 zde trvale žili dva obyvatelé\n\nSamotu tvoří dům čp. 7 a usedlost čp. 8. Západně od domů křižuje údolí silnice III. třídy, na níž se zde nachází autobusová zastávka „Sloupnice, Končiny“. Po délce prochází údolím cesta se zeleně značenou pěší turistickou trasou, 1. díl Končin se nachází asi 1 kilometr níže po proudu Končinského potoka.\n\nSousedící kaple Panny Marie Lurdské s pramenem a křížovou cestou však patří již na území Kornice, potažmo města Litomyšle.\n\n"}
{"id": "539405", "url": "https://cs.wikipedia.org/wiki?curid=539405", "title": "Bílá Studně", "text": "Bílá Studně\n\nBílá Studně (německy \"Lichtenbrunn\") je malá vesnice, část obce Staré Město v okrese Svitavy. Nachází se asi 1 km na jih od Starého Města. V roce 2009 zde bylo evidováno 14 adres. V roce 2001 zde trvale žilo 32 obyvatel.\n\nBílá Studně leží v katastrálním území Staré Město u Moravské Třebové o výměře 16,88 km.\n\nVe druhé polovině 18. století zde byly zřízeny sirné lázně. Prameny sirné vody vyvěraly tektonickým zlomem. Voda byla jímána studnami, z nichž je dnes patrná, ale nefunkční, již jen jedna na západním okraji osady. Lázně zanikly v průběhu druhé světové války.\n\n"}
{"id": "539408", "url": "https://cs.wikipedia.org/wiki?curid=539408", "title": "Petrušov", "text": "Petrušov\n\nPetrušov (německy \"Petersdorf\") je malá vesnice, část obce Staré Město v okrese Svitavy. Nachází se asi 3,5 km na severovýchod od Starého Města. V roce 2009 zde bylo evidováno 50 adres. V roce 2001 zde trvale žilo 22 obyvatel.\n\nPetrušov je také název katastrálního území o rozloze 4,47 km.\n\nVe vesnici se nachází bývalá kaple svatého Petra a Pavla přestavěná na byt.\n\n"}
{"id": "539409", "url": "https://cs.wikipedia.org/wiki?curid=539409", "title": "Pizza freestyle", "text": "Pizza freestyle\n\nPizza Freestyle (též pizza akrobacie) je soutěž, při které se hází s těstem na pizzu nebo s gumovým diskem, který má podobné vlastnosti jako pizza těsto. Tato tzv. pizza show se předvádí do rytmu hudby. Pizzař nechává pizza těsto lítat a točit se okolo něj, zatímco těsto za pomocí odstředivé síly zvětšuje svůj průměr.\n\nJedna ze soutěží se pořádá například v italském městečku Salsomaggiore Terme, kterou pořádá italský časopis Pizzanew a každoročně se jí účastní na 400 pizzařů z celého světa. Soutěží týmy i jednotlivci a výkon posuzují rozhodčí. Posuzuje se originalita, celková prezentace, obtížnost triků, choreografie, množství variací triků, hladkost provedení a kontakt s diváky. Soutěžící má přibližně tři minuty na celkové představení.\n\nDalší soutěže pořádají tyto organizace: \n\nV České republice se podobná soutěž uskutečnila např. v roce 2009 v rámci gastronomického festivalu na výstavišti Černá louka v Ostravě.\n\n"}
{"id": "539412", "url": "https://cs.wikipedia.org/wiki?curid=539412", "title": "Předměstí (Svitavy)", "text": "Předměstí (Svitavy)\n\nPředměstí je část okresního města Svitavy. Zcela obklopuje historické jádro Svitav zvané Svitavy-město. Prochází zde silnice II/366. V roce 2009 zde bylo evidováno 2034 adres. V roce 2001 zde trvale žilo 10028 obyvatel.\n\nPředměstí leží v katastrálním území Svitavy-předměstí o rozloze 9,13 km.\n\nVe Svitavách se nacházela synagoga a židovský hřbitov. 9. listopadu 1938 byla v místech dnešního autobusového nádraží synagoga vypálena. Pozůstatky hřbitova se v současnosti nacházejí na východním konci obce ve směru na Moravskou Třebovou.\n"}
{"id": "539416", "url": "https://cs.wikipedia.org/wiki?curid=539416", "title": "Bohumínské panství", "text": "Bohumínské panství\n\nBohumínské panství bylo stavovské panství kolem města Bohumín. Původně bylo součástí Opolsko-Ratibořského knížectví, po jeho rozdělení v roce 1281 připadlo Ratibořskému knížectví. V roce 1407 pak o něj vypukl spor mezi Těšínskem a Ratibořskem, Ratiboř si však svoji svrchovanost uhájila.\n\nNa přelomu 13. a 14. století získali panství Baruthové, kteří zde postavili hrad Barutswerde. V první třetině 14. století se panství dostalo do rukou Rašiců. V letech 1409 až 1422 drželi panství páni z Tvorkova, kteří ho roku 1422 prodali Janu Bělíkovi z Kornic. V roce 1451 jej odkoupil Jan z Cimburka, který je prodal roku 1473 Janovi z Vrbna. V roce 1482 přešlo panství do rukou Jana Buřeje z Klvova, který však roku 1485 umírá.\n\nDalší spory o panství na konci 15. a začátkem 16. století se vyřešily opět ve prospěch ratibořských knížat. Poslední z nich - Valentin Hrbatý - prodal roku 1521 Bohumínsko Janu II. Opolskému. Po jeho smrti roku 1532 se Bohumínsko spolu s celým Opolskem dostalo do rukou braniborsko-ansbašského markraběte Jiřího. Rod Hohenzollernů se zde udržel až do porážky stavovského vojska v třicetileté válce a konfiskace jejich majetku v roce 1622. Bohumínské panství se tak dostalo do rukou rodu Henckelů von Donnersmarck. Roku 1697 se panství stalo nižším stavovským panstvím (status minor). Bylo vyloučeno z knížecí správy a podléhalo bezprostředně českému králi. Pokud se týkalo justice, odvolacím soudem byl až pražský apelační soud. V roce 1742 bylo Bohumínsko rozděleno na pruskou a rakouskou část. O rok později byla rakouská část prodána Lichtenštejnům.\n\nRakouská část byla na počátku 19. století v držení rodu Gusnarů. Ti panství posléze prodali hraběti Rudnickému a jeho manželka postoupila část panství pro stavbu severní dráhy. Roku 1886 koupil panství hrabě Larisch-Mönnich a tento rod zůstal jeho držitelem až do roku 1945.\n"}
{"id": "539419", "url": "https://cs.wikipedia.org/wiki?curid=539419", "title": "Dolní Lhota (Svojanov)", "text": "Dolní Lhota (Svojanov)\n\nDolní Lhota je malá vesnice, část městyse Svojanov v okrese Svitavy. Nachází se asi 3 km na jihovýchod od Svojanova. Prochází zde silnice II/365. V roce 2009 zde bylo evidováno 32 adres. V roce 2001 zde trvale žilo 40 obyvatel.\n\nDolní Lhota leží v katastrálním území Předměstí o výměře 5,04 km.\n\n"}
{"id": "539420", "url": "https://cs.wikipedia.org/wiki?curid=539420", "title": "Hutě (Svojanov)", "text": "Hutě (Svojanov)\n\nHutě je malá vesnice, část městyse Svojanov v okrese Svitavy. Leží na řece Křetínce asi 4,5 km na jihovýchod od Svojanova. Prochází zde silnice II/365. V roce 2009 zde bylo evidováno 12 adres. V roce 2001 zde trvale žilo 19 obyvatel.\n\nHutě leží v katastrálním území Předměstí o výměře 5,04 km.\n\nV okolí obce se nacházely až dvanáctimetrové vrstvy grafitu, po jehož těžbě zůstaly opuštěné štoly. Zpracování grafitu probíhalo v Předměstí a na hradě Svojanově (do r. 1842). Kvalitní grafit se vyvážel v sudech do Anglie, dále se zpracovával na sochy, vázy a jiné umělecké předměty. V expozici hradu Svojanova, lze spatřit grafitová kamna.\n\n"}
{"id": "539421", "url": "https://cs.wikipedia.org/wiki?curid=539421", "title": "Předměstí (Svojanov)", "text": "Předměstí (Svojanov)\n\nPředměstí je malá vesnice, část městyse Svojanov v okrese Svitavy. Nachází se asi 1,5 km na jihovýchod od Svojanova. Prochází zde silnice II/365. V roce 2009 zde bylo evidováno 50 adres. V roce 2001 zde trvale žilo 65 obyvatel.\n\nPředměstí je také název katastrálního území o rozloze 5,04 km. V katastrálním území Předměstí leží i Dolní Lhota, Hutě a Studenec. Původně ke katastru náležela i osada Jobova Lhota.\n\n"}
{"id": "539422", "url": "https://cs.wikipedia.org/wiki?curid=539422", "title": "Studenec (Svojanov)", "text": "Studenec (Svojanov)\n\nStudenec je malá vesnice, část městyse Svojanov v okrese Svitavy. Nachází se asi 3 km na jihovýchod od Svojanova. V roce 2009 zde bylo evidováno 20 adres. V roce 2001 zde trvale žilo 23 obyvatel.\n\nStudenec leží v katastrálním území Předměstí o výměře 5,04 km.\n\n"}
{"id": "539423", "url": "https://cs.wikipedia.org/wiki?curid=539423", "title": "Hlásnice (Trpín)", "text": "Hlásnice (Trpín)\n\nHlásnice () je vesnice v okrese Svitavy. Nachází se asi 2 km na sever od Trpínu. V roce 2009 zde bylo evidováno 62 adres. V roce 2001 zde trvale žilo 64 obyvatel.\n\nHlásnice je také název katastrálního území o rozloze 3,22 km.\n\nPrvní písemná zmínka o obci pochází z roku 1437.\n\n"}
{"id": "539425", "url": "https://cs.wikipedia.org/wiki?curid=539425", "title": "Seznam katastrálních území v okrese Svitavy", "text": "Seznam katastrálních území v okrese Svitavy\n\nV této tabulce je uveden kompletní výčet katastrálních území Okresu Svitavy, včetně rozlohy a sídel, které na nich leží.\n\nCelková výměra 1378,57 km\n\nhttp://www.uir.cz/ Územně identifikační registr ČR\n"}
{"id": "539442", "url": "https://cs.wikipedia.org/wiki?curid=539442", "title": "Benešovice (Brloh)", "text": "Benešovice (Brloh)\n\nBenešovice je malá vesnice, část obce Brloh v okrese Pardubice. Nachází se asi 1 km na severovýchod od Brlohu. V roce 2009 zde bylo evidováno 20 adres. V roce 2001 zde trvale žilo 38 obyvatel.\n\nBenešovice leží v katastrálním území Benešovice u Přelouče o rozloze 1,86 km.\n"}
{"id": "539443", "url": "https://cs.wikipedia.org/wiki?curid=539443", "title": "Habřinka", "text": "Habřinka\n\nHabřinka je část obce Bukovka v okrese Pardubice. Nachází se na severovýchodě Bukovky. V roce 2009 zde bylo evidováno 46 adres. V roce 2001 zde trvale žilo 126 obyvatel.\n\nHabřinka leží v katastrálním území Bukovka o výměře 5,55 km.\n"}
{"id": "539444", "url": "https://cs.wikipedia.org/wiki?curid=539444", "title": "Bělečko", "text": "Bělečko\n\nBělečko je vesnice, část obce Býšť v okrese Pardubice. Nachází se asi 4,5 km na severovýchod od Býště. Prochází zde silnice II/298. V roce 2009 zde bylo evidováno 96 adres. V roce 2001 zde trvale žilo 133 obyvatel.\n\nBělečko je také název katastrálního území o rozloze 10,87 km.\n\nZápis o vesnici pochází z roku 1494. Tento zápis se nachází v urbáři panství Kunětickohoském, který je uložen v Národním muzeu v Praze. Vypovídá o chvojenském panství, jehož tehdejší majitel Jindřich z Minstenberka, syn krále Jiřího z Poděbrad, prodal toho území i s obcemi panu Vilému z Pernštejna. Mezi obcemi je jmenována i obec Bělček Malý (tehdy čítající asi 20 osadníků). Od roku 1588 je obec v urbářích jmenována jako Bělečko Malé, a to až do roku 1617. Od roku 1777 se užívá pouze název Bělečko.\n\nV letech 1880-81 byla v obci vybudována škola pro děti od 1. do 5. třídy. Škola zde fungovala až do roku 1963. V dnešní době v této budově sídlí Dřevozpracující družstvo pana Záruby.\n\nDominantou obce je kaplička Nanebevzetí Panny Marie z roku 1822. \n\nRoku 1926 byl na návsi obce objeven pomník vojáků padlých v První světové válce.\n\nRozhodnutím nadřízených orgánů byla v roce 1976, do té doby samostatná obec Bělečko, sloučena s obcí Býšť. K Býšti byly připojeny ještě obce Hoděšovice a Hrachoviště.\n\nZajímavý je pohled do minulosti obyvatelstva Bělečka. V roce 1891 žilo v obci přes 500 obyvatel. Roku 1945 pak 320 obyvatel. Od 70. let 20. století to bylo již jen 190 osob, které se hlásily k trvalému pobytu v obci. Roku 1995 se počet trvale přihlášených obyvatel snížil na pouhých 115.\n\nAreál byl vybudován v roce 2000.\n\nVlastník se zabývá provozem restaurace a také chovem hospodářských zvířat. Můžeme zde nalézt krávy, koně, kozy, prasata, kočky, psy a slepice. Také se zde pořádají vyjížďky na koních a ponících a výcvikové kurzy pro děti i dospělé. Ranč nabízí celoroční ustájení pro koně. V roce 2017 zde byla otevřena faremní mlékárna, která se zabývá zpracováním kozího i kravského mléka. Veškerá produkce je v Bio kvalitě.\n\n\n \n"}
{"id": "539445", "url": "https://cs.wikipedia.org/wiki?curid=539445", "title": "Hrachoviště (Býšť)", "text": "Hrachoviště (Býšť)\n\nHrachoviště () je malá vesnice, část obce Býšť v okrese Pardubice. Nachází se asi 2 km na západ od Býště. V roce 2009 zde bylo evidováno 37 adres. V roce 2001 zde trvale žilo 77 obyvatel.\n\nHrachoviště leží v katastrálním území Hrachoviště u Býště o rozloze 4,46 km.\n\nPrvní písemná zmínka o obci pochází z roku 1780.\n\nDřevěná lidová zvonička na návsi Hrachoviště (lidově nazývaná zouvák) pochází z roku 1868 a je tvořena rozeklaným kmenem stromu, oloupaným od kůry a zasazeným do země, v jehož rozsoše je umístěn drobný zvonek. Celek je ukončen dřevěnou sedlovou stříškou. Od zvonku vede lano, uvázané dole kolem kmene. Na kmeni pod rozsochou je vyřezáno datum poslední opravy zvoničky 1982. Zvonička je evidována v památkovém katalogu Národního památkového ústavu jako kulturní památka.\n"}
{"id": "539447", "url": "https://cs.wikipedia.org/wiki?curid=539447", "title": "Malolánské", "text": "Malolánské\n\nMalolánské je malá vesnice, část města Dašice v okrese Pardubice. Nachází se asi 3 km na západ od Dašic. V roce 2009 zde bylo evidováno 8 adres. K 1. 1. 2011 zde trvale žilo 28 obyvatel.\n\nMalolánské leží v katastrálním území Zminný o výměře 3,9 km.\n\n"}
{"id": "539449", "url": "https://cs.wikipedia.org/wiki?curid=539449", "title": "USS Long Beach (CGN-9)", "text": "USS Long Beach (CGN-9)\n\nUSS Long Beach (CGN-9) byl raketový křižník námořnictva Spojených států amerických a první americká hladinová válečná loď s jaderným pohonem. Byl prvním zcela nově postaveným amerických křižníkem od konce druhé světové války (několik prvních tříd raketových křižníků vzniklo přestavbou druhoválečných lodí) a zároveň posledním křižníkem, postaveným s využitím křižníkového trupu — další americké křižníky používaly zvětšených trupů fregat či torpédoborců. Rovněž byl první americkou válečnou lodí, jejíž výzbroj byla téměř výhradně raketová. Postaven byl v letech 1957–1961, v 80. letech byl modernizován a americké námořnictvo ho provozovalo až do roku 1995.\n\nStavba lodi byla objednána 15. října 1956. Kýl byl založen 2. prosince 1957 v loděnici Bethlehem Steel v Quincy ve státě Massachusetts. Na vodu byla loď spuštěna 14. července 1959 a 9. září 1961 byla přijata do operační služby.\n\nHlavním úkolem křižníku \"Long Beach\" byla původně protiletadlová a protinorková ochrana svazů letadlových lodí. Proto nesl protiletadlové řízené střely dvou různých typů. Pozornost si získal též díky své futuristické krabicovité nástavbě. \n\nNa zádi bylo dvojité vypouštěcí zařízení protiletadlových řízených střel dlouhého dosahu Talos se zásobou 52 střel. Na přídi dále nesl dvě dvojitá vypouštěcí zařízení řízených střel Terrier se zásobou 120 střel. Protiponorkovou výzbroj tvořilo osminásobné odpalovací zařízení raketových torpéd ASROC uprostřed trupu a dva tříhlavňové 324mm protiponorkové torpédomety. Hlavňovou výzbroj představovaly dva 127mm kanóny v jednohlavňových věžích (přidány byly až dodatečně na rozkaz prezidenta Kenndyho). Byl rovněž vybaven plošinou pro přistání vrtulníku.\n\nV letech 1980–1983 byl křižník modernizován, přičemž se změnila skladba elektroniky a rozšířily jeho bojové možnosti. Střely Talos a Terrier byly vyřazeny a \"Long Beach\" místo nich nesl na přídi dvě dvojitá vypouštěcí zařízení střel Standard ER se zásobou 120 střel. Výzbroj byla dále rozšířena o dva čtyřnásobné kontejnery protilodních střel Boeing Harpoon, dva čtyřnásobné kontejnery střel s plochou dráhou letu Tomahawk a dva systémy blízké obrany Phalanx CIWS.\n\nPohonný systém tvořily dva reaktory C1W firmy General Electric a dvě turbíny stejného výrobce. Lodní šrouby byly dva. Nejvyšší rychlost dosahovala 30 uzlů.\n\nV červenci 1964 vytvořily křižníky \"Long Beach\", USS \"Bainbridge\" a letadlová loď USS \"Enterprise\" svaz Task Force 1, který v následujících dvou měsících provedl operaci Sea Orbit — obeplutí zeměkoule bez doplňování paliva. Křižník byl rovněž nasazen ve vietnamské válce, kde se mu v květnu a září 1968 podařilo sestřelit po jednom severovietnamském letounu MiG-21. Byl to první úspěšný sestřel letounu řízenou střelou odpálenou z lodi.\n\n"}
{"id": "539450", "url": "https://cs.wikipedia.org/wiki?curid=539450", "title": "Pod Dubem", "text": "Pod Dubem\n\nPod Dubem je osada, část města Dašice v okrese Pardubice. Nachází se na lesní mýtině o rozloze 10 ha, 6 km východně od centra Pardubic a asi 4,5 km na západ od Dašic u silnice II/322. Pod Dubem leží v katastrálním území Zminný o výměře 3,9 km.\n\nOsadu byla založena v letech 2003–2004. Stavební povolení na prvních 12 rodinných dvojdomků bylo vydáno v listopadu 2003. Stavební povolení na první samostatně stojící rodinný dům bylo vydáno v březnu 2004.\n\nK 1. lednu 2011 zde bylo evidováno 89 obyvatel a 43 adres, k 1.lednu 2019 zde žilo na 51 adresách 147 obyvatel.\n\nFunguje zde osadní výbor. Byla zde vybudována zastávka MHD (linky č. 28 Dopravního podniku města Pardubic) a linkových autobusů (linka 650609 společnosti Arriva Východní Čechy, linka 650653 společnosti AP Tour – dopravní).\n\nNedaleko areálu provozuje pardubický paintballový klub hřiště v části lesa ve Staročensku.\n\n"}
{"id": "539451", "url": "https://cs.wikipedia.org/wiki?curid=539451", "title": "Prachovice (Dašice)", "text": "Prachovice (Dašice)\n\nPrachovice je malá vesnice, část města Dašice v okrese Pardubice. Nachází se asi 2 km na východ od Dašic. V roce 2011 zde bylo evidováno 46 adres. K 1.1.2001 zde trvale žilo 71 obyvatel.\n\nPrachovice leží v katastrálním území Prachovice u Dašic o rozloze 3,11 km.\n\nNarodil se zde Jan Hrdý (1838–1896), český učitel a spisovatel.\n"}
{"id": "539452", "url": "https://cs.wikipedia.org/wiki?curid=539452", "title": "Velkolánské", "text": "Velkolánské\n\nVelkolánské je část města Dašice v okrese Pardubice. Nachází se na severozápadě Dašic. V roce 2009 zde bylo evidováno 13 adres. K 1. 1. 2011 zde trvale žilo 39 obyvatel.\n\nVelkolánské leží v katastrálním území Dašice o výměře 10,72 km.\n\n"}
{"id": "539453", "url": "https://cs.wikipedia.org/wiki?curid=539453", "title": "Zminný", "text": "Zminný\n\nZminný je vesnice, část města Dašice v okrese Pardubice. Nachází se asi 3,5 km na západ od Dašic. Prochází zde silnice II/322. V roce 2011 zde bylo evidováno 70 adres. K 1. 1. 2011 zde trvale žilo 143 obyvatel.\n\nZminný je také název katastrálního území o rozloze 3,9 km. V katastrálním území Zminný leží i Malolánské a Pod Dubem.\n"}
{"id": "539459", "url": "https://cs.wikipedia.org/wiki?curid=539459", "title": "Horní Roveň", "text": "Horní Roveň\n\nHorní Roveň je část obce Dolní Roveň v okrese Pardubice. Je situována zhruba 5 km jižně od Holic, podél obou břehů potoka Lodrantky. Na západě i východě zástavba plynule přechází v navazující části obce – Dolní Roveň, respektive Litětiny. Vesnicí probíhá silnice II/322. V roce 2009 zde bylo evidováno 238 adres. V roce 2001 zde trvale žilo 607 obyvatel.\n\nHorní Roveň je také název katastrálního území o rozloze 9,32 km.\n\nPrvní písemná zmínka o obci pochází z roku 1336. Během sedmileté války, konkrétně ve dnech 11. - 12. 7. 1758 se zde v dvoudenní bitvě utkala rakouská a pruská vojska. Rakouské vojáky vedl tehdy osobně generál Arnošt Gideon Laudon.\n\n"}
{"id": "539460", "url": "https://cs.wikipedia.org/wiki?curid=539460", "title": "Komárov (Dolní Roveň)", "text": "Komárov (Dolní Roveň)\n\nKomárov je část obce Dolní Roveň v okrese Pardubice. Nachází se na severozápadě Dolní Rovně, při pravém břehu potoka Lodrantky. Prochází zde silnice II/322. V roce 2009 zde bylo evidováno 82 adres. V roce 2001 zde trvale žilo 151 obyvatel.\n\nKomárov leží v katastrálním území Komárov u Holic o rozloze 5,77 km.\n\nPrvní písemná zmínka o obci pochází z roku 1357.\n\n\n"}
{"id": "539462", "url": "https://cs.wikipedia.org/wiki?curid=539462", "title": "Litětiny", "text": "Litětiny\n\nLitětiny je část obce Dolní Roveň v okrese Pardubice. Nachází se na jihovýchodě Dolní Rovně. Prochází zde silnice II/322. V roce 2009 zde bylo evidováno 118 adres. V roce 2001 zde trvale žilo 255 obyvatel.\n\nLitětiny je také název katastrálního území o rozloze 5,86 km.\n\n"}
{"id": "539463", "url": "https://cs.wikipedia.org/wiki?curid=539463", "title": "Kamenec (Holice)", "text": "Kamenec (Holice)\n\nKamenec (německy: \"Kamenetz\") je část města Holice v okrese Pardubice. Nachází se na severu Holic. V roce 2009 zde bylo evidováno 26 adres. V roce 2001 zde trvale žilo 48 obyvatel.\n\nKamenec leží v katastrálním území Holice v Čechách o výměře 19,65 km.\n\n"}
{"id": "539464", "url": "https://cs.wikipedia.org/wiki?curid=539464", "title": "Koudelka (Holice)", "text": "Koudelka (Holice)\n\nKoudelka (německy: \"Kaudelka\") je vesnice, část města Holice v okrese Pardubice. Nachází se asi 3 km na severovýchod od Holic. V roce 2009 zde bylo evidováno 94 adres. V roce 2001 zde trvale žilo 201 obyvatel.\n\nKoudelka leží v katastrálním území Holice v Čechách o výměře 19,65 km.\n\nVe vsi stojí kaple Panny Marie.\n\n"}
{"id": "539465", "url": "https://cs.wikipedia.org/wiki?curid=539465", "title": "Podhráz", "text": "Podhráz\n\nPodhráz je část města Holice v okrese Pardubice. Nachází se na severozápadě Holic. Prochází zde silnice I/35 a silnice I/36. V roce 2009 zde bylo evidováno 57 adres. V roce 2001 zde trvale žilo 146 obyvatel.\n\nPodhráz leží v katastrálním území Holice v Čechách o výměře 19,65 km.\n\n"}
{"id": "539466", "url": "https://cs.wikipedia.org/wiki?curid=539466", "title": "Podlesí (Holice)", "text": "Podlesí (Holice)\n\nPodlesí (německy:\"Podlesy, Podles\") je vesnice, část města Holice v okrese Pardubice. Nachází se asi 1,5 km na sever od Holic. V roce 2009 zde bylo evidováno 228 adres. V roce 2001 zde trvale žilo 202 obyvatel.\n\nPodlesí leží v katastrálním území Holice v Čechách o výměře 19,65 km.\n\n"}
{"id": "539467", "url": "https://cs.wikipedia.org/wiki?curid=539467", "title": "Roveňsko", "text": "Roveňsko\n\nRoveňsko (německy:\"Trauerdorf\") je malá vesnice, část města Holice v okrese Pardubice. Nachází se asi 2 km na jihozápad od Holic. V roce 2009 zde bylo evidováno 36 adres. V roce 2001 zde trvale žilo 76 obyvatel.\n\nRoveňsko leží v katastrálním území Holice v Čechách o výměře 19,65 km.\n\n"}
{"id": "539468", "url": "https://cs.wikipedia.org/wiki?curid=539468", "title": "Staré Holice", "text": "Staré Holice\n\nStaré Holice (německy: \"Alt Holitz\") je část města Holice v okrese Pardubice. Nachází se na východě Holic. Prochází zde silnice I/36. V roce 2009 zde bylo evidováno 428 adres. V roce 2001 zde trvale žilo 1142 obyvatel.\n\nStaré Holice leží v katastrálním území Holice v Čechách o výměře 19,65 km.\n"}
{"id": "539470", "url": "https://cs.wikipedia.org/wiki?curid=539470", "title": "Dolní Jelení", "text": "Dolní Jelení\n\nDolní Jelení je vesnice, část města Horní Jelení v okrese Pardubice. Nachází se asi 1,5 km na východ od Horního Jelení. V roce 2009 zde bylo evidováno 59 adres. V roce 2001 zde trvale žilo 118 obyvatel.\n\nDolní Jelení je také název katastrálního území o rozloze 14,86 km. V katastrálním území Dolní Jelení leží i Rousínov.\n\nPrvní písemná zmínka o obci pochází z roku 1472. Nejstarší zápis v pozemkové knize uložené ve Státním oblastním archivu v Zámrsku o prodeji chalupy v Rousínově je z roku 1628, kdy v pondělí po sv. Martinu rychtář a konšelé prodali Matěji Moravcovi za 45 zlatých chalupu po Šimonovi Pětibokým. Dále se zápisy zmiňují, že v roce 1672 existoval za Rousínovem „Pecní mlýn“, kde se pálila kolomaz. Od tohoto jména získaly název i rybníky Malý a Velký Pecák.\n\nDolní Jelení bylo až do 1960 samostatnou obcí s názvem Dolní Jelení. Do roku 1921 k ní patřila i obec Malá Čermná nad Orlicí se samotami Rybárna a Robotířka. Obec Malá Čermná leží na levém břehu řeky Orlice. Dnešní železniční stanice Čermná nad Orlicí na trati Choceň – Týniště – Meziměstí se původně jmenovala Korunka – Jelení, jelikož byla na katastru Dolního Jelení. V letech 1896 až 1921 byl používán název Čermná – Jelení. Při stavbě této železniční trati v r. 1871 byly poblíž stanice nalezeny popelnice z mladší doby lužické kultury.\n\nV současné době je známo především svou jezdeckou stájí.\n\n\n"}
{"id": "539471", "url": "https://cs.wikipedia.org/wiki?curid=539471", "title": "Rousínov (Horní Jelení)", "text": "Rousínov (Horní Jelení)\n\nRousínov je malá vesnice, část města Horní Jelení v okrese Pardubice. Nachází se asi 2,5 km na východ od Horního Jelení. V roce 2009 zde bylo evidováno 9 adres. V roce 2001 zde trvale žilo 12 obyvatel.\n\nRousínov leží v katastrálním území Dolní Jelení o výměře 14,86 km.\n"}
{"id": "539474", "url": "https://cs.wikipedia.org/wiki?curid=539474", "title": "Hornická Čtvrť", "text": "Hornická Čtvrť\n\nHornická Čtvrť () je vesnice, část města Chvaletice v okrese Pardubice. Nachází se asi 2 km na jihovýchod od Chvaletic. V roce 2009 zde bylo evidováno 53 adres. V roce 2001 zde trvale žilo 122 obyvatel.\n\nHornická Čtvrť leží v katastrálním území Chvaletice o výměře 6,81 km.\n\nPrvní písemná zmínka o obci pochází z roku 1393.\n\n"}
{"id": "539476", "url": "https://cs.wikipedia.org/wiki?curid=539476", "title": "Kozašice", "text": "Kozašice\n\nKozašice je vesnice, část obce Jankovice v okrese Pardubice. Nachází se asi 0,5 km na severozápad od Jankovic. V roce 2009 zde bylo evidováno 52 adres. V roce 2001 zde trvale žilo 87 obyvatel.\n\nKozašice je také název katastrálního území o rozloze 2,85 km².\n"}
{"id": "539477", "url": "https://cs.wikipedia.org/wiki?curid=539477", "title": "Seník (Jankovice)", "text": "Seník (Jankovice)\n\nSeník je vesnice, část obce Jankovice v okrese Pardubice. Nachází se asi 1,5 km na jih od Jankovic. První písemná zmínka o obci pochází z roku 1543. V roce 2009 zde bylo evidováno 131 adres. V roce 2001 zde trvale žilo 56 obyvatel.\n\nSeník je také název katastrálního území o rozloze 3,21 km.\n"}
{"id": "539478", "url": "https://cs.wikipedia.org/wiki?curid=539478", "title": "Loděnice (Jedousov)", "text": "Loděnice (Jedousov)\n\nLoděnice je malá vesnice, část obce Jedousov v okrese Pardubice. Nachází se asi 1,5 km na západ od Jedousova. V roce 2009 zde bylo evidováno 16 adres. V roce 2001 zde trvale žilo 26 obyvatel.\n\nLoděnice leží v katastrálním území Jedousov o výměře 3,41 km.\n"}
{"id": "539481", "url": "https://cs.wikipedia.org/wiki?curid=539481", "title": "Kasaličky", "text": "Kasaličky\n\nKasaličky je malá vesnice, část obce Kasalice v okrese Pardubice. Nachází se asi 1 km na západ od Kasalic. V roce 2009 zde bylo evidováno 33 adres. V roce 2001 zde trvale žilo 41 obyvatel.\n\nKasaličky je také název katastrálního území o rozloze 2,49 km.\n\nPrvní písemná zmínka o obci pochází z roku 1372.\n\nU vsi proběhl v noci z 28. na 29. prosince 1941 výsadek radisty rotného Jana Zemka a četaře Vladimíra Škachy z bombardéru Handley Page Halifax Mk.II NF-V (ser. L9613) 138. výsadkové peruti RAF. Jejich úkolem bylo v rámci operace Silver B předat radiostanici s krycím názvem Božena určenou pro odbojovou skupinu ÚVOD. K výsadku u Kasaliček došlo vinou navigátorské chyby, plánovaným místem totiž bylo okolí asi 50 km vzdáleného Ždírce nad Doubravou. Událost ovšem nepřipomíná žádný pomník.\n\n"}
{"id": "539482", "url": "https://cs.wikipedia.org/wiki?curid=539482", "title": "Bílé Vchynice", "text": "Bílé Vchynice\n\nBílé Vchynice je vesnice, část obce Kladruby nad Labem v okrese Pardubice. Nachází se asi 5,5 km na severozápad od Kladrub nad Labem. V roce 2009 zde bylo evidováno 76 adres. V roce 2001 zde trvale žilo 104 obyvatel.\n\nBílé Vchynice je také název katastrálního území o rozloze 3,12 km.\n\n"}
{"id": "539483", "url": "https://cs.wikipedia.org/wiki?curid=539483", "title": "Kolesa", "text": "Kolesa\n\nKolesa je malá vesnice, část obce Kladruby nad Labem v okrese Pardubice. Nachází se asi 3 km na sever od Kladrub nad Labem. V roce 2009 zde bylo evidováno 47 adres. V roce 2001 zde trvale žilo 120 obyvatel.\n\nKolesa je také název katastrálního území o rozloze 7,87 km.\n\n"}
{"id": "539484", "url": "https://cs.wikipedia.org/wiki?curid=539484", "title": "Komárov (Kladruby nad Labem)", "text": "Komárov (Kladruby nad Labem)\n\nKomárov je malá vesnice, část obce Kladruby nad Labem v okrese Pardubice. Nachází se asi 3,5 km na sever od Kladrub nad Labem. V roce 2009 zde bylo evidováno 31 adres. V roce 2001 zde trvale žilo 66 obyvatel.\n\nKomárov leží v katastrálním území Komárov u Přelouče o rozloze 4,56 km.\n\n"}
{"id": "539485", "url": "https://cs.wikipedia.org/wiki?curid=539485", "title": "Pelechov (Lipoltice)", "text": "Pelechov (Lipoltice)\n\nPelechov je malá vesnice, část obce Lipoltice v okrese Pardubice. Nachází se asi 1 km na severozápad od Lipoltic. V roce 2009 zde bylo evidováno 23 adres. V roce 2001 zde trvale žilo 47 obyvatel.\n\nPelechov leží v katastrálním území Lipoltice o výměře 3,97 km.\n\n"}
{"id": "539486", "url": "https://cs.wikipedia.org/wiki?curid=539486", "title": "Sovoluská Lhota", "text": "Sovoluská Lhota\n\nSovoluská Lhota je vesnice, část obce Lipoltice v okrese Pardubice. Nachází se asi 1,5 km na západ od Lipoltic. V roce 2009 zde bylo evidováno 74 adres. V roce 2001 zde trvale žilo 10 obyvatel.\n\nSovoluská Lhota je také název katastrálního území o rozloze 1,28 km.\n"}
{"id": "539487", "url": "https://cs.wikipedia.org/wiki?curid=539487", "title": "Krasnice", "text": "Krasnice\n\nKrasnice je vesnice, část obce Litošice v okrese Pardubice. Nachází se asi 2 km na severovýchod od Litošic. V roce 2009 zde bylo evidováno 259 adres. V roce 2001 zde trvale žilo 24 obyvatel.\n\nKrasnice leží v katastrálním území Litošice o výměře 10,12 km.\n\nPrvní písemná zmínka o obci pochází z roku 1318.\n\n\n"}
{"id": "539488", "url": "https://cs.wikipedia.org/wiki?curid=539488", "title": "Blato (Mikulovice)", "text": "Blato (Mikulovice)\n\nBlato je vesnice, část obce Mikulovice v okrese Pardubice. Nachází se asi 1 km na západ od Mikulovic. V roce 2009 zde bylo evidováno 102 adres. V roce 2001 zde trvale žilo 228 obyvatel.\n\nBlato je také název katastrálního území o rozloze 1,21 km.\n\nV Blatě byla objevena téměř kompletní kostra nosorožce srstnatého, velkého savce z pleistocénu. Ta byla následně umístěna do expozice Národního muzea v Praze.\n"}
{"id": "539489", "url": "https://cs.wikipedia.org/wiki?curid=539489", "title": "Čeradice (Moravany)", "text": "Čeradice (Moravany)\n\nČeradice je malá vesnice, část obce Moravany v okrese Pardubice. Nachází se asi 3 km na východ od Moravan. V roce 2011 zde bylo evidováno 30 adres. V roce 2011 zde trvale žilo 46 obyvatel.\n\nČeradice leží v katastrálním území Čeradice nad Loučnou o rozloze 2,25 km.\n\nČERADICE v r. 1869-1880 obec v okr. Pardubice, v r. 1890 pod názvem Ceradice obec v okr. Pardubice, v r. 1900-1910 pod názvem Ceradice t. Čeradice obec v okr. Pardubice, v r. 1921-1930 obec v okr. Pardubice, v r. 1950 obec v okr. Holice, v r. 1961-1976 obec v okr. Pardubice, od 30.4.1976 část obce Moravany v okr. Pardubice.\n\nČeradice v číslech:\n\n"}
{"id": "539490", "url": "https://cs.wikipedia.org/wiki?curid=539490", "title": "Moravanský", "text": "Moravanský\n\nMoravanský (německy \"Sehndorf\") je malá vesnice, část obce Moravany v okrese Pardubice. Nachází se asi 2,5 km na severozápad od Moravan. V roce 2009 zde bylo evidováno 44 adres. V roce 2001 zde trvale žilo 101 obyvatel.\n\nMoravanský je také název katastrálního území o rozloze 1,61 km.\n"}
{"id": "539491", "url": "https://cs.wikipedia.org/wiki?curid=539491", "title": "Platěnsko", "text": "Platěnsko\n\nPlatěnsko je část obce Moravany v okrese Pardubice. Nachází se na severovýchodě Moravan. V roce 2009 zde bylo evidováno 7 adres. V roce 2001 zde trvale žilo 12 obyvatel.\n\nPlatěnsko leží v katastrálním území Platěnice o výměře 3,82 km.\n\n"}
{"id": "539492", "url": "https://cs.wikipedia.org/wiki?curid=539492", "title": "Turov (Moravany)", "text": "Turov (Moravany)\n\nTurov je vesnice, část obce Moravany v okrese Pardubice. Nachází se asi 4 km na východ od Moravan. V roce 2009 zde bylo evidováno 74 adres. V roce 2001 zde trvale žilo 138 obyvatel.\n\nTurov leží v katastrálním území Turov nad Loučnou o rozloze 3,3 km.\n"}
{"id": "539494", "url": "https://cs.wikipedia.org/wiki?curid=539494", "title": "Pohřebačka", "text": "Pohřebačka\n\nPohřebačka je vesnice, část obce Opatovice nad Labem v okrese Pardubice. Nachází se asi 1,5 km na severozápad od Opatovic nad Labem. V roce 2009 zde bylo evidováno 182 adres. V roce 2001 zde trvale žilo 492 obyvatel.\n\nPohřebačka je také název katastrálního území o rozloze 4,05 km.\n\nPohřebačka má dlouhou historii sahající téměř až do 13. století. Ves s největší pravděpodobností vznikla slučováním menších sídlišť. Je možné, že výchozím místem pro tento proces se stala usedlost, kterou obýval osadník, jenž se zabýval pohřbíváním. Postupem času se z „pohřebačovy usedlosti“ stala středověká ves Pohřebačka. Celý vývoj organizoval a řídil majitel zdejšího území - benediktinský klášter, který působil nedaleko v místě dnešního katastru Opatovic nad Labem.\n\nProchází tudy železniční trať Pardubice – Hradec Králové, na které je zde zřízena železniční stanice \"Opatovice nad Labem-Pohřebačka\" (do prosince 2014 \"Opatovice nad Labem\"). Ze stanice vychází frekventovaná vlečka do elektrárny Opatovice a spojka do odbočky Plačice na železniční trať Velký Osek – Hradec Králové.\n\nPo modernizaci přilehlého úseku trati (směr Stéblová) a zřízení nové zastávky \"Opatovice nad Labem\" blíže Opatovicům přestaly vlaky osobní přepravy v Pohřebačce zastavovat. Především na požadavek obyvatel Březhradu bylo změnou od 4. 4. 2016 obnoveno zastavování zhruba každého druhého vlaku.\n\nMá zde sídlo autobusový dopravce C A R - T O U R spol. s r.o., který provozuje kolem 12 autobusových linek ve východních Čechách.\n\nV severovýchodních partiích Pohřebačky mezi nádražím a později vzniklým písníkem stojí vila číslo popisné 45, kterou nechal roku 1906 postavit místní továrník Josef Bačina. Inspirací k podobě objektu mu byla budova sanatoria, ve kterém se léčil jeho syn. Na počátku 21. století prošla Bačinova vila rekonstrukcí, při níž se její vnitřní dispozice změnily a v objektu se nachází třináct bytových jednotek.\n\nOd roku 2011 se v obci každoročně u příležitosti svátku svatého Václava (28. září) pořádá společenský festival nazvaný Pohřebačský jarmark, kterého se účastní jak řemeslníci, tak také na něm vystupují veřejně známé pěvecké osobnosti, mezi něž patří například Leona Machálková nebo Marcela Holanová.\n\nOddíl národní házené v Pohřebačce pod názvem Slavoj Pohřebačka byl založen v roce 1943. Svojí činností navázal na práci Humanitního a vzdělávací ho spolku, který v obci působil v letech 1925 až 1932 a Vzdělávacího a sportovního kroužku. Roku 1948 byl v rámci organizačních změn oddíl převeden pod Sokol Opatovice, po jehož hlavičkou stále působí.\n\nMezi železniční tratí a tak řečenou hradubickou silnicí leží písník, na kterém byla ukončena těžba roku 2001. Od té doby se přeměňuje na rekreační areál, zahrnující také nudistickou pláž, vyhlášený - na podmínky přírodního koupaliště - čistou vodou.\n"}
{"id": "539495", "url": "https://cs.wikipedia.org/wiki?curid=539495", "title": "Vysoká u Holic", "text": "Vysoká u Holic\n\nVysoká u Holic je vesnice, část obce Ostřetín v okrese Pardubice. Nachází se asi 2,5 km na jihovýchod od Ostřetína. Prochází zde silnice I/35, silnice II/322. V roce 2009 zde bylo evidováno 75 adres. V roce 2001 zde trvale žilo 164 obyvatel.\n\nVysoká u Holic je také název katastrálního území o rozloze 3,48 km.\n\n"}
{"id": "539497", "url": "https://cs.wikipedia.org/wiki?curid=539497", "title": "Klenovka", "text": "Klenovka\n\nKlenovka je vesnice, část města Přelouč v okrese Pardubice. Nachází se asi 3 km na jihovýchod od Přelouče. V roce 2009 zde bylo evidováno 133 adres. V roce 2001 zde trvale žilo 172 obyvatel.\n\nKlenovka je také název katastrálního území o rozloze 2,09 km.\n"}
{"id": "539498", "url": "https://cs.wikipedia.org/wiki?curid=539498", "title": "Lhota (Přelouč)", "text": "Lhota (Přelouč)\n\nLhota je vesnice, část města Přelouč v okrese Pardubice. Nachází se asi 2,5 km na západ od Přelouče. Prochází zde silnice I/2. V roce 2009 zde bylo evidováno 63 adres. V roce 2001 zde trvale žilo 138 obyvatel.\n\nLhota leží v katastrálním území Lhota pod Přeloučí o rozloze 3,48 km.\n"}
{"id": "539499", "url": "https://cs.wikipedia.org/wiki?curid=539499", "title": "Lohenice (Přelouč)", "text": "Lohenice (Přelouč)\n\nLohenice je vesnice, část města Přelouč v okrese Pardubice. Nachází se asi 2,5 km na východ od Přelouče. V roce 2009 zde bylo evidováno 107 adres. V roce 2001 zde trvale žilo 187 obyvatel.\n\nLohenice leží v katastrálním území Lohenice u Přelouče o rozloze 6,18 km.\n"}
{"id": "539500", "url": "https://cs.wikipedia.org/wiki?curid=539500", "title": "Mělice", "text": "Mělice\n\nMělice je vesnice, část města Přelouč v okrese Pardubice. Nachází se asi 4 km na východ od Přelouče. V roce 2009 zde bylo evidováno 67 adres. V roce 2001 zde trvale žilo 198 obyvatel.\n\nMělice je také název katastrálního území o rozloze 1,82 km.\n\nSeverně od Mělic se rozkládá zatopená pískovna, která nyní slouží jako koupaliště. Jihovýchodně se nachází přírodní památka Mělické labiště – zarostlé slepé rameno Labe.\n"}
{"id": "539501", "url": "https://cs.wikipedia.org/wiki?curid=539501", "title": "Škudly", "text": "Škudly\n\nŠkudly je malá vesnice, část města Přelouč v okrese Pardubice. Nachází se asi 3 km na jihozápad od Přelouče. V roce 2009 zde bylo evidováno 39 adres. V roce 2001 zde trvale žilo 81 obyvatel.\n\nŠkudly je také název katastrálního území o rozloze 1,44 km.\n"}
{"id": "539503", "url": "https://cs.wikipedia.org/wiki?curid=539503", "title": "Štěpánov (Přelouč)", "text": "Štěpánov (Přelouč)\n\nŠtěpánov je malá vesnice, část města Přelouč v okrese Pardubice. Nachází se asi 3 km na jihovýchod od Přelouče. V roce 2009 zde bylo evidováno 42 adres. V roce 2001 zde trvale žilo 114 obyvatel.\n\nŠtěpánov leží v katastrálním území Štěpánov u Přelouče o rozloze 2,8 km.\n"}
{"id": "539505", "url": "https://cs.wikipedia.org/wiki?curid=539505", "title": "Bohumileč (Rokytno)", "text": "Bohumileč (Rokytno)\n\nBohumileč je vesnice, část obce Rokytno v okrese Pardubice. Nachází se asi 2,5 km na západ od Rokytna. V roce 2009 zde bylo evidováno 68 adres. V roce 2001 zde trvale žilo 145 obyvatel.\n\nBohumileč je také název katastrálního území o rozloze 3,65 km.\n\nPrvní písemná zmínka o obci pochází z roku 1436.\n\n\n"}
{"id": "539506", "url": "https://cs.wikipedia.org/wiki?curid=539506", "title": "Drahoš", "text": "Drahoš\n\nDrahoš je malá vesnice, část obce Rokytno v okrese Pardubice. Nachází se asi 1 km na východ od Rokytna. V roce 2009 zde bylo evidováno 24 adres. V roce 2001 zde trvale žilo 24 obyvatel.\n\nDrahoš leží v katastrálním území Rokytno o výměře 7,19 km.\n\nDne 8. prosince 2017 navštívil obec prezidentský kandidát, profesor Jiří Drahoš, v rámci návštěvy kraje, a natočil zde krátké video.\n"}
{"id": "539507", "url": "https://cs.wikipedia.org/wiki?curid=539507", "title": "Labětín", "text": "Labětín\n\nLabětín je vesnice, část obce Řečany nad Labem v okrese Pardubice. Nachází se asi 1,5 km na východ od Řečan nad Labem. V roce 2009 zde bylo evidováno 100 adres. V roce 2001 zde trvale žilo 244 obyvatel.\n\nLabětín je také název katastrálního území o rozloze 2,36 km.\n\nPrvní písemná zmínka o obci pochází z roku 1333.\n\n"}
{"id": "539508", "url": "https://cs.wikipedia.org/wiki?curid=539508", "title": "Dražkov (Sezemice)", "text": "Dražkov (Sezemice)\n\nDražkov je malá vesnice, část města Sezemice v okrese Pardubice. Nachází se asi 3 km na sever od Sezemic. V roce 2009 zde bylo evidováno 41 adres. V roce 2001 zde trvale žilo 93 obyvatel.\n\nDražkov leží v katastrálním území Dražkov nad Labem o rozloze 2,8 km.\n"}
{"id": "539509", "url": "https://cs.wikipedia.org/wiki?curid=539509", "title": "Kladina (Sezemice)", "text": "Kladina (Sezemice)\n\nKladina je vesnice, část města Sezemice v okrese Pardubice. Nachází se asi 2 km na východ od Sezemic. V roce 2009 zde bylo evidováno 57 adres. V roce 2001 zde trvale žilo 115 obyvatel.\n\nKladina je také název katastrálního území o rozloze 2,06 km.\n\nV nedalekém lese byla roku 2017 nalezena situla. Jedná se o nádobu starou přibližně 3000 let.\n"}
{"id": "539510", "url": "https://cs.wikipedia.org/wiki?curid=539510", "title": "Lukovna", "text": "Lukovna\n\nLukovna je malá vesnice, část města Sezemice v okrese Pardubice. Nachází se asi 2 km na sever od Sezemic. V roce 2009 zde bylo evidováno 30 adres. V roce 2001 zde trvale žilo 66 obyvatel.\n\nLukovna je také název katastrálního území o rozloze 2,22 km.\n"}
{"id": "539511", "url": "https://cs.wikipedia.org/wiki?curid=539511", "title": "Počaply (Sezemice)", "text": "Počaply (Sezemice)\n\nPočaply je vesnice, část města Sezemice v okrese Pardubice. Nachází se asi 1,5 km na západ od Sezemic. V roce 2009 zde bylo evidováno 138 adres. V roce 2001 zde trvale žilo 118 obyvatel.\n\nPočaply leží v katastrálním území Počaply nad Loučnou o rozloze 2,16 km. V katastrálním území Počaply nad Loučnou leží i Sezemice.\n\n"}
{"id": "539512", "url": "https://cs.wikipedia.org/wiki?curid=539512", "title": "Velké Koloděje", "text": "Velké Koloděje\n\nVelké Koloděje je vesnice, část města Sezemice v okrese Pardubice. Nachází se asi 2 km na jihovýchod od Sezemic. V roce 2009 zde bylo evidováno 65 adres. V roce 2001 zde trvale žilo 179 obyvatel.\n\nVelké Koloděje je také název katastrálního území o rozloze 3,84 km.\n\nSoučástí Velkých Kolodějí jsou i Malé Koloděje, ležící na levém břehu kanálu Malokolodějský odpad. Malé Koloděje nejsou samostatnou evidenční částí obce.\n"}
{"id": "539513", "url": "https://cs.wikipedia.org/wiki?curid=539513", "title": "Veská", "text": "Veská\n\nVeská je vesnice nedaleko města Sezemice v okrese Pardubice. Nachází se asi 1,8 km na jih od Sezemic. V roce 2018 zde bylo evidováno 102 adres. Nachází se zde Dětské centrum, fotbalové hřiště, hřiště na plážový volejbal, nepoužívaná hospoda, asfaltové hřiště na basketbal a nové dětské hřiště, které je málo využívané, protože zde nežije mnoho malých dětí. Dříve zde byla požární nádrž, která se v zimě využívala jako ledová plocha. Nyní je nádrž zasypaná. Veskou prochází silnice podél níž jsou staré domy. Nové domy se nacházejí v částech U Lesa a Kout. V této lokalitě se nachází dobrý asfalt a toho využívá mnoho lidí, například pro jízdu na inline bruslích. Také tak činí z důvodu, že zde není moc velký provoz. V roce 2001 zde trvale žilo 119 obyvatel.\n\nVeská je také název katastrálního území o rozloze 2,21 km.\n\nV této vesnici se narodil vojenský lékař Josef Kerzl (1841–1919), známý pod pseudonymem Josef von Kerzl, který se stal osobním lékařem rakouského císaře Františka Josefa I.\n"}
{"id": "539515", "url": "https://cs.wikipedia.org/wiki?curid=539515", "title": "Bělešovice", "text": "Bělešovice\n\nBělešovice je malá vesnice, část obce Slepotice v okrese Pardubice. Nachází se asi 1,5 km na jihozápad od Slepotic. V roce 2009 zde bylo evidováno 15 adres. V roce 2001 zde trvale žilo 20 obyvatel.\n\nBělešovice je také název katastrálního území o rozloze 1,4 km.\n\nPrvní písemná zmínka o obci pochází z roku 1415.\n\n"}
{"id": "539516", "url": "https://cs.wikipedia.org/wiki?curid=539516", "title": "Lipec (Slepotice)", "text": "Lipec (Slepotice)\n\nLipec je malá vesnice, část obce Slepotice v okrese Pardubice. Nachází se asi 2 km na jih od Slepotic. V roce 2009 zde bylo evidováno 24 adres. V roce 2001 zde trvale žilo 28 obyvatel.\n\nLipec leží v katastrálním území Lipec u Slepotic o rozloze 1,81 km. V katastrálním území Lipec u Slepotic leží i Nové Holešovice.\n\nPrvní písemná zmínka o obci pochází z roku 1318.\n\n"}
{"id": "539517", "url": "https://cs.wikipedia.org/wiki?curid=539517", "title": "Nové Holešovice", "text": "Nové Holešovice\n\nNové Holešovice je malá vesnice, část obce Slepotice v okrese Pardubice. Nachází se asi 2 km na jih od Slepotic. V roce 2009 zde bylo evidováno 13 adres. V roce 2001 zde trvale žilo 9 obyvatel.\n\nNové Holešovice leží v katastrálním území Lipec u Slepotic o výměře 1,81 km.\n\nPrvní písemná zmínka o obci pochází z roku 1318.\n\n"}
{"id": "539518", "url": "https://cs.wikipedia.org/wiki?curid=539518", "title": "Hrádek (Srch)", "text": "Hrádek (Srch)\n\nHrádek je vesnice, část obce Srch v okrese Pardubice. Nachází se asi 3 km na západ od Srchu. V roce 2011 zde bylo evidováno 74 adres. V roce 2001 zde trvale žilo 161 obyvatel.\n\nHrádek leží v katastrálním území Hrádek u Pardubic o rozloze 1,94 km.\n\n"}
{"id": "539519", "url": "https://cs.wikipedia.org/wiki?curid=539519", "title": "Pohránov", "text": "Pohránov\n\nPohránov je malá vesnice, část obce Srch v okrese Pardubice. Nachází se asi 2 km na západ od Srchu. V roce 2009 zde bylo evidováno 31 adres. V roce 2001 zde trvale žilo 55 obyvatel.\n\nPohránov je také název katastrálního území o rozloze 2,3 km.\n"}
{"id": "539520", "url": "https://cs.wikipedia.org/wiki?curid=539520", "title": "Hradiště na Písku", "text": "Hradiště na Písku\n\nHradiště na Písku je vesnice, část obce Staré Hradiště v okrese Pardubice. Nachází se asi 1 km na sever od Starého Hradiště. Prochází zde silnice II/324. V roce 2009 zde bylo evidováno 75 adres. V roce 2001 zde trvale žilo 141 obyvatel.\n\nHradiště na Písku leží v katastrálním území Brozany nad Labem o výměře 5,12 km.\n\n"}
{"id": "539521", "url": "https://cs.wikipedia.org/wiki?curid=539521", "title": "Dolní Raškovice", "text": "Dolní Raškovice\n\nDolní Raškovice je malá vesnice, část obce Svinčany v okrese Pardubice. Nachází se asi 1,5 km na jih od Svinčan. Prochází zde silnice II/342. V roce 2009 zde bylo evidováno 28 adres. V roce 2001 zde trvale žilo 60 obyvatel.\n\nDolní Raškovice leží v katastrálním území Raškovice u Přelouče o výměře 2,1 km.\n"}
{"id": "539522", "url": "https://cs.wikipedia.org/wiki?curid=539522", "title": "Horní Raškovice", "text": "Horní Raškovice\n\nHorní Raškovice je malá vesnice, část obce Svinčany v okrese Pardubice. Nachází se asi 1 km na jih od Svinčan. V roce 2009 zde bylo evidováno 30 adres. V roce 2001 zde trvale žilo 34 obyvatel.\n\nHorní Raškovice leží v katastrálním území Raškovice u Přelouče o výměře 2,1 km.\n\n"}
{"id": "539524", "url": "https://cs.wikipedia.org/wiki?curid=539524", "title": "Orlí vrch", "text": "Orlí vrch\n\nOrlí vrch (německy \"Urlenhübl)\" je vrchol v České republice ležící v Zlatohorské vrchovině.\n\nOrlí vrch se nachází severovýchodně nad osadou Rejvíz asi 7,5 kilometrů východně od města Jeseník. Leží na severní hraně rejvízské náhorní plošiny. Směrem k ní je převýšení minimální, severní svah je prudký s převýšením až 270 metrů.\n\nJižně od Orlího vrchu se nachází rejvízské rašeliniště, které je odvodňováno levým přítokem Černé Opavy. Severní a východní svah odvodňují přítoky říčky Olešnice, která je levým přítokem Bělé.\n\nBezprostřední okolí vrcholu a severní svah Orlího vrchu je zalesněn. Jižně navazující náhorní plošinu pokrývají louky.\n\nPřímo v prostoru vrcholu Orlího vrchu se nachází stejnojmenný penzion, který vznikl přebudováním rozhlasového vysílače v roce 1998, jehož stožár stojí v areálu dodnes. Z Rejvízu k němu od jihu vede přístupová komunikace. Po ní je vedena i zeleně značná trasa KČT 4807, která se v prostoru vrcholu stáčí na východ a klesá ke Zlatým Horám.\n"}
{"id": "539525", "url": "https://cs.wikipedia.org/wiki?curid=539525", "title": "Franclina", "text": "Franclina\n\nFranclina () je malá vesnice, část obce Trusnov v okrese Pardubice. Nachází se asi 1 km na jihovýchod od Trusnova. V roce 2009 zde bylo evidováno 15 adres. V roce 2001 zde trvale žilo 24 obyvatel.\n\nFranclina leží v katastrálním území Trusnov o výměře 7,86 km.\n\n"}
{"id": "539526", "url": "https://cs.wikipedia.org/wiki?curid=539526", "title": "Opočno (Trusnov)", "text": "Opočno (Trusnov)\n\nOpočno () je malá vesnice, část obce Trusnov v okrese Pardubice. Nachází se asi 2,5 km na jih od Trusnova. V roce 2009 zde bylo evidováno 42 adres. V roce 2001 zde trvale žilo 52 obyvatel.\n\nOpočno leží v katastrálním území Opočno nad Loučnou o rozloze 2,78 km².\n\n\n"}
{"id": "539528", "url": "https://cs.wikipedia.org/wiki?curid=539528", "title": "Žíka", "text": "Žíka\n\nŽíka () je malá vesnice, část obce Trusnov v okrese Pardubice. Nachází se asi 1,5 km na jihovýchod od Trusnova. V roce 2009 zde bylo evidováno 13 adres. V roce 2001 zde trvale žilo 20 obyvatel.\n\nŽíka leží v katastrálním území Trusnov o výměře 7,86 km.\n\n"}
{"id": "539530", "url": "https://cs.wikipedia.org/wiki?curid=539530", "title": "Bumbalka", "text": "Bumbalka\n\nBumbalka je malá vesnice, část obce Turkovice v okrese Pardubice. Nachází se asi 1,5 km na jihozápad od Turkovic. V roce 2009 zde bylo evidováno 27 adres. V roce 2001 zde trvale žilo 51 obyvatel.\n\nBumbalka je také název katastrálního území o rozloze 1,21 km.\n"}
{"id": "539533", "url": "https://cs.wikipedia.org/wiki?curid=539533", "title": "Rašovy", "text": "Rašovy\n\nRašovy je vesnice, část obce Turkovice v okrese Pardubice. Nachází se asi 2 km na severovýchod od Turkovic. V roce 2009 zde bylo evidováno 141 adres. V roce 2001 zde trvale žilo 20 obyvatel.\n\nRašovy je také název katastrálního území o rozloze 1,62 km.\n\n"}
{"id": "539534", "url": "https://cs.wikipedia.org/wiki?curid=539534", "title": "Zástava (Újezd u Sezemic)", "text": "Zástava (Újezd u Sezemic)\n\nZástava je malá vesnice, část obce Újezd u Sezemic v okrese Pardubice. Nachází se asi 1 km na západ od Újezdu u Sezemic. V roce 2009 zde bylo evidováno 7 adres. V roce 2001 zde trvale žilo 13 obyvatel.\n\nZástava leží v katastrálním území Újezd u Sezemic o výměře 3,46 km.\n"}
{"id": "539535", "url": "https://cs.wikipedia.org/wiki?curid=539535", "title": "Spytovice", "text": "Spytovice\n\nSpytovice je vesnice, část obce Zdechovice v okrese Pardubice. Nachází se asi 2 km na východ od Zdechovic. Prochází zde silnice I/2. V roce 2009 zde bylo evidováno 66 adres. V roce 2001 zde trvale žilo 162 obyvatel.\n\nSpytovice je také název katastrálního území o rozloze 2,45 km.\n\n"}
{"id": "539536", "url": "https://cs.wikipedia.org/wiki?curid=539536", "title": "Zbraněves", "text": "Zbraněves\n\nZbraněves je osada, část obce Zdechovice v okrese Pardubice. Nachází se asi 1 km na jihozápad od Zdechovic. V roce 2009 zde byly evidovány čtyři adresy. V roce 2001 zde trvale nežil žádný obyvatel\n\nZbraněves leží v katastrálním území Zdechovice o výměře 6,17 km.\n"}
{"id": "539537", "url": "https://cs.wikipedia.org/wiki?curid=539537", "title": "Nerad", "text": "Nerad\n\nNerad je vesnice, část obce Živanice v okrese Pardubice. Nachází se asi 1 km na západ od Živanic. V roce 2009 zde bylo evidováno 54 adres. V roce 2001 zde trvale žilo 145 obyvatel.\n\nNerad je také název katastrálního území o rozloze 1,84 km.\n\nNa jaře roku 2012 zde byla vybudována točna pro linku č. 18 MHD Pardubice. Zlepšila se tím dopravní obslužnost obce.\n\n"}
{"id": "539538", "url": "https://cs.wikipedia.org/wiki?curid=539538", "title": "Jiří Václavek (politik)", "text": "Jiří Václavek (politik)\n\nJiří Václavek (23. března 1942 Třebíč – 18. března 2010 Krabi, Thajsko) byl český politik, v 90. letech 20. století a počátkem 21. století poslanec Poslanecké sněmovny za ČSSD.\n\nVystudoval Střední průmyslovou školu strojnickou v Třebíči a následně Fakultu strojní Vysokého učení technického v Brně, obor ekonomika a organizace průmyslových podniků, postgraduálně pak řízení podniků a systémové inženýrství. Byl konstruktér a plánovač v Západomoravských strojírnách v Třebíči, dále pracoval v Závodech kuličkových ložisek (ZKL) Brno, brněnském závodě Podniku výpočetní techniky Praha a v DRUPOS Brno jako systémový inženýr. V 60. letech 20. století se angažoval v reformních aktivitách brněnských vysokoškoláků v rámci Československého svazu mládeže a v Komunistické straně Československa, v níž byl členem v letech 1964–1968.\n\nV roce 1990 obnovoval činnost sociální demokracie v Brně. Byl zde aktivní na komunální úrovni. V komunálních volbách roku 1994 a komunálních volbách roku 1998 byl zvolen do zastupitelstva města Brno za ČSSD. V letech 1990–1996 byl 1. zástupcem starosty a v letech 1990–1998 členem Zastupitelstva městské části Brno-Královo Pole.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl členem sněmovního rozpočtového výboru (v období let 1998–2006 i jeho místopředsedou) a v letech 1996–2000 členem organizačního výboru a v letech 2002–2006 místopředsedou volebního výboru.\n\nRovněž byl předsedou jihomoravského Krajského výkonného výboru ČSSD v Brně v letech 1999–2001. V letech 1999–2005 byl člen Prezídia Fondu národního majetku a v období 2006–2007 členem Dozorčí rady České konsolidační agentury.\n\nV letech 2000–2004 a 2008–2010 byl člen Zastupitelstva Jihomoravského kraje. Ve volbách 2000 byl lídr kandidátky do krajského zastupitelstva a kandidát ČSSD na hejtmana. ČSSD však v krajských volbách 2000 neuspěla a zůstala v opozici. Od roku 2009 byl místopředsedou Komise investiční a majetkové Rady Jihomoravského kraje. V senátních volbách roku 2006 neúspěšně kandidoval v Brně do Senátu (senátní obvod č. 59 – Brno-město). Získal 18 % hlasů v 1. kole a ve druhém kole ho porazil brněnský primátor Richard Svoboda (ODS). V komunálních volbách roku 2006 byl zvolen do zastupitelstva městské části Brno-Ořešín za ČSSD. Profesně se uvádí jako ekonom. Členem Zastupitelstva městské části Brno-Ořešín byl do roku 2010.\n\nV březnu 2010 zemřel při koupání na dovolené v Thajsku, při šnorchlování na výletě lodí v regionu Krabi. Z vody byl vytažen až poté, co si účastníci zájezdu povšimli, že se přestal hýbat. Pokusy o oživení nebyly úspěšné.\n\nByl ženatý s manželkou Adélou a měl dvě dcery.\n"}
{"id": "539543", "url": "https://cs.wikipedia.org/wiki?curid=539543", "title": "O patro výš", "text": "O patro výš\n\nO patro výš je americká komedie z roku 1923 režiséru Freda C. Newmeyera a Sama Taylora. Komedie byla čtvrtým filmem Harolda Lloyda. Snaží se v něm zdolat výškovou budovu, vystaven nástrahám a protivenstvím. Díky vhodně voleným úhlům záběrů působí mnohé scény ve filmu hrozivěji než ve skutečnosti. Ve většině záběrů vystupoval Lloyd sám. Dvojníkem se nechával nahradit jen v některých velkých celcích.\n\nHrdinou je maloměšťáček přicházející do New Yorku a píšící v dopisech bývalé nevěstě o svém postupu na společenském žebříčku. Ve skutečnosti ale neslaví ve svém povolání v obchodním domě přílišný úspěch. Rozhodne se vydělat velké peníze a proto přemluví přítele, aby se vyšplhali na obchodní dům, ve kterém pracují. Přítel jej však nechá na holičkách a tak se ocitne sám uprostřed fasády v závratné výšce.\n"}
{"id": "539546", "url": "https://cs.wikipedia.org/wiki?curid=539546", "title": "Čou En-laj", "text": "Čou En-laj\n\nČou En-laj (čínsky \"周恩來\", pinyin \"Zhōu Ēnlái\", 5. března 1898, Chuaj-jin, Čínské císařství – 8. ledna 1976, Peking, ČLR) byl čínský politik, diplomat, v letech 1949 - 1976 premiér ČLR a jeden z nejvěrnějších společníků Mao Ce-tunga.\n\nČou En-laj se narodil v mandarínsky mluvící rodině. Čou En-lajovi byl pouhý rok, když se jeho otec, slušně placený císařský úředník, zapojil do tzv. povstání boxerů. To zuřilo od podzimu 1899 do léta 1901 jen proto, aby se Čína zbavila \"\"mořských ďáblů\"\". Ďábly jsou v květnaté čínské mluvě přitom myšleni evropští okupanti. Povstalcům se však nedařilo a světové velmoci boxery (říká se jim tak kvůli symbolu zaťaté pěsti) postupně zničili. Čou En-lajova otce dokonce zmrzačili. Když v roce 1907 navíc zemřela Čou En-lajova matka, byl Čou málem odsouzen k tomu, aby se jako dětská pracovní síla zapojil do práce na poli či v dole. K jeho štěstí založil Čang Po-ling v severočínském Tchien-ťinu školu pro mimořádně nadané děti z celého císařství a Čou byl na tuto školu, v níž jako vychovatel krátce působil i Čankajšek, vyslán.\n\nV roce 1919 studoval na Nankingské univerzitě, téhož roku byl zatčen za účast na pochodu 4. května.\n\nV letech 1920 až 1924 studoval ve Francii a Německu. Roku 1922 vstoupil do Komunistické strany Číny. Tentýž rok také začal zakládat různá evropská oddělení strany v Evropě.\n\nV Číně panoval ve 20. letech 20. století přiměřený optimismus. Vládla jí všelidová národní strana Kuomintang, zosobněná prezidentem Sunjatsenem. Ten v roce 1924 přivítal zpět i mladé krajany, jež před lety vyslal na zkušenou do Evropy. Čouovi osobně potřásl pravicí a zakrátko ho jmenoval náčelníkem politického oddělení Vojenské akademie Chuang-pchu v jihočínském Kantonu. Sunjatsen, který názorově stojí spíše nalevo, nemá problém s tím, aby se 26letý Čou stal tajemníkem výboru Komunistické strany Číny. Rychlým postupem si však mladý muž udělal nepřítele na život a na smrt z klíčového Sunjatsenova spolupracovníka generála Čankajška. Roku 1934 se Čou účastnil dlouhého pochodu spolu s Mao Ce-tungem a Teng Siao-pchingem. Roku 1936 se zapojil do války proti Japonsku, které postupně začalo ovládat celé Tichomoří. Po skončení druhé světové války se roku 1946 stal předsedou delegace strany.\n\nKdyž bylo v roce 1945 zničeno japonské nebezpečí, rozhořela se v Číně nanovo občanská válka. Po čtyřech letech bojů komunisté vydatně podporovaní Moskvou obsadili celou zemi a 1. října 1949 vyhlásili Čínskou lidovou republiku. Mao se stal hlavou státu a Čou získal funkci předsedy vlády a ministra zahraničí (do roku 1958). Jako ministr zahraničí podepsal roku 1950 smlouvu o přátelství a vzájemné pomoci se SSSR a s indickým politikem Džaváharlálem Néhrúem podepsal roku 1954 smlouvu, známou jako Panča šíla. Roku 1966 respektoval kulturní revoluci, přestože ji nikdy aktivně nepodporoval. Později ale také připravil a zorganizoval historicky první návštěvu prezidenta USA v Číně. V únoru 1972 se během ní Richard Nixon (1913-1994) nechal mimo jiné přesvědčit, aby přehodnotil svůj postoj k válce ve Vietnamu (1964-1975). Rok poté, co Nixon rokoval s Čou En-lajem, opustily zničenou asijskou zemi poslední americké jednotky.\n\nRoku 1975 začal Čou obhajovat reformu čínského hospodářství \"čtyři modernizace\".\n\nČou byl v roce 1974 hospitalizován pro nález rakoviny močového měchýře. S vědomím, že umírá, se rozhodl své zemi věnovat celistvější pohled na rakovinu. Inicioval tedy jeden z největších a nejdůkladnějších vědeckých výzkumů v historii. Zhruba 650 000 vědců zapisovalo schémata úmrtnosti několika typů rakoviny v letech 1973 až 1975. Výzkum zahrnul každou provincii v Číně a více než 880 milionů lidí.\n\nČou však nezůstal politicky nečinným, úřad premiéra vedl z nemocnice. Zemřel ráno 8. ledna 1976, osm měsíců před Mao Ce-tungem a mnoho let před dokončením tohoto výzkumu.\n\nMnoho států vnímalo Čouovu smrt jako velkou ztrátu, po jeho smrti bylo organizováno několik protestů.\nČouovo tělo bylo zpopelněno a popel byl rozptýlen z letadla, tak jak si to Čou přál.\n"}
{"id": "539554", "url": "https://cs.wikipedia.org/wiki?curid=539554", "title": "Lanová dráha Podolí – Kavčí hory", "text": "Lanová dráha Podolí – Kavčí hory\n\nLanová dráha Podolí – Kavčí hory v Praze je předmětem záměru, který už několik let (před rokem 2009) prosazuje městská část Praha 4 a počítají s ním i městské orgány. V současné době (2009) se uvažuje o 200 m dlouhé pozemní lanové dráze, která by byla provozována v rámci systému MHD.\n\nV říjnu 2009 několik regionálních tiskovin oznámilo, že městská část Praha 4 prosazuje postavení lanovky již několik let a i město Praha s ní už několik let počítá. Podle jedné z verzí původního návrhu mohlo jít o visutou lanovku, která by vedla ze Zlíchova přes Vltavu až k parku Družby na Kavčích horách. Vedoucí odboru dopravy Útvaru rozvoje hlavního města Prahy Marek Zděradička v roce 2009 řekl, že lanovka má být dlouhá asi 200 metrů, povede z Podolí na Kavčí hory a v úvahu připadá nejspíš kolejová pozemní lanovka. Trasa nemá zasahovat do přírodní památky Podolský profil.\n\nVýstavbu by mělo financovat město Praha. Zahájení výstavby se v roce 2009 nepředpokládalo dříve než v roce 2012. Pro lanovku není v roce 2009 vypracována žádná projektová dokumentace, jde spíše o územní rezervu pro dobu, kdy budou k dispozici finanční prostředky, ale není vyloučeno, že se plán nikdy nezrealizuje.\n\nV konceptu územního plánu hlavního města Prahy, zveřejněném k připomínkám v listopadu 2009, je vymezena lanová dráha Podolí – Kavčí hory, která by měla být součástí systému městské hromadné dopravy.\n\nDolní stanice je v konceptu územního plánu zakreslena u Podolské ulice, u jihozápadního okraje areálu podolského plaveckého stadionu, trasa lanovky je vedena po jihozápadním okraji přírodní památky Podolský profil až k vyhlídkovému místu, které je vzdáleno asi 200 metrů jihovýchodně od dolní stanice. K dolní stanici lanovky je v tomto konceptu situován i navrhovaný most Zlíchov – Dvorce pro místní silniční dopravu, tramvaje a pěší.\n"}
{"id": "539563", "url": "https://cs.wikipedia.org/wiki?curid=539563", "title": "Ražba tunelu", "text": "Ražba tunelu\n\nRažba v souvislosti s budováním podzemních prostor je souhrn prací vedoucích ke zhotovení podzemního díla. Slovo ražba se používá především u liniových staveb (tunelů, kolektorů, kanalizace). Ražba spočívá v tom, že se původní horninový materiál vytěží a vzniklý prostor (výrub) vyztuží, nejčastěji železobetonem. \n\nPři použití klasických metod se to děje přerušované po tzv. \"záběrech\" neboli pracovních postupech, kde délka jednotlivých záběrů závisí zejména na kvalitě horninového prostředí a na použité technologii, ale i na mnoha dalších faktorech (příčný průřez,strojní vybavení...). U Nové rakouské tunelovací metody (NRTM) jsou délky \"záběru\" dány vzdáleností výztužných rámů, které určují tvar díla a slouží k jeho \"vedení\". Tyto ocelové rámy (příhradové - BTX, z ocelových nosníků různých profilů - I profil, korýtko, zvonek...) se zabudovávají právě po jednom pracovním postupu - \"záběru\", který je v ČR běžně 0,5 - 3 m a je dán projektem. \n\nJeden \"záběr\" běžně zahrnuje: \nPo tomto cyklu operací je již hotová tzv. primární výztuž.\n\nPři kontinuální ražbě jsou tyto operace podobné, provádějí se však souvisle (kontinuálně) tunelovacím strojem. TBM (\"tunnel boring machine\") čili razicí štít je tunelovací stroj, který těží celý profil budoucího tunelu najednou. Moderní TBM jsou dlouhé desítky až stovky metrů, váží stovky tun a jsou opatřeny dálkovým ovládáním z kabiny obsluhy. Za tunelovacím strojem je pak vidět \"hotový\" tunel, připravený k vystrojení. U této metody mohou být jako výztuž použity i prefabrikované železobetonové dílce či litinové dílce, tzv. tybinky.\n\nNa ražbu a tzv. primární vyztužení pak obvykle navazuje tzv. sekundární výztuž.\n\n"}
{"id": "539568", "url": "https://cs.wikipedia.org/wiki?curid=539568", "title": "Tomáš Houška", "text": "Tomáš Houška\n\nTomáš Houška (* ) je český pedagog, hudebník, spisovatel, scenárista a režisér.\n\nNa začátku devadesátých let se angažoval za modernizaci české vzdělávací soustavy. V letech 1993 až 1998 byl prvním ředitelem Osmiletého gymnázia Buďánka společnosti Mensa ČR, kde prosazoval diferencovaný přístup ke studentům a jejich větší svobodu a výrazný podíl na organizaci školy i její obsahové náplni. V letech 2001 až 2002 byl ředitelem Lauderových škol (základní školy Gur arje a gymnázia Or Chadaš).\nDlouhodobě se věnuje psychologickému pozadí vzdělávání. Vede kurzy pro učitele, kurzy osobnostního rozvoje a tvoří larpy – vzdělávací i velké dramatické.\n\nJe autorem řady publikací s pedagogickou tematikou, učebnic i knih beletristických. Věnuje se středověké hudbě. Pravidelně publikuje na blogu Lidových novin a iDnes.\n\nDo světa filmu vstoupil jako spoluautor scénáře k filmu \"Gympl\" (2007), napsaného na motivy jeho románu \"Graffiti rules\". Natočil lehce mystický film \"Labyrint\" a velmi volné pokračování příběhů z \"Graffiti rules\" – crazy komedii \"Maturita\".\n\nJe autorem učebnic a knih s pedagogickou tematikou \"Škola je hra!\" (1991), \"Zpěvník pro ZŠ\" (1993) – 350 písniček, \"Hudební výchova na ZŠ\" (1993), \"Jaké si vybrat povolání?\" (1993), \"Tajemství dávných časů\" (1994), \"Škola pro třetí tisíciletí\" (1995), \"Pedagogika postindustriální společnosti\" (1995), \"Inkluzívní škola\" (2007) a spoluautorem sady učebnic \"Sám sebou\" (1995). Z beletrie např. temný psychologicko-fantaskní Liber Vitae nebo historické drama Poslední Velikonoce, ve kterých očima dívky Narine prožijeme události arménské genocidy 1915. Pod pseudonymem Thufir Hawat napsal historický román \"Králův Havran\" (1999).\n\nNahrál několik titulů s relaxační a psychostimulační hudbou (\"Dotek vesmíru\", 1999) a se souborem Ahma Fraujins vydal CD \"Buoh všemohúcí: nejstarší památky české duchovní hudby\" (1999).\n\nJe autorem několika psychologických testů.\n\nV roce 2000 vydal knihu \"Graffiti rules\" o partě writerů graffiti, kterou tvoří volný sled příběhů ze života pedagogů a studentů jednoho pražského osmiletého soukromého gymnázia. Knížka vznikla na motivy skutečných příběhů mladých lidí, s nimiž se autor jako učitel poznal.\n\nV knize mladý ředitel školy propadá deziluzi v soukromí i v zaměstnání, hádá se s manželkou, je nucen slevovat ze svých představ o fungování školy, těžce shání peníze a potýká se s byrokracií a nepochopením. Přesto prosazuje netradiční způsob výuky a neformální vztah ke studentům, k nimž je tolerantní, a zastane se i několika, kteří patří k partě sprejerů a pro něž se tvorba graffiti stává způsobem protestu a vyjádřením vlastní osobnosti.\n\nNovela \"Graffiti rules\" se stala v roce 2007 předlohou českého filmu \"Gympl\" a téhož roku vyšla ve 2., upraveném vydání, v němž je posílena dějová linie.\n\nVe volbách do Evropského parlamentu v květnu 2019 kandidoval jako nestraník na 14. místě kandidátky hnutí Alternativa pro Českou republiku 2017 (APAČI 2017), ale zvolen nebyl.\n\n\n\n\n\n"}
{"id": "539573", "url": "https://cs.wikipedia.org/wiki?curid=539573", "title": "Kira Nerys", "text": "Kira Nerys\n\nKira Nerys je fiktivní postava v televizním sci-fi seriálu .\n\n\"Kira Nerys\" je plukovníkem v Bajorské milici, ozbrojené složce na planetě Bajor. Předtím byla členkou bajorského odboje během cardassijské okupace. Krátce byla komandérem Hvězdné flotily na přelomu let 2375-2376. Sloužila jako bajorský atašé na stanici Deep Space Nine a později převzala velení stanice. Sehrála klíčovou úlohu pro přežití Cardassijské rebelie proti Dominionu.\n\n"}
{"id": "539575", "url": "https://cs.wikipedia.org/wiki?curid=539575", "title": "Lithiový článek", "text": "Lithiový článek\n\nLithiová baterie, nebo lithiový článek je druh primárního (nenabíjecího) galvanického článku, ve kterém je anoda tvořena kovovým lithiem, nebo jeho sloučeninami. V závislosti na složení se napětí článku pohybuje od 1,5 V do 3,7 V. Pojem lithiový článek pokrývá širokou škálu různých chemických složení katod a elektrolytu.\n\nLithiové články se používají všude tam, kde je potřeba dlouhá životnost, jako jsou například kardiostimulátory. Používá se vysoce specializovaných lithiových baterií s životností 15 a více let.\nV méně kritických aplikacích se využívá levnějších technologií.\n\nNejčastěji používaný článek využívá kovového lithia jako anody a oxidu manganičitého jako katody. Elektrolytem je lithiová sůl rozpuštěná v organickém rozpouštědle.\n\nMalé lithiové baterie se používají v malých elektronických zařízeních jako hodinky, teploměry, dálková ovládání od aut, kalkulačky a také jako baterie pro záložní napájení hodin v počítačích.\n\nStandardní lithiovou mincovou baterií se dnes stává typ CR2032 (20 mm průměr a 3,2 mm výška), díky svému poměru cena/velikost/množství energie. Pro náročnější aplikace se používá typ CR2450 (24 mm průměr a 5 mm výška), který je však několikanásobně dražší.\n\nV posledních letech jsou vyráběny články se jmenovitým napětím okolo 1,5 V, což je umožňuje použít jako náhradu klasických zinko-uhlíkových nebo alkalických článků. Anoda je z lithia, katoda nejčastěji z práškového disulfidu železnatého smíchaného s uhlíkem. Výhodou je vyšší kapacita, nižší hmotnost, zanedbatelná možnost vytečení článku, schopnost dodávat vyšší proudy, lepší schopnost dodávat energii v extrémních teplotách a doba skladovatelnosti okolo 10 let. Tento článek dosahuje při vybíjení konstantním proudem 25mA celkové kapacity 3100 mAh (alkalický okolo 2800 mAh), avšak jeho přednosti před klasickými alkalickými články se projeví hlavně při vybíjení vyšším proudem, kdy je stále schopen dodat podobnou kapacitu (při vybíjení proudem 1 A dosahuje kapacity okolo 2900 mAh, zatímco klasický alkalický článek již pouze 1000 mAh)\n\nLithiové baterie mohou dodat velmi vysoké proudy. To je sice žádoucí při použití ve spotřebičích s vysokým odběrem, ale v případě zkratu se mohou velmi rychle zahřát a explodovat-proto se do baterií vkládají tepelné pojistky, bezpečnostní ventily nebo ztenčená místa, aby se zabránilo možné havárii.\n\nLithiové baterie představují jednoduše opatřitelný zdroj kovového lithia.\n\nVětšímu rozšíření lithiových baterií brání jednak bezpečnostní hledisko (lithium je velmi reaktivní kov), vysoká cena a vliv na životní prostředí - ačkoliv samotná baterie neobsahuje nebezpečné látky, výroba lithia je velmi energeticky náročný proces.\n"}
{"id": "539578", "url": "https://cs.wikipedia.org/wiki?curid=539578", "title": "Odo (Star Trek)", "text": "Odo (Star Trek)\n\nOdo je fiktivní postava v televizním sci-fi seriálu .\n\n\"Odo\" pochází z rasy Zakladatelů (měňavců), bytostí schopných měnit tvar. Byl jedním ze stovky bytostí vyslaných v dětském věku prozkoumávat galaxii a poté se vrátit a podělit o zkušenosti. Byl však nalezen Bajorany a později sloužil jako velitel bezpečnosti na stanici Deep Space Nine (dříve \"Terok Nor\"). Po událostech války s Dominionem se vrátil na svou domovskou planetu v mlhovině Omarion.\n\n"}
{"id": "539585", "url": "https://cs.wikipedia.org/wiki?curid=539585", "title": "Peter Chiarelli", "text": "Peter Chiarelli\n\nPeter Chiarelli (narozen 5. srpna 1964 v Nepeanu, Ontario, Kanada) je bývalý generální manažer hokejových týmů Edmonton Oilers a Boston Bruins.\n\nChiarelli hrál za Harvard University v letech 1983 až 1987, kde byl kapitánem týmu. Později hrál Britskou hokejovou ligu za tým Nottingham Panthers.\n\nNež se stal jedním z manažerů v NHL, byl volným hráčem než se v roce 1999 stal součástí týmu Ottawa Senators. V té době byl také advokátem v soukromé praxi v hlavním městě Kanady. Asistentem manažera Senators byl dvě sezony, včetně stávkové sezony 2004-05. Za to že později odešel, dostal tým výběr v draftu.\n\n26. května 2006 podepsal čtyřletou smlouvu jako generální manažer Boston Bruins, se kterými v roce 2011 získal Stanley Cup. V letech 2009 i 2013 svůj kontrakt s Bostonem pokaždé prodloužil o 4 roky, 15. dubna 2015 byl však vyhozen. \n\nK práci generálního manažera se znovu dostal 24. dubna 2015, kdy ho angažovali Edmonton Oilers. Zároveň v kanadském týmu plnil roli manažera hokejových operací. S klubem se rozloučil 22. ledna 2019. \n\nV současné době není Peter Chiarelli zaměstnán v žádném klubu nejprestižnější hokejové ligy světa. V červnu 2019 o jeho služby však podle zámořských novinářů projevil zájem Vancouver Canucks. \n"}
{"id": "539587", "url": "https://cs.wikipedia.org/wiki?curid=539587", "title": "Parožnatka", "text": "Parožnatka\n\nRod parožnatka (\"Platycerium\") zahrnuje 18 druhů a je řazen mezi kapradiny osladičovité, \"Polypodiaceae\".\n\nDomovem většiny druhů jsou tropické oblasti jižní Číny, Západní Indie, Malajsie, Indonésie, Filipín, Nové Guineje a Austrálie. Některé druhy rostou také v tropické Africe, na Madagaskaru, Komorách, Seychelských ostrovech, v Peru a Bolívii. Většinou rostou ve vlhkých a teplých deštných lesích jako epifyty v korunách stromů, na kmenech nebo skalách.\n\nTomuto způsobu života je parožnatka velmi dobře přizpůsobena. Vyznačuje se výraznou heterofylií – má dva druhy listů, sterilní (neplodné) a fertilní (plodné). Nejprve vyrostou listy sterilní (trofofyly), okrouhlé a celokrajné, těsně přitisknuté k podkladu. Starší listy postupně usychají a zůstávají dlouho na stromech jako hnědé listy pod nově se tvořícími zelenými. Tak vznikne miskovitý útvar, do kterého se zachytává voda, ptačí exkrementy, odumřelý hmyz či spadlé zbytky rostlinných částí. Tím je zajištěna výživa rostliny, ochrana před vysycháním a poškozením kořenů.\n\nFertilní listy jsou vzpřímené nebo převislé, pevné, kožovité, zelené nebo šedozelené a vidličnatě větvené – záleží na druhu. Husté hvězdicovité chlupy zabraňují silnému vypařování. Listy připomínají parohy a podle toho dostali také české i latinské jméno, které v překladu znamená široký roh. Listy parožnatky mohou dorůst délky až 100 cm.\n\nRostlina se rozmnožuje pomocí výtrusů, občas se mohou vytvářet postranní výhonky. Kupky výtrusnic vyrůstají, podle druhu, buď na koncích listů (\"Platycerium bifurcatum\"), nebo na plochách listů pod vidličnatým větvením (\"Platycerium grande\") a tvoří velké tmavě hnědé nebo až černé plochy.\n\nPlatycerium se pěstuje jako pokojová rostlina. Ke svému růstu potřebuje světlé až polostinné místo, ovšem bez přímého slunečního světla. Je to teplomilná kapradina a v létě by se měla uchovávat při teplotě 18-25 °C, v zimě by neměla teplota klesnout pod 15 °C. Vyžaduje vyšší vzdušnou vlhkost.\n\n\nPlatycerium madagascariensis – parožnatka madagaskarská – listy jsou charakteristické svou žilnatinou. Má ráda chladnější prostředí.\n\n\n\n \n"}
{"id": "539592", "url": "https://cs.wikipedia.org/wiki?curid=539592", "title": "Sabine Evertsová", "text": "Sabine Evertsová\n\nSabine Evertsová (* 4. března 1961, Düsseldorf) je bývalá západoněmecká atletka, která se specializovala na víceboj a skok daleký.\n\nPrvní úspěchy zaznamenala v roce 1979 na juniorském mistrovství Evropy v Bydhošti, kde získala zlatou medaili v pětiboji a stříbro v dálce . V roce 1983 skončila na prvním ročníku mistrovství světa v atletice v Helsinkách v sedmiboji na čtvrtém místě.\n\n"}
{"id": "539594", "url": "https://cs.wikipedia.org/wiki?curid=539594", "title": "Humiriovité", "text": "Humiriovité\n\nHumiriovité (\"Humiriaceae\") je čeleď vyšších dvouděložných rostlin z řádu malpígiotvaré (\"Malpighiales\"). Jsou to stálezelené stromy a keře s jednoduchými střídavými listy a nenápadnými květy v bohatých latovitých květenstvích. Čeleď zahrnuje asi 50 druhů v 8 rodech a je rozšířena v tropické Americe a Africe.\n\nZástupci čeledi \"humiriovité\" jsou stálezelené keře a stromy s jednoduchými střídavými listy s drobnými palisty nebo bez palistů. Listy jsou celokrajné nebo zubaté, se zpeřenou žilnatinou. Usychající listy se zbarvují do černa. Kmeny mají často u paty malé a tlusté opěrné pilíře. Vnitřní vrstva kůry je obvykle charakteristicky červená. Řapíky listů jsou často na bázi zbytnělé. Květenství jsou většinou úžlabní, bohatá, latovitá, nejčastěji dichaziálně větvená. Květy jsou pravidelné, pětičetné, oboupohlavné, většinou nenápadné. Kališní lístky jsou částečně srostlé, korunní volné. Tyčinek je 10 až mnoho. Semeník je svrchní, srostlý ze 4 až 8 (nejčastěji 5) plodolistů. Plodem je několikasemenná peckovice.\n\nČeleď zahrnuje asi 50 druhů v 8 rodech. Je rozšířena v tropické Americe, pouze druh \"Sacoglottis gabonensis\" roste v rovníkové Africe v oblasti Guinejského zálivu. Většina druhů roste v nížinném deštném pralese Amazonie, případně na savanách. Největším rodem je \"Vantanea\" (16 druhů) a \"Humiriastrum\" (12 druhů).\n\nSemena humiriovitých jsou šířena plodožravými ptáky a savci.\n\nČeleď byla v minulosti řazena do řádu \"Linales\".\n\n\nHumirie \"Humiria balsamifera\" produkuje tzv. umiri balsam, používaný lokálně v lidové medicíně. Plody některých druhů (např. \"Endopleura uchi\") jsou jedlé.\n\n\"Duckesia\", \"Endopleura\", \"Humiria\", \"Humiriastrum\", \"Hylocarpa\", \"Sacoglottis\", \"Schistostemon\", \"Vantanea\"\n\n\n\n"}
{"id": "539595", "url": "https://cs.wikipedia.org/wiki?curid=539595", "title": "Tamar", "text": "Tamar\n\nTamar může být:\n\n"}
{"id": "539597", "url": "https://cs.wikipedia.org/wiki?curid=539597", "title": "Neknupis", "text": "Neknupis\n\nNeknupis je řeka v západní Litvě, v Klaipėdském (Hl. m. = Gargždai) okrese (Klaipėdský kraj). Je to levý přítok řeky Minija. Pramení v katastru obce Butkai (5 km na sever od Priekulė. Teče směrem jihozápadním, později postupně směry jižním, východním, jižním, západním a jihozápadním v ostých úhlech. Do řeky Minija se vlévá po průtoku vsí Voveriškiai (naproti Priekulė jako její levý přítok 33,3 km od jejího ústí do Atmaty.\n\nLevé:\n"}
{"id": "539605", "url": "https://cs.wikipedia.org/wiki?curid=539605", "title": "Přemysl II. Těšínský", "text": "Přemysl II. Těšínský\n\nPřemysl II. Těšínský († 1477) byl těšínský kníže z rodu slezských Piastovců.\n\nKnížetem těšínským se stal spolu s bratry v roce 1431 po smrti svého otce Boleslava I. Brzká smrt dvou z nich umožnila spojit většinu knížectví pod Přemyslovou vládou, jeho bratr Václav poté vládl na Bytomsku a těšínské části Hlohovska. Po Václavově smrti odprodal onu část Hlohovska patřící Těšínskému knížectví uherskému a českému králi Matyáši Korvínovi. Poté se od roku 1460 dělil o vládu se synovcem Kazimírem II., který po Přemyslově smrti roku 1477 vládl samostatně.\n\nV roce 1459 složil hold novému českému králi Jiřímu z Poděbrad. V jeho službách pak roku 1460 vyjednal přátelskou dohodu mezi Českým královstvím a Kazimírem IV. Jagellonským. Za česko-uherských válek stál opět po boku svého panovníka a v součinnosti s opavským hejtmanem Bernardem Bírkou z Násile držel vojensky celé Horní Slezsko. V roce 1469 ale již holdoval Matyáši Korvínovi, se kterým měl poté vcelku dobré vztahy. Během probíhající války zůstalo Těšínsko víceméně ušetřeno válečných běsnění, snad jen na přelomu let 1471/72 protáhlo krajem polské vojsko. V roce 1473 se účastnil útoku slezských knížat, organizovaného Korvínem, proti rybnickému knížeti Václavovi V. Ke konci jeho života se jeho vztah k Matyášovi Korvínovi zhoršoval, neboť uherský panovník jej podezříval ze styků s Vladislavem Jagellonským.\n\nPřemysl měl jediného potomka - dceru Hedviku, knížectví proto připadlo jeho synovci Kazimíru II.\n\n"}
{"id": "539609", "url": "https://cs.wikipedia.org/wiki?curid=539609", "title": "Modráskovití", "text": "Modráskovití\n\nModráskovití (Lycaenidae) je čeleď malých motýlů zahrnující okolo 6000 druhů na celém světě, v Evropě asi 100 druhů. Do této čeledi patří asi 40 % známých motýlích druhů. Dospělci jsou malí nebo nejvýše středně velcí, většinou jsou velcí méně než 5 cm. Samci jsou často jasně modří nebo červení, samice tmavě hnědé nebo skvrnité.\n\n\n\n"}
{"id": "539611", "url": "https://cs.wikipedia.org/wiki?curid=539611", "title": "Bordetelóza krůt", "text": "Bordetelóza krůt\n\nBordetelóza krůt je bakteriální onemocnění horního respiračního traktu ptáků vyvolávané bakterií \"Bordetella avium\". U ptáků představují bordetely oportunní patogeny, které mohou ojediněle vyvolávat primární respirační onemocněníc, ale častěji se uplatňují jako sekundární a komplikující faktor jiných bakteriálních a virových infekcí.\n\nEkonomický význam má bordetelóza zejména v oblastech či zemích s rozvinutým chovem krůt. U krůťat je onemocnění charakterizováno chronickým zánětem respirační sliznice, což se projevuje náhlým výskytem kýchání, výpotkem z očí a nosu, dýcháním s otevřeným zobákem, submandibulárním (podčelistním) edémem, změnou hlasového projevu, kolapsem průdušnice, zakrslostí a predispozicí k jiným infekčním nemocem.\n\nBakterie rodu \"Bordetella\" se vyznačují schopností kolonizovat řasinkový epitel a způsobovat respirační onemocnění u obratlovců. Původcem bordetelózy ptáků je bakterie \"Bordetella avium\". \n\n\"Bordetella avium\" představuje gramnegativní kokobakterie až tyčinky velikosti 0,4-0,5 x 1-2 µm. Je pohyblivá, opouzdřená a roste striktně aerobně.\nRoste na mnoha pevných půdách, včetně MacConkey agaru, krevním a peptonovém agaru. Nejvhodnější jsou selektivní média, která inhibují růst jiných bakteriálních druhů. Optimální je aerobní inkubace při teplotě 35-37 °C po 24-48 hodin; teplota 45 °C ji zabíjí. Většina izolátů \"B. avium\" roste v podobě drobných, konvexních, hladkých a lesklých kolonií, které po 48hodinové inkubaci dosahují průměrné velikosti 1-2 mm.\n\nPodobně jako \"B. bronchiseptica\" i \"B. avium\" nefermentuje cukry a je oxidáza, kataláza a citrát pozitivní. Liší se ale tím, že je ureáza negativní, nitráty neredukuje a na krevním agaru nehemolyzuje. \"B. avium\"-like bakterie nehemaglutinují a rostou v médiu s 6,5 % NaCl, kdežto u \"B. avium\" je to naopak.\n\nAntigenní struktura \"B. avium\" a příbuzných bakterií byla studována pomocí precipitace v agaru, křížové aglutinace a imunoblotingem. Izoláty \"B. avium\" z různých zdrojů jsou antigenně podobné. Byla také prokázána antigenní příbuznost s \"B. bronchiseptica\", \"Alcaligenes denitrificans\" a \"Achromobacter xylosoxidans\". \n\nVětšina běžných dezinfekčních prostředků v doporučovaných koncentracích zabíjí bakterie \"B. avium\". Déle přežívá při nízkých teplotách, nízké vlhkosti a přirozeném pH. V prachu a trusu z krůtích hal přežívá 25-33 dní při 10 °C a relativní vlhkosti 32-58 %, kdežto při 40 °C přežívá maximálně než 2 dny. V podestýlce přežívá až 6 měsíců.\n\nMezi izoláty \"B. avium\" existují rozdíly v patogenitě, produkci toxinů, adherenci k tracheální sliznici, plasmidových profilech, citlivosti k antibiotikům, hemaglutinaci a morfologii kolonií. Nepatogenní ptačí izoláty úzce příbuzné s \"B. avium\" se označují jako \"B.avium\"-like.\n\nVirulence \"B. avium\" je podmíněna faktory podílejícími se na adhezi, na lokálním poškození sliznice a na systémovém účinku. Adheze na řasinkový epitel respiračního traktu je konstantním rysem bakterií \"Bordetella\" spp. Adhezivní faktory u \"B. avium\" pravděpodobně představují hemaglutinin a fimbrie (pili), i když morfologicky podobné fimbrie byly také prokázány u adheze-defektních mutant \"B. avium\"-like bakterií. Hemaglutinace morčecích erytrocytů úzce koreluje s virulencí. \n\nNěkteré lokální účinky jsou připisovány toxinům \"B. avium\". Složkou buněčné stěny je endotoxin, který má podobnou aktivitu jako lipopolysacharid G- bakterií. \"B. avium\" produkuje dermonekrotický termolabilní toxin, který je letální pro krůťata i intraperitoneálně inokulované myšky a který vyvolává hemoragicko-nekrotické změny na kůži krůťat a morčat po intradermální (nitrokožní) aplikaci.\n\nDalším toxinem produkovaným \"B. avium\" je tracheální cytotoxin, chemicky identický s podobným toxinem produkovaným \"B. pertussis\". Zúčastňuje se na lokálním poškození sliznice průdušnice, kde destruuje řasinkový epitel. Produkce pertussového toxinu a extracytoplasmatické adenylátcyklázy nebyly na rozdíl od lidského patogenu \"B. pertussis\" u \"B. avium\" prokázány. U \"B. avium\" byl také prokázán osteotoxin, který je pravděpodobně odpovědný za poškození chrupavky a následné změkčení a zhroucení tracheálních prstenců u postižených krůťat.\n\nPřirozeným hostitelem \"B. avium\" jsou krůty. Pozitivní izolace bordetel jsou také známé z kura domácího, kachen a jiných ptačích druhů; i tyto izoláty jsou patogenní pro krůty. U mladých pštrosů byla izolována \"B. bronchiseptica\".\nBordetelóza u kura domácího probíhá obvykle mnohem mírněji, než u krůt. K infekci bordetelami jsou také vnímaví papoušci a malí zpěvní ptáci; klinické příznaky však u nich nejsou specifické. Morčata, křečci a myši jsou refrakterní (nereagující) k infekci patogenními kmeny \"B. avium\".\nBordetelóza je velmi kontagiózní. \"B. avium\" je snadno přenášena na vnímavá krůťata úzkým kontaktem s infikovanými jedinci nebo stykem s kontaminovanou podestýlkou či napájecí vodou. Infekce se nepřenáší aerogenně (vzduchem).\nInfekce začíná adhezí bakterií na řasinkový epitel sliznice pka a nosu a pokračuje progresivní kolonizací horního respiračního traktu až do primárních průdušek. Dochází ke stimulaci akutního zánětu a uvolňování hlenu z pohárkovitých buněk, což se klinicky projevuje kýcháním, kašláním a ucpáním dutiny nosní. Většina buněk infikovaných \"B. avium\" se uvolňuje do lumina průdušnice a je vykašlávána. Způsob, jakým \"B. avium\" poškozuje chrupavčité prstence průdušnice, není znám.\n\nNěkteří infikovaná ptáci mají pravděpodobně nižší schopnost odstranit \"B. avium\" z respiračního traktu a slouží jako zdroj infekce pro jiné vnímavé ptáky. Po poklesu a vymizení lokální imunity může opět dojít k exacerbaci bordetelózy stimulací reziduální populace \"B. avium\" v nosní dutině nebo sinusech.\n\nBordetelóza se vyskytuje častěji v chovech drůbeže s nedostatečnou hygienou. U vnímavých krůťat vystavených přímému kontaktu s infikovanými jedinci je inkubační doba 7-10 dní. \n\nBordetelóza krůt je typická vysokou morbiditou a nízkou mortalitou. Je charakterizována náhlým výskytem respiračních příznaků u 2-8týdenních krůťat, s morbiditou dosahující během 24-48 hodin téměř 100 %. U krůťat se pozoruje konjunktivitida, kýchání, kašlání a vlhké tracheální šelesty. Z nozder lze vytlačit čirý výpotek, který se postupně zmnožuje, stává se vazkým a postupně zalepuje a ucpává nosní otvory. Vlhké peří kolem očí a u kořene zobáku je inkrustováno prachem a nečistotami z prostředí. Objevuje se submandibulární (podčelistní) edém. Někteří ptáci dýchají otevřeným zobákem, u jiných dochází ke změně hlasu v důsledku obturace nosní dutiny a horní části průdušnice hlenovitým exsudátem (úhyn udušením). Počínaje druhým týdnem onemocnění lze u některých krůťat palpovat přes kůži změkčení chrupavčitých prstenců průdušnice. U starších krůt infikovaných \"B. avium\" se pozoruje pouze suchý kašel; morbidita se pohybuje pod 10 %.\n\nPostižení ptáci jsou neteční, shlukují se a vykazují snížený příjem krmiva i vody. Při konkurentních infekcích, nejčastěji \"E. coli\", ale i pneumovirem, pasteurelami, chlamydiemi a jinými bakteriemi, se mortalita krůťat může značně zvýšit. Nevhodná teplota prostředí, vysoká vlhkost a špatná kvalita vzduchu také zvyšují ztráty úhynem. Objevuje se větší počet zakrslíků. Klinické příznaky nemoci postupně vymizí po 2-4 týdnech průběhu.\n\nMakroskopické změny jsou omezeny na horní respirační trakt a jsou ovlivňovány dobou trvání infekce a sekundárními infekcemi. Typické jsou změny v průdušnici, charakterizované změkčením a změnou tvaru chrupavčitých prstenců. Bývají dorzoventrálně oploštělé a v ojedinělých případech může dojít k propadnutí dorzální stěny průdušnice do lumina. Na příčném řezu mají prstence zesílenou stěnu a zmenšený průsvit.\n\nNa infekci \"B. avium\" reagují krůty tvorbou sérových aglutinačních protilátek během 2 týdnů po infekci. Krůťata od imunních nosnic mají pasivní protilátky, které je chrání před infekcí asi 3 týdny po vylíhnutí. \n\nDiagnóza bordetelózy je založena na klinickém a pitevním vyšetření, izolaci \"Bordetella avium\" z respiračního traktu a její identifikaci, případně sérologickým vyšetřením (mikroaglutinace, ELISA). Pro diagnostiku lze také využít latexový aglutinační test, nepřímou fluorescenci s využitím monoklonálních protilátek, plynovou chromatografii a PCR.\n\nDiferenciální diagnostika. Bordetelózu krůt je nutné odlišit od mnoha jiných primárně či sekundárně vyvolaných respiračních onemocnění. Mykoplasmóza, chlamydióza, ornithobakteróza a respirační kryptosporidióza mohou v mnohém připomínat bordetelózy. Z virových infekcí to jsou Newcastleská nemoc, adenoviry a chřipkové infekce. Klinicky neodlišitelná je zejména rhinotracheitida krůt vyvolaná pneumovirem\n\nPři léčbě bordetelózy byla odzkoušena řada antimikrobiálních látek. Ve většině případů se podařilo jen částečně omezit klinické příznaky, případně i mortalitu, ale po vypuštění léčby docházelo opět k návratu nemoci. Zatím není jasné, zda toto krátkodobé zlepšení je způsobováno antibakteriálním účinkem na B. avium nebo na sekundární oportunní infekce. \n\nPro kontrolu výskytu bordetelózy jsou nejdůležitější zoohygienická opatření. Bakterie \"B. avium\" je vysoce kontagiózní zejména při přímém kontaktu s infikovanými jedinci a může být přenášena kontaminovanou vodou, krmivem a podestýlkou. Napomáhá kompletní odstraňování použité podestýlky, omývání všech povrchů, dezinfekce napájecích i krmných systémů a dezinfekce prostředí formaldehydovými parami. B. avium se snadno přenáší různými předměty i ošetřovateli. Doporučuje se dezinfikovat obuv, oděv, omezit pohyb ošetřovatelů mezi jednotlivými halami i návštěvy. Průběh bordetelózy je také ovlivňován řadou faktorů prostředí (mikroklima) i sekundárními infekčními agens.\n\nV USA byly vyvinuty a také jsou komerčně využívány různé živé i inaktivované vakcíny. Jejich účinnost však není jednoznačná, je nutný další výzkum. \n\n"}
{"id": "539612", "url": "https://cs.wikipedia.org/wiki?curid=539612", "title": "Lanová dráha Radlická – Dívčí hrady", "text": "Lanová dráha Radlická – Dívčí hrady\n\nLanová dráha Radlická – Dívčí hrady v Praze-Radlicích (městská část Praha 5) je předmětem záměru, který se v roce 2009 objevil v konceptu nového územního plánu hlavního města Prahy. Zpřístupnila by pláň Dívčích hradů od stanice metra a konečné tramvaje, horní stanice je navržena u východního okraje plánovaného nového kampusu Univerzity Karlovy, zároveň by zpřístupňovala pro rekreaci východní část pláně Dívčích hradů. Měla by být provozována v rámci systému MHD. Typ lanové dráhy zatím není stanoven, spíše by měla být visutá.\n\nLanovka o délce 950 metrů se koncem roku 2009 objevila v konceptu nového územního plánu hlavního města Prahy. Přitom není určeno, zda by mělo jít o pozemní nebo visutou lanovku, pracovnice Útvaru rozvoje hlavního města Prahy (ÚRM) však předpokládá, že by mělo jít spíše o visutou. Podle představitele ÚRM se jedná o jakousi formu územní rezervy a je možné, že lanovka nikdy nevznikne.\n\nPodle tvrzení mluvčího městské části Praha 5 Radovana Myslíka z října 2009 se městská část o návrhu lanovky dozvěděla teprve z konceptu územního plánu a a rozhodně tento návrh neiniciovala a ani o něm nediskutuje. Obvodní zastupitel Lukáš Budín označil projekt za zbytečné plýtvání, protože Praha není vysokohorské středisko.\n\nPodle týdeníku Sedmička vyvolal záměr mezi obyvateli překvapení a nesouhlas; obyvatelé se obávají, že to je první krok ke vzniku obytného komplexu a poškodí jednu z posledních lokalit v Praze, která je netknuta urbanizací. Praha 5 se údajně již delší dobu snaží prosadit zastavění pláně Dívčích hradů, web Aktuálně.cz přisuzuje tyto snahy starostovi Milanu Jančíkovi. Zástupkyně ÚRM Pražskému deníku však řekla, že s plání územní plán počítá jako s krajinářsky hodnotnou oblastí pro krátkodobou rekreaci. V oblasti západně od horní stanice lanovky má vzniknout rozsáhlý nový kampus Univerzity Karlovy.\n\n"}
{"id": "539614", "url": "https://cs.wikipedia.org/wiki?curid=539614", "title": "George Weah", "text": "George Weah\n\nGeorge Tawlon Manneh Oppong Ousman Weah (* 1. října 1966, Monrovia, Libérie) je liberijský politik a bývalý fotbalista, který byl v prosinci 2017 zvolen prezidentem Libérie.\n\nDlouhodobě působil v liberijské fotbalové reprezentaci, hrával na postu útočníka. Je dosud jediným africkým držitelem Zlatého míče, který obdržel za své výkony v roce 1995. Ve stejném roce byl zvolen i nejlepším fotbalistou roku podle FIFA.\n\nV roce 2005 neúspěšně kandidoval na post prezidenta Libérie. V prosinci 2014 byl jako první liberijský sportovec, který působil v zahraničí, zvolen do senátu. Je také humanitářem.\n\nGeorge Weah se narodil a vyrůstal ve slumu Clara Town v Monrovii. Jeho rodiči jsou Anna Quayeweah a William T. Weah. Absolvoval střední školu Muslim Congress a později vysokou školu Wells Hairston High School. Poté pracoval jako operátor liberijské telekomunikační společnosti. Po ukončení fotbalové kariéry a neúspěšné prezidentské kandidatuře se dal na studia v USA, která úspěšně dokončil. Nyní se věnuje politice a je vyslancem dětského fondu UNICEF. V roce 2004 obdržel za svá humanitární úsilí cenu Artura Ashe.\n\nS manželkou Clar Weah, Američankou jamajského původu vychovává dva syny a dvě dcery. Jeho syn George Weah mladší je také fotbalista, nastoupil za reprezentaci USA do 20 let, byl v minulosti na testech v pražské Slavii.\n\nJeho prvním angažmá v Evropě bylo působení ve francouzském klubu AS Monaco, kam ho přivedl bývalý trenér Arsenalu Arsène Wenger. Po čtyřech letech, během nichž vyhrál francouzský pohár (1993), se od pobřeží středozemního moře stěhoval do hlavního města Francie do klubu Paris Saint-Germain FC, se kterým v roce 1994 slavil svůj první ligový titul. V roce 1995 přestoupil do AC Milán. Hned ve své první sezoně v italském velkoklubu se stal nejlepším střelcem Ligy mistrů UEFA. Na konci roku byl navíc vyhlášen nejlepším fotbalistou Evropy i světa a hned v následující sezoně přidal i italský titul. Další přidal v roce 1999. Po odchodu z AC vystřídal v rychlém sledu dresy Chelsea, Manchesteru City a Olympique Marseille. Kariéru ukončil v klubu Al-Jazira ve Spojených arabských emirátech.\n\nV kontrastu s klubovými úspěchy Weaha je jeho působení v dresu liberijského národního týmu. Nejblíže účasti na mistrovství světa byl v roce 2002, ale postup z kvalifikace jemu a jeho spoluhráčům unikl o pouhý bod, o který zaostali za Nigérií.\n\n\n\n\n\n\nV roce 2014 kandidoval do Senátu za Shromáždění pro demokratickou změnu (Congress for Democratic Change) v obvodu Montserrado. Dne 20. prosince 2014 přesvědčivě porazil Roberta Sirleafa, syna prezidentky republiky Johnsonové-Sirleafové, a stal se prvním liberijským sportovním internacionálem v zákonodárném sboru. Od voličů obdržel 99 226 hlasů, což představovalo 78% podíl ze 141 volebních místností. Sirleaf na druhém místě získal 13 692 hlasů, respektive téměř 11% podíl.\n\n"}
{"id": "539615", "url": "https://cs.wikipedia.org/wiki?curid=539615", "title": "Nachal Bejt ha-Emek", "text": "Nachal Bejt ha-Emek\n\nNachal Bejt ha-Emek (: נחל בית העמק, v přepisu do angličtiny Nahal Beit HaEmek) je vádí v západní části Horní Galileji v Izraeli, v Severním distriktu. \n\nPramení v hornaté krajině severně od údolí Bejt ha-Kerem, cca 1 kilometr východně od města Kisra-Sumej a cca 1 kilometr západně od vesnice Charašim. Pak teče k jihu a mělkým obloukem se postupně stáčí k západu a severozápadu. Jižně od vesnice Lapidot vstupuje do výrazně zahloubeného údolí a přijímá pravostranný přítok Nachal Kišor. V tomto úseku je část údolí Nachal Bejt ha-Emek o ploše cca 2500 dunamů (2,5 kilometrů čtverečních) vyhlášena za přírodní rezervaci s původní dochovanou vegetací. Okolí vádí lemují také původní porosty oliv, v minulosti téměř zlikvidované nekontrolovaným pastevectvím.\n\nSeverně od města Abu Sinan vtéká do Izraelské pobřežní planiny a přijímá další významnější pravostranný přítok Nachal Jechi'am. V posledním úseku protéká intenzivně zemědělsky využívanou pobřežní planinou, míjí z jihu vesnice Šejch Danun a Netiv ha-Šajara, ze severu pak město Mazra'a a do Středozemního moře ústí na severním okraji vesnice Šavej Cijon, nedaleko od města Naharija.\n\nKvalita vody v Nachal Bejt ha-Emek je ale narušována splašky z okolních sídel, zejména z drúzské obce Januch-Džat. Představitelé této obce ale poukazují na nedostatek peněz na účinné vymáhání odpadového hospodářství.\n\nlevostranné\n\npravostranné\n\n\n"}
{"id": "539622", "url": "https://cs.wikipedia.org/wiki?curid=539622", "title": "Sleziník routička", "text": "Sleziník routička\n\nSleziník routička (\"Asplenium ruta-muraria\") je kapradina vysoká 3-10 cm.\n\nOddenek sleziníku routičky je vodorovný až slabě stoupavý, bohatě kořenující, článkovaný a hojně pokryt plevinami (tmavězelené). Listy jsou uspořádány v hustém trsu, přezimující. Čepel je nejčastěji 2-3x zpeřená, trojúhelníkovitě vejčitá až kopinatá, v obrysu trojboká. Lístky jsou střídavé, krátce řapíkaté, tmavě šedozelené, v mládí žlaznaté, později lysé, podlouhle vejčité až kosníkovité. Dolní lístky jsou zpeřené, horní světle zelené lístky jsou celistvé, srpovitě dovnitř zahnuté, na okrajích mělce vroubkované s úzkým blanitým lemem. Řapík dosahuje větší délky než čepel, 4-7 cm, s výjimkou báze má tmavě zelenou barvu, je tuhý, v mládí žláznatý. Výtrusnicové kupky jsou podlouhle čárkovité, po 2-4 na jednom lístku a na žilkách později splývající, ostěry čárkovité, bělavé, na okrajích nepravidelně brvité. Výtrusy jsou elipsoidní až vejcovité.\n\nJe to hemikryptofyt - pupeny jsou ve vegetačním klidu těsně nad zemí, chráněny odumřelou hmotou a sněhem proti mrazu.\n\nSleziník routička roste hojně na celém území ČR. Dále se vyskytuje v Evropě, mimotropické Asii, severní Africe a na východě Severní Ameriky. Sleziník routička pokrývá skalní štěrbiny, kamenité sutě (převážně vápence, dolomity, vápnité pískovce), kamenné a cihlové zdi.\n\nChrtek, J. - Tomšovic, P. - Kovanda, M. Květena ČR. Praha: Academia, 1997. 1.díl. 2.vydání.\n\n\n \n"}
{"id": "539636", "url": "https://cs.wikipedia.org/wiki?curid=539636", "title": "Velká synagoga (Paříž)", "text": "Velká synagoga (Paříž)\n\nVelká synagoga v Paříži (francouzsky \"Grande Synagogue de Paris\") nebo též Synagoga Victoire (\"Synagogue de la Victoire\") je největší synagoga ve Francii. Nachází se v Paříži v 9. obvodu v ulici \"Rue de la Victoire\" č. 44, podle které je pojmenována, neboť synagogy v Paříži nesou jména ulic, ve kterých sídlí. Byla vysvěcena v roce 1874, roku 1987 byla prohlášena kulturní památkou.\n\nNejstarší pařížská synagoga v ulici \"Rue Notre-Dame-de-Nazareth\" začala již několik let po svém otevření v roce 1852 kapacitně nedostačovat. V roce 1865 bylo proto rozhodnuto o výstavbě dalších dvou. Město Paříž se zavázalo, že ponese polovinu nákladů na jejich výstavbu. Navíc poskytlo jeden pozemek v ulici \"Rue des Tournelles\" ve čtvrti Marais, kde již v 18. století žila početná skupina židů, a druhý v ulici \"Rue de la Victoire\" v 9. obvodu.\n\nV roce 1867 začala výstavba synagogy v \"Rue de la Victoire\". Stavební práce byly přerušeny prusko-francouzskou válkou a byly dokončeny v roce 1876. Slavnostní otevření synagogy proběhlo již v roce 1874. Architektem stavby byl Alfred-Philibert Aldrophe (1834-1895), který postavil rovněž synagogy ve Versailles a Enghien-les-Bains v Île-de-France.\n\nDne 21. dubna 1890 měl v synagoze svatbu Alfred Dreyfus, známý z pozdější Dreyfusovy aféry.\n\nV neděli před židovským svátkem Roš ha-šana se v této synagoze koná vzpomínková ceremonie na oběti deportací za druhé světové války, kterou přenáší televize.\n\nSynagoga v ulici \"Rue de la Victoire\" je největší synagogou ve Francii s kapacitou 1800 osob. Je 38 metrů vysoká, 44 metry dlouhá a 17 metrů široká.\n\nNa základě románských prvků jako jsou obloukové arkády a tvar oken se stavba řadí k typu novorománských synagog. Fasáda do ulice je tvořena třemi částmi. V dolní se nachází trojitý portál. Na římse mezi prvním a druhým patrem je hebrejský citát z knihy proroka Izajáše: „…ve svém domě modlitby je oblažím radostí (…); Můj dům se bude nazývat domem modlitby pro všechny národy.“ Prostřední část je opatřena třemi arkádami, v každé je dvojité obloukovité okno s rozetou. Fasáda je zakončená obloukovým štítem, který je opatřen velkou rozetou a po obvodu nese hebrejský nápis „Není to nic jiného než dům Boží, je to brána nebeská.“ Uprostřed štítu na jeho vrcholu jsou umístěny desky s desaterem.\n\nZe vstupní haly v přízemí vedou schody na galerii žen. Synagoga má tři lodě, z nichž střední má trojnásobnou šířku oproti bočním lodím. Nad každou boční lodí je empora. Nad arkádami běží vlys, na kterém je v hebrejštině deset přikázání. V dalším patře je triforium s dalšími menšími arkádami, které pokračují k chóru. Nad nimi je řada rozet tvořící okna.\n\nLoď je ukončena monumentálním obloukem, za kterým se nachází chór. Před chórem se nachází bima, za ní stojí osmiramenný stříbrný svícen, dar Gustava Rothschilda. Chór je tvořen pěti velkými arkádami, které symbolizují pět knih Tóry. Před prostřední arkádou stojí Aron ha-kodeš (výklenek se schránou na Tóru), ke kterému vede deset mramorových schodů. Výklenek je opatřen rozetou a na jeho vrcholu jsou umístěny desky s desaterem. Ve zbývajících arkádách je 12 oken symbolizující dvanáct izraelských kmenů. V arkádách je rovněž pět rozet, jichž střed tvoří Davidova hvězda, a které odkazují na Abraháma, Mojžíše, Davida, Izajáše a Ezdráše.\n\n"}
{"id": "539637", "url": "https://cs.wikipedia.org/wiki?curid=539637", "title": "Claude Julien", "text": "Claude Julien\n\nClaude Julien (* 23. dubna 1960 Blind River, Ontario) je kanadský bývalý trenér Boston Bruins, hrajících hokejovou NHL. Před Bostonem trénoval Montreal Canadiens, New Jersey Devils a také montrealskou farmu v AHL Hamilton Bulldogs.\n\nJulien byl obráncem Quebec Nordiques v NHL v letech 1984-1986. \n\nJako junior hrál Ontario Hockey League za Oshawa Generals a Windsor Spitfires. Dále hrál i v nižších ligách, viz infobox.\n\nJulien začal svoji profesionální trenérskou kariéru v juniorské QMJHL v týmu Hull Olympiques. V roce 1997 vyhrál s tímto týmem Memorial Cup a v roce 2000 odešel do týmu AHL Hamilton Bulldogs.\n\nV roce 2000 také vyhrál mistrovství světa juniorů za tým Kanady. O šest let později, na MS 2006 byl asistentem Marca Habscheida opět za tým Kanady.\n\n17. ledna 2003 se stal koučem Montreal Canadiens, které ve své první úplné sezoně dostal do druhého kola play-off. 14. ledna 2006 ho vyhodil a nahradil bývalý generální manažer Canadiens Bob Gainey. Za dobu působení v Montrealu si Julien připsal 72 výher, 62 proher, 11 remíz a 14 proher v prodloužení. \n\n13. června 2006 podepsal smlouvu s New Jersey Devils. I přes četné úspěchy a vysokou výkonnost týmu byl 2. dubna 2007 vyhozen a nahrazen generálním manažerem Devils Louem Lamoriellem. \n\n22. června 2007 oznámilo vedení Boston Bruins, že Claude Julien bude novým koučem týmu. V první sezoně se týmu příliš nedařilo, prováděla jej hromada zranění. Nejvíce chyběli útočník Patrice Bergeron a brankář Manny Fernandez. Bruins se i přesto dostali do play-off, kde ale vypadli s Montreal Canadiens. \n\n17. února 2009 dosáhl své již dvousté výhry v NHL, kdy porazili Carolina Hurricanes 5-1. 18. června 2009 získal Jack Adams Award pro nejlepšího trenéra NHL.\n\n7. února 2017, po téměř 10 letech v Bruins, skončil na pozici trenéra.\n\nJulien a jeho manželka Karen žijí s dcerou Katrynou Chanel a s jejich zlatým retrívrem v Lexingtonu, ve státě Massachusetts.\n\n\"29. dubna 2010\"\nLegenda:\nZ – zápasy\nV – výhry\nP – prohry\nR – remízy\nPP – prohry po prodloužení\n"}
{"id": "539638", "url": "https://cs.wikipedia.org/wiki?curid=539638", "title": "Synagoga Nazareth", "text": "Synagoga Nazareth\n\nSynagoga Nazareth (francouzsky \"Synagogue Nazareth\") je nejstarší dochovaná synagoga v Paříži. Nachází se v historické čtvrti Marais ve 3. obvodu v ulici \"Rue Notre-Dame-de-Nazareth\" č. 15. Názvy synagog se v Paříži odvozují obvykle podle ulice, ve které sídlí. Tato synagoga se však nazývá jen \"Nazareth\", protože název ulice Notre-Dame-de-Nazareth (Panny Marie Nazaretské) zní příliš „křesťansky“. Synagoga byla vysvěcena v roce 1852, od 3. července 1986 je historickou památkou. Vzhledem k židům původem ze severní Afriky žijícím v okolí, je synagoga sefardskému ritu.\n\nV roce 1819 získala židovská obec pozemek ležící mezi ulicemi \"Rue du Vertbois\" a \"Rue Notre-Dame-de-Nazareth\" a získala povolení francouzského krále Ludvíka XVIII., vystavět na něm synagogu. Parcela ležela ve čtvrti Marais, kde se usadila početná skupina židů již v 18. století. Stavbou byl pověřen architekt Sandrié de Jouy. Stavba byla zahájena v roce 1822. V roce 1848 však byly zjištěny nedostatky v konstrukci budovy a roku 1850 musela být synagoga uzavřena. Budova byla za finančního přispění francouzského bankéře Jamese Rothschilda přestavěna podle plánů Alexandra Thierryho (1810–1890) a v roce znovu 1852 otevřena. Až do otevření Velké synagogy v ulici \"Rue de la Victoire\" byla hlavní synagogou pařížských židů. Se svými 1200 místy však brzy přestala kapacitně vyhovovat. Vzhledem k velkému příchodu židů ze severní Afriky během 20. století je synagoga sefardského ritu.\n\nArchitekt Alexandre Thierry použil pro synagogu ocelovou konstrukci, což bylo v té době pro sakrální stavby velmi neobvyklé. Samotná synagoga je od ulice oddělena zdí se třemi portály. Na prostředním největším je nápis „\"Liberté, Égalité, Fraternité\"“ (Rovnost, volnost, bratrství). Průčelí synagogy je opatřeno rozetou se symbolem Davidovy hvězdy. Na štítu jsou hodiny, které mají místo číselníku znamení zvěrokruhu.\n\nInteriér tvoří hlavní loď a malé boční lodě vymezené dvěma řadami šesti arkád. Těchto dvanáct oblouků symbolizuje dvanáct izraelských kmenů. Štíhlé litinové sloupy nesou emporu. Chór je zvýšený o čtyři schody a oddělen pozlaceným zábradlím. Uprostřed chóru se nachází bima, v jeho závěru pak mramorový Aron ha-kodeš (schrána na Tóru). Na vrcholku schránky jsou desky s desaterem. Strop, ve kterém jsou rozety, a stěny jsou barevně vymalované a vyzdobené hebrejskými nápisy. Synagoga má rovněž varhany, které jinak v ortodoxních synagogách nejsou povoleny.\n\n"}
{"id": "539657", "url": "https://cs.wikipedia.org/wiki?curid=539657", "title": "Sleziník hadcový", "text": "Sleziník hadcový\n\nSleziník hadcový (\"Asplenium cuneifolium\") je kapradina z čeledi sleziníkovité (\"Aspleniaceae\"), která se vyskytuje výhradně v hadcových oblastech.\nJe to vytrvalá kapradina vysoká asi 10 až 30 cm. Oddenek je silný, rozvětvený, bohatě kořenující a hustě pokrytý plevinami. Pleviny jsou černohnědé a celokrajné. Listy vyrůstají z hustého trsu, nepřezimují. Jsou trojúhelníkovitého tvaru, až 20 cm dlouhé a světle zelené. Čepel je nelesklá, poměrně měkká a svěže zelená. Výtrusnicové kupky vyrůstají po 3 až 4 na jednom lístku, zakryté celokrajnou ostěrou.\n\nSleziník hadcový roste výhradně ve štěrbinách hadcových skal střední a jižní Evropy, vyhledává stanoviště spíše zastíněná. V Česku se vyskytuje hlavně ve Slavkovském lese a na Českomoravské vrchovině, dále v Předšumaví, Železných a Rychlebských horách, Žďárských vrších a na jihozápadní Moravě v okolí Dukovan.\n\nVýskyt tohoto druhu je vzhledem ke své vázanosti na hadec značně omezený, patří proto k silně ohroženým druhům naší flóry. V Červeném seznamu cévnatých rostlin ČR je řazen mezi druhy silně ohrožené (C2), ve stejné kategorii je i chráněn zákonem.\n\nKREMER, Bruno P.; MUHLE, Hermann. Lišejníky, mechorosty, kapraďorosty: evropské druhy. Praha : Ikar , 1998. 286 s. ISBN 80-7176-804-9\n\n\n \n"}
{"id": "539658", "url": "https://cs.wikipedia.org/wiki?curid=539658", "title": "Jana z Toulouse", "text": "Jana z Toulouse\n\nJana z Toulouse ( \"Joana de Tolosa\", \"Jeanne de Toulouse\", 1220 – 25. srpna 1271 Corneto u Sieny) byla jediná dcera toulouského hraběte Raimunda VII. a Sanchi, dcery aragonského krále Alfonse II. V důsledku vojenského tažení proti katarům byla provdána za Alfonse, syna francouzského krále a hrabství Toulouse se tak dostalo pod vládu Kapetovců.\n\nRaimund VII. z Toulouse byl 12. dubna 1229 nucen uzavřít s regentkou Blankou Kastilskou smlouvu v Meaux a v Paříži, kde potvrdil rozdělení svých majetků, vzdal se dvou hejtmanství a své dceři zaslíbené francouzskému princi připsal značné věno. Roku 1242 se naposledy pokusil situaci zvrátit ve svůj prospěch a spojil se s anglickým králem. Povstání bylo špatně koordinováno a hrabě nakonec žádal Paříž o milost a stal se aktivním pomocníkem v potírání katarů. Tzv. Lorrinská smlouva byla uzavřena roku 1243.\n\nRaimund VII. zemřel roku 1249 a dědičkou se stala Jana, již jako manželka prince Alfonse. Ke svatbě, která proběhla snad roku 1234 či 1241, bylo zapotřebí získat papežskou dispenz a zrušit předchozí zasnoubení s Hugem z Lusignanu. Alfons na základě otcovy závěti získal roku 1241 Poitou a roku 1248 se připojil ke křížové výpravě do Svaté země. Vrátil se díky zprávě o smrti královny matky, která po dobu nepřítomnosti Ludvíka IX. spravovala zemi. Alfons s bratrem Karlem byli vysláni zpět domů, aby stabilizovali politickou situaci v království. Roku 1255 bylo katarské hnutí na jihu Francie vyvráceno dobytím Quéribusu.\n\nBezdětní manželé se roku 1270 společně s dalšími příbuznými vydali na křížovou výpravu do Tunisu, což se jim stalo osudným. Zemřeli při návratu z kruciáty krátce po sobě v důsledku choroby v srpnu 1271. Jana byla pohřbena v augustiniánském klášteře Jarcy, který roku 1260 založila a Alfons v kapetovském pohřebišti v bazilice Saint-Denis. Toulouské hrabství připadlo francouzské koruně.\n\n"}
{"id": "539663", "url": "https://cs.wikipedia.org/wiki?curid=539663", "title": "Pavel Vanoušek", "text": "Pavel Vanoušek\n\nPavel Vanoušek (* 22. května 1947 Děčín) je český politik ČSSD, starosta Chebu, předtím poslanec Parlamentu ČR za Karlovarský kraj.\n\nV letech 1965 - 1970 studoval chemii na Přírodovědecké fakultě Univerzity Karlovy. Po promoci nastoupil na Okresní hygienickou stanici v Chebu a pracoval v oddělení hygieny výživy, roku 1976 se stal vedoucím laboratoří. Od roku 1992 podniká jako OSVČ.\n\nJe ženatý, má dvě dospělé děti.\n\nV první polovině 90. let byl členem Občanského hnutí, respektive nástupnické formace Svobodní demokraté-Občanské hnutí. Do ČSSD vstoupil v roce 1997. V roce 2004 se stal předsedou místní organizace ČSSD v Chebu a rovněž členem Okresního výkonného výboru ČSSD v Chebu. V roce 2006 se uvádí jako člen Krajského výkonného výboru ČSSD v Karlovarském kraji a předseda komise životního prostředí při radě Karlovarského kraje.\n\nPostupně zastával veřejné funkce na místní, regionální i celostátní úrovni. V komunálních volbách roku 1994 neúspěšně kandidoval do zastupitelstva města Cheb za SD-OH. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl do zastupitelstva zvolen, nyní již za ČSSD. Profesně se k roku 1998 uvádí jako chemik, následně k roku 2002 a 2006 coby místostarosta, v roce 2010 jako vedoucí laboratoře. Místostarostou Chebu se stal roku 2000 a zůstal jím do roku 2006.\n\nV krajských volbách roku 2000 byl zvolen do Zastupitelstva Karlovarského kraje za ČSSD. Mandát krajského zastupitele obhájil v krajských volbách roku 2004.\n\nVe volbách roku 2006 získal mandát člena dolní komory českého parlamentu, kde se angažoval ve Výboru pro evropské záležitosti a ve Výboru pro životní prostředí. Ve sněmovně setrval do voleb roku 2010. V nich svůj mandát neobhajoval.\n\nMísto toho byl lídrem vítězných sociálních demokratů v komunálních volbách v Chebu na podzim 2010 a 11. listopadu byl zvolen starostou města.\n"}
{"id": "539664", "url": "https://cs.wikipedia.org/wiki?curid=539664", "title": "Trigoniovité", "text": "Trigoniovité\n\nTrigoniovité (\"Trigoniaceae\") je čeleď rostlin z řádu malpígiotvaré. Jsou to liány, keře nebo stromy s jednoduchými listy a nevelkými, pětičetnými, dvoustranně souměrnými květy. Plodem je tobolka nebo křídlatá samara. Čeleď zahrnuje asi 33 druhů ve 4 rodech a je rozšířena zejména v tropické Americe, v malé míře i v jihovýchodní Asii a na Madagaskaru. Některé druhy mají lokální využití jako zdroj dřeva.\n\nZástupci čeledi trigoniovité jsou dřevnaté liány, keře nebo stromy. Listy jsou jednoduché, většinou vstřícné (u rodů \"Trigoniodendron\" a \"Trigoniastrum\" střídavé), celokrajné, poněkud kožovité, se zpeřenou žilnatinou, na rubu často bělavě chlupaté dlouhými jednoduchými chlupy. Palisty jsou interpetiolární (podobně jako u čeledi \"Rubiaceae\") a často srostlé, opadavé nebo vytrvalé.\nMají oboupohlavné, dvoustranně souměrné květy uspořádané ve vrcholících, hroznech, thyrsech nebo latách. Kalich je srostlý z 5 lístků. Koruna je bílá, složená z 5 nestejných lístků. Tyčinek je 5 až 12, někdy jsou přítomna i sterilní staminodia. Semeník je svrchní, srostlý ze 3 plodolistů, se 3 nebo výjimečně s jedinou komůrkou a 1 až mnoha vajíčky. Na vrcholu nese 1 čnělku zakončenou hlavatou bliznou. Plodem je trojhranná tobolka nebo trojkřídlá samara.\n\nČeleď zahrnuje asi 33 druhů ve 4 rodech. Je rozšířena v tropické Americe, v jihovýchodní Asii a na Madagaskaru. Největším rodem je rod trigonie, rozšířený v počtu asi 29 druhů v tropické Americe od jižního Mexika po Brazílii a Paraguay. Ostatní rody jsou monotypické. Druh \"Trigoniodendron spiritusanctense\" je endemit státu Espírito Santo v jihovýchodní Brazílii a byl popsán až v roce 1987. \"Trigoniastrum hypoleucum\" se vyskytuje v Malajsii, na Sumatře a Borneu. \"Humbertiodendron saboureaui\" je endemit východního Madagaskaru.\n\nZástupci čeledi se obvykle vyskytují v nížinách tropů. Centrum diversity je v tropické Americe. Zdejší druhy rostou nejčastěji jako keře, liány a malé stromky na otevřených stanovištích na okrajích primárních i sekundárních tropických deštných lesů, v periodicky zaplavovaných poříčních a galeriových lesích a na narušených místech podél cest. Naopak druhy z tropů Starého světa jsou stromy dorůstající výšky až 25 metrů a zpravidla se vyskytují jako složka deštných lesů.\n\nKvěty trigoniovitých jsou opylovány hmyzem, především včelami. Semena stromovitých zástupců (\"Humbertiodendron\", \"Trigoniastrum\") jsou ukryta v křídlatých nepukavých plodech typu samara a šíří se větrem. U většiny druhů rodu trigonie semena vypadávají z tobolek a na povrchu mají hedvábná vlákna, která jim umožňují šíření vzduchem nebo vodou.\n\nNejblíže příbuznými skupinami jsou podle výsledků molekulárních studií čeledi \"Chrysobalanaceae\", \"Euphroniaceae\", \"Dichapetalaceae\" a \"Balanopaceae\", s nimiž tvoří čeleď \"Trigoniaceae\" v rámci řádu \"Malpighiales\" monofyletickou vývojovou větev.\nV dřívějších systémech byla čeleď \"Trigoniaceae\" často považována za blízce příbuznou čeledi \"Vochysiaceae\" a byla řazena do řádu vítodotvaré (\"Polygalales\"), případně \"Vochysiales\".\n\n\nDřevo některých zástupců má lokální využití.\n\n\"Humbertiodendron\", \"Isidodendron\", \"Trigonia\", \"Trigoniastrum\", \"Trigoniodendron\"\n\n"}
{"id": "539665", "url": "https://cs.wikipedia.org/wiki?curid=539665", "title": "Operace Sof Sof", "text": "Operace Sof Sof\n\nOperace Sof Sof (: מבצע סוף סוף, \"Mivca Sof Sof\", zkráceně מבצע סו\"ס – \"Mivca S a S\") byl program prováděný na konci 60. let 20. století izraelskou vládou Leviho Eškola, jehož cílem bylo založit nové židovské vesnice v Galileji.\n\nTento osidlovací plán inicioval premiér Levi Eškol ve spolupráci s funkcionářem Židovského národního fondu Josefem Weitzem a jeho synem Ra'ananem Weitzem. Mělo tak být zrychleno tempo zakládání nových židovských sídel v Galileji, které vyvrcholilo na přelomu 40. a 50. let 20. století a pak opadlo. Roku 1964 bylo rovněž z iniciativy Leviho Eškola a Josefa Weitze založeno v centrální části Galileji město Karmiel. Operace Sof Sof spočívala v zakládání menších zemědělských osad, zejména podél hranice mezi Izraelem a Libanonem. Měla se tak posílit židovská kontrola nad pohraničním pruhem a zároveň poskytnout mladé generaci rolníků z okolních, již etablovaných vesnic pozemky pro zahájení vlastního hospodaření.\n\nV rámci operace \"Sof Sof\" vzniklo nakonec pět vesnic. Na libanonské hranici to byly: Netu'a (založena roku 1966), Štula (1969), Zar'it (1967) a Biranit. Posledně jmenovaná byla založena už roku 1964 jako polovojenská osada typu Nachal, ale nepodařilo se zde pak založit trvalé civilní osídlení a Biranit se proměnila na pohraniční základnu izraelské armády. Pátou osadou byl mošav Chazon nad městem Maghar v Dolní Galileji zřízený roku 1969.\n\nNové vesnice většinou osídlily mladé rodiny z okolních židovských vesnic. \n\nJméno operace \"Sof Sof\" lze přeložit jako operace „konečně“. Ve zkrácené podobě býval ale neoficiálně název (סו\"ס) vykládán jako operace „kůň“ (hebrejsky \"sus\"). Prý proto, že do nových vesnic se zpočátku dalo při absenci silnic dostat jen na koni.\n\n"}
{"id": "539667", "url": "https://cs.wikipedia.org/wiki?curid=539667", "title": "Alfons z Poitiers", "text": "Alfons z Poitiers\n\nAlfons z Poitiers ( \"Alphonse de France\", 11. listopadu 1220, Poissy – 21. srpna 1271, Corneto u Sieny) byl hrabě z Poitiers a Toulouse, provensálský markýz a velký přívrženec křižáckých výprav.\n\nAlfons se narodil jako jeden z mnoha synů francouzského krále Ludvíka VIII. a Blanky, dcery kastilského krále Alfonse VIII. a byl pokřtěn po svém kastilském dědovi. Otec mu zemřel na tažení proti albigenským již roku 1226 a regentství za nezletilého následníka Ludvíka IX. se ujala královna vdova. Podařilo se jí potlačit rebelie mocných vazalů, v jejichž zájmu nebyla silná monarchie. Na mírovou smlouvu z Vendôme uzavřenou s Petrem Mauclerkem a Hugem z Lusignanu navázala Pařížskou smlouvou z 12. dubna 1229 v níž toulouský hrabě Raimund VII. potvrdil rozdělení svých majetků, vzdal se dvou hejtmanství a své dceři Janě zaslíbené Alfonsovi připsal značné věno. Ke svatbě, která proběhla snad roku 1234 či 1241, bylo zapotřebí získat papežskou dispenz a zrušit předchozí Janino zasnoubení s Hugem z Lusignanu. Na základě otcovy závěti získal Alfons při pasování na rytíře roku 1241 Poitou a Auvergne. A po smrti tchána roku 1249 se stal majitelem nejrozsáhlejšího území ve Francouzském království.\n\nRoku 1248 se připojil ke křížové výpravě svého bratra, krále Ludvíka.\n\nSpolečně s bratrem králem padl do zajetí, z nějž byl propuštěn po zaplacení výkupného. Roku 1251 se společně mladším bratrem Karlem vrátil domů a ujal se po zemřelé matce správy království. Po návratu vážně onemocněl, dostal obrnu a i po absolvování nejlepší možné léčby zůstal částečně postižený.\n\nSvůj život trávil převážně v Paříži, kde si nechal poblíž Louvru postavit palác a svá panství řídil spíše na dálku. Propagoval právní reformy vytvořené královským aparátem, které rozlišovaly mezi civilním a trestním právem a zaručovaly skutečnost, že nikdo nesmí být zbaven svého práva bez soudního řízení a prokázání viny. Stejně jako Ludvík zastával nesmlouvavý postoj vůči prostitutkám, vzdal se práva na jejich ochranu a prohlásil je za \"hlupačky\".\n\nRoku 1270 se Alfons společně s manželkou s dalšími příbuznými vydal na křížovou výpravu do Tunisu. Vojsko zdecimovala nákaza tyfu či úplavice, které podlehl i Ludvík IX. Alfons, vášnivý příznivce křížových výprav, se po příjezdu do Itálie pokusil o novou výpravu a nakoupil lodě od Janovanů. Svůj záměr již nestačil uskutečnit, onemocněl a zemřel bezdětný. Manželka Jana jej o den později následovala. Těla zesnulých byla po náležité úpravě přepravena do Francie, Alfonsovy ostatky byly uloženy v bazilice sv. Diviše a Janiny v augustiniánském klášteře Jarcy. Jejich panství připadlo francouzské koruně.\n\nAlfons sponzoroval vitráž s Posledním soudem v kostele sv. Radegondy v Poitiers, kde byl také jako donátor zobrazen a společně s rodinou byl zpodobněn na svorníku v kapli zámku Saint-Germain-en-Laye.\n\n\n"}
{"id": "539668", "url": "https://cs.wikipedia.org/wiki?curid=539668", "title": "Sleziník netíkovitý", "text": "Sleziník netíkovitý\n\nSleziník netíkovitý (\"Asplenium adiantum-nigrum\") je vytrvalá kapradina z čeledi sleziníkovité (\"Aspleniaceae\"), vysoká asi 10–25 cm. V Česku a v celé střední Evropě se vyskytuje jen velmi vzácně, mnohem více je rozšířený v jižní Evropě.\n\nSleziník netíkovitý má plazivý nebo vystoupavý oddenek. Přezimující listy rostou v trsech, dorůstají asi 5–40 cm do výšky a 5–8 cm do šířky. Řapíky jsou delší než čepele, na bázi přibližně 2 mm tlusté a leskle černohnědé. Čepele se vyznačují stříbrným leskem, jsou kožovitě tuhé, tmavozelené, přezimující, v obrysu podlouhle eliptické až kopinaté, zašpičatělé, 2-4x zpeřené, vřeteno bývá zelené nebo světle hnědé. Listové úkrojky jsou rovné, nahoru nezakřivené nebo jen nepatrně zakřivené, úkrojky posledního řádu vejčité až široce vejčité, v dolní části celokrajné, v horní ostnitě zubaté. Toto je poměrně mnohotvárný druh. Doba zralosti výtrusů červenec-září.\n\nAreál rozšíření tohoto druhu je velice roztroušený, v některých oblastech je výskyt až vzácný, jeho centrum se nachází v jižní Evropě, zasahuje do severní Afriky a Malé Asie, na východ proniká na Ukrajinu, Kavkaz a do Střední Asie. Vzácně se vyskytuje i v Severní Americe, jihovýchodní Asii, Austrálii a jižní Africe. Ve střední Evropě se vyskytuje opravdu vzácně, v oblastech s mírnými zimami. V Česku se vyskytuje jen v několika málo lokalitách (především v Českém středohoří a Moravském krasu). Roste na mírně suchých, trochu kyselých silikátových půdách v druhově chudých dubových lesích, ve skalních stepích, na zdech a štěrku, v pásmu od pahorkatiny do podhůří.\n\nDruh je zařazen mezi kriticky ohrožené druhy květeny ČR a je chráněný zákonem. Jako silně ohrožený druh je klasifikován i na Slovensku, stejně tak je zákonem chráněný v Rakousku, Německu, Švýcarsku, Polsku, Slovinsku a na Ukrajině.\n\n\n\n \n"}
{"id": "539672", "url": "https://cs.wikipedia.org/wiki?curid=539672", "title": "Dalov", "text": "Dalov\n\nDalov (německy \"Dohle\") je vesnice, část města Šternberk v okrese Olomouc. Nachází se v Nízkém Jeseníku, asi 7 km na severovýchod od Šternberka. Součástí Dalova je i osada Horní Žleb a na území vesnice se též nachází zatopený lom (Dalovské jezírko), v jehož okolí je rekreační chatová oblast nejen pro obyvatele Šternberka.\n\nPrvní písemná zmínka o Dalovu pochází z roku 1397, vznikl při kolonizaci dosud neobydlených horských oblastí. Až do zavedení obecních samospráv roku 1850 patřil k panství Šternberk, poté byl samostatnou obcí. Šlo o prakticky čistě německou obec, jejíž obyvatelé se živili zemědělstvím, zpracováním břidlice ze zdejšího lomu a těžbou dřeva v okolních lesích. Po roce 1938 se stala součástí Německem zabraných Sudet a po válce byla většina původních obyvatel vysídlena. Součástí města Šternberka je od roku 1979.\n\nV blízkém okolí Dalova se dříve nacházely vesnice Veselí (\"Wesidel\") a Zezule (\"Kuckersdorf\"), které však zanikly už ve druhé polovině 15. století. Ve druhé polovině 18. století byla naopak v údolí říčky Sitky založena osada Horní Žleb (\"Obergrund\"), kromě dřevařské pily proslavená parní prádelnou a bělením prádla, které se sem dováželo ze širokého okolí.\n\n\n"}
{"id": "539675", "url": "https://cs.wikipedia.org/wiki?curid=539675", "title": "Grand Prix Bahrajnu 2010", "text": "Grand Prix Bahrajnu 2010\n\nGrand Prix Bahrajnu 2010 (VII Gulf Air Bahrain Grand Prix), 1. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 821. grand prix, se již tradičně odehrála na okruhu v Manamě.\n\n"}
{"id": "539678", "url": "https://cs.wikipedia.org/wiki?curid=539678", "title": "Boloňský psík", "text": "Boloňský psík\n\nBoloňský psík (anglicky: Bolognese) pochází z plemene bišonků, má proto charakteristickou bílou, jakoby bavlněnou srst, charakteristickou pro tuto skupinu. Donedávna plemeno bichonů a boloňáčků splývala. Můžou se objevit i plavé odznaky srsti, jsou však pokládány za nežádoucí.\n\nPlemeno se vyvinulo v Itálii z bišonků. Tato plemena v minulosti splývala a často byla označována za jedno plemeno. Mírné rozdíly v exteriéru se u boloňského psíka vyhranily v Itálii, poblíž Boloně a rasa byla Mezinárodní kynologickou federací (FCI) oficiálně uznána v roce 1934. Není jasné, zda toto plemeno vzniklo náhodným křížením (jako například labradoodle) nebo úmyslně, ale cílem byl nejspíše malý společenský a elegantní pes. Boloňští psíci byli známí již v období starověkého Říma. V 11. a 12. století bylo toto plemeno velice oblíbené a v renesanci patřilo mezi nejoblíbenější dary pro šlechty. Tyto pejsky vlastnily např. Marie Terezie, carevna Kateřina II. nebo madame de Pompadour.\n\nBoloňský psík je malý, robustní a kompaktní. Jeho dominantou je bílá, hedvábná a nadýchaná srst. Je jemné konstrukce a kvadrantické stavby s velmi lehkou kostrou. Hlava je střední délky, stop je velmi výrazný a uši jsou vysoko posazené, dlouhé a nošené svěšené u hlavy, nikoli polovztyčené, což je často se objevující vylučující vada. Krk je středně dlouhý, ne moc osvalený a rovný. Hřbet je rovný a je spíše úzký, i když načechraná srst dodává dojmu, že je široký. Ocas je dlouhý, normálně i v akci je nošen nad linií hřbetu a stočený. Nohy jsou krátké, tlapky oblé.\n\nBoloňský psík byl vždy společenským psem a je velmi úzce poután na lidi. K ostatním lidem je spíše nedůvěřivý, ale svou rodinu miluje. Boloňský psík je schopný naučit se spoustě veselých kousků, pro které je velmi oblíbený hlavně u rodin s dětmi. Je rád ve společnosti své rodiny. Pro svou milou a přátelskou povahu se používá v canisterapii. S ostatními zvířaty i s dětmi vychází velmi dobře a hodí se i pro začínajícího psovoda. Výcvik není nutností.\n\nTento pejsek je nenáročný na péči o srst — nelíná — a srsti se zbavuje vyčesáváním (doporučuje se každodenní, hlavně okolo 6. až 8. měsíce, kdy se štěňatům obměňuje srst), nemusí se stříhat. Boloňáčci mají rádi dlouhé procházky, ale nevyžadují je a jsou schopni se přizpůsobit tempu majitele. Nejlépe jim je v domě, kde mohou být se svým pánem. Nejsou vhodní pro celoroční pobyt venku.\n"}
{"id": "539681", "url": "https://cs.wikipedia.org/wiki?curid=539681", "title": "SSC Bari", "text": "SSC Bari\n\nSSC Bari SSD je italský fotbalový klub sídlící ve městě Bari. Klub byl založen 15. ledna 1908 jako \"Foot-Ball Club Bari\". Klub vyhlásil bankrot 1924, 1928, 2014 a 2018. Hřištěm klubu je stadion kde se odehrálo finále Ligy mistrů v roce 1991 Stadio San Nicola s kapacitou 58 270 diváků a dokonce má 4 hvězdičky od UEFA. \nV nejvyšší lize odehráli 33 sezon, naposledy 2010/11. Nejlepším umístění v lize bylo 7. místo v sezoně 1946/47.\n\n\nEvropské poháry ještě nehráli.\n\n"}
{"id": "539682", "url": "https://cs.wikipedia.org/wiki?curid=539682", "title": "Hadilka obecná", "text": "Hadilka obecná\n\nHadilka obecná či také hadí jazyk obecný (\"Ophioglossum vulgatum\") je vytrvalá chráněná kapradina z čeledi hadilkovité (\"Ophioglossaceae\"). Tento druh je proměnlivý. Týká se to hlavně velikosti listů a tvaru sterilních částí rostlin. Průměrně hadilky dosahují výšky 9 - 14 cm (výjimečně 6 - 23 cm).\n\nPočet listů bývá 1 - 3. Jsou dlouze řapíkaté, lysé a mají pochvu. Jejich barva je světle hnědá až olivově zelená.\nJeho sterilní část je průměrně 3 - 8,5 cm (výjimečně 1,5 - 12 cm) dlouhá a 2 - 4,2 cm široká. Je matně lesklá a její barva žlutozelená až olivově zelená. Tato část je celistvá, její tvar je vejčitý až kopinatý. Na bázi se pochvovitě sbíhá, vrchol je zaokrouhlený až tupý. Fertilní část je dlouhá až 18 cm a má formu jednoduchého čárkovitého klasu.\n\nJsou ve dvou řadách v 6 - 40 párech, bočně srostlé a ponořené v pletivu. Jejich tvar je kulovitý. Pukají podélnou štěrbinou, jejich výtrusy jsou hrbolkaté. Výtrusy jsou zralé od června do srpna.\n\nRoste na humózních, jílovitých, zásaditých až neutrálních půdách.\nVýskyt ve světlých lesích, na vlhkých až mokrých loukách a pastvinách, výjimečně v rákosinách.\n\nTéměř celá Evropa, SZ Afrika, střední Asie, Dálný východ, Severní Amerika. V ČR roztroušeně po celém území, 170 - 1500 m n. m. Je zařazena mezi silně ohrožené druhy naší květeny (C2), chráněna zákonem je v kategorii druhů ohrožených (§3).\n\nHEJNÝ, Slavomil; SLAVÍK, Bohumil. Květena ČR. Praha : Academia, 1997. 557 s. ISBN 80-200-0643-5.\n\n\n \n"}
{"id": "539693", "url": "https://cs.wikipedia.org/wiki?curid=539693", "title": "Nachal Na'aman", "text": "Nachal Na'aman\n\nNachal Na'aman (: נחל נעמן, v přepisu do angličtiny Nahal Na'aman) je vádí v Zebulunském údolí v Izraeli, severovýchodně od Haify.\n\nV Bibli byl patrně označován jako „\"říčka Libnát\"“, Kniha Jozue 19,26 Další historické jméno tohoto vodního toku je „\"řeka Belus\"“.\n\nV roce 1190 v rámci třetí křížové výpravy bojovali na mostě přes řeku Belus nedaleko města Akko čeští křižáci pod vedením Děpolta II.: „\"Nebylo jich více než tři sta, když na svých koních, vyjíce přitom spíše jako ďáblové než dítka Boží, vpadli na onen most, kde předtím tolik dobrých křesťanů své životy nechati muselo. Mnoho jich padlo, sestřeleno z koní, jiní zahynuli skláceni šavlemi, ale oni neustali rubat Saracény, dokud je všechny nezdolali\".“\n\nPramení v močálech v přírodní rezervaci Ejn Afek nedaleko vesnice Afek v Zebulunském údolí. Pak směřuje k severu, přičemž sleduje východní okraj pobřežního pásu písečných dun podél Haifského zálivu. Původní močály, které vyplňovaly větší část údolí, byly vysušeny a místo nich je tu intenzivně zemědělsky využívaná krajina. Tok Nachal Na'aman zde lemuje soustava umělých vodních nádrží. Po asi 10 kilometrech se trasa toku stáčí u vesnice Ejn ha-Mifrac ostře k západu a jižně od města Akko ústí do Středozemního moře. Těsně před ústím do moře ještě zprava přijímá vádí Nachal Ako. Dolní tok Nachal Na'aman tvoří severní hranici Zebulunského údolí.\n\nVe starověku stávalo město Akko o něco východněji od své dnešní polohy, na sídelním pahorku, přičemž Nachal Na'aman (Belus) protékal dále k severu (nynější ústí do moře je novodobého původu) a s okolními močály tvořil z jihu a východu součást obranného systému tohoto města.\n\n\n"}
{"id": "539699", "url": "https://cs.wikipedia.org/wiki?curid=539699", "title": "Mistrovství světa v rychlobruslení juniorů 2010", "text": "Mistrovství světa v rychlobruslení juniorů 2010\n\nMistrovství světa v rychlobruslení juniorů 2010 se konalo od 12. do 14. března 2010 v rychlobruslařské hale Krylatskoje v ruské Moskvě. Celkově se jednalo o 39. světový šampionát pro chlapce a 38. pro dívky. Českou výpravu tvořili Milan Sáblík a Karolína Erbanová.\n\n"}
{"id": "539708", "url": "https://cs.wikipedia.org/wiki?curid=539708", "title": "Hadilka", "text": "Hadilka\n\nHadilka (\"Ophioglossum\") či také hadí jazyk je rod kapradin. Spolu s vratičkou (\"Botrychium\") patří hadilky do čeledi hadilkovité (\"Ophioglossaceae\"). Známe okolo 50 druhů hadilek. Vyskytují se převážně v tropech, v menším množství v teplých oblastech mírného pásu Evropy a Asie. V České republice se vyskytuje pouze chráněný druh hadilka obecná (\"Ophioglossum vulgatum\").\n\nOddenek je krátký plazivý nebo hlízovitý, z kterého vyrůstají kořeny s mykorrhizou.Ve spodní části má jediný dřevostředný svazek cévní a směrem nahoru přechází v několik bočných svazků.\nList je většinou jediný dlouze řapíkatý, u tropických zástupců vyrůstají až 4 listy. Dělí se na fertilní (lodyha se sporangiem) jednoduchý klas, výtrusnice jsou dvouřadě srostlé, ponořené v pletivu a sterilní část (přeměněná listová aflebie) celokrajná, síťovitá žilnatina, uzavřená, vzácně při okraji otevřená, bez střední žilky.\nRostlina se rozmnožuje pomocí výtrusů, které jsou ponořeny do pletiva.\nProthalium je kulovité, válcovité nebo vidličnatě větvené s mykorrhizou.\nV gametangiu žije nový zárodek až několik let.\nMůže docházet i k vegetativnímu rozmnožování adventivními pupeny na kořenech.\n\nPřevážně tropy, méně teplé oblasti mírného pásu Eurasie, Severní Amerika, Afrika,vzácně Česká republika.\nHadilka roste na vlhkých loukách, rašeliništích a pastvinách.\n\n\nVyskytuje se po celé Evropě i v ČR, je řazen mezi silně ohrožené druhy květeny na území Čech, má vysoký počet chromozomů až 2n=540. Dosahuje výšky až 14 cm (výjimečně až 23cm).\nJeho léčebné účinky se užívají při ranách, otocích a vředech. Má pozitivní účinky na pleť. Vyvolává zvracení. (Více zde)\nJe nejvzácnější, přísně chráněná rostlina. Dosahuje výšky 20 cm. Počet chromozomů 2n=480.\nVyskytuje se na vlhkých půdách blízko moře. Počet chromozomů 2n=260.\n\n\n\n \n"}
{"id": "539719", "url": "https://cs.wikipedia.org/wiki?curid=539719", "title": "Lin Liang", "text": "Lin Liang\n\nLin Liang (čínsky: tradiční znaky 林良, pinyin Lín Liáng; 1416－1480) byl čínský malíř mingské epochy náležející ke škole Če.\n\nLin Liang používal zdvořilostní jméno I-šan ().\n\nNarodil se v Nan-chaji v provincii Kuang-tung Zastával posty v provinční správě. Ovlivněn Pien Ťing-čaoem, byl jedním z umělců řazených k malířské škole Če. Často tvořil ve velmi nenuceném stylu, tuší na hedvábí. Maloval švestky, květiny a ovoce. A také ptáky – straky, pávy, bažanty a nádherné orly.\n\n"}
{"id": "539721", "url": "https://cs.wikipedia.org/wiki?curid=539721", "title": "Julian Bashir", "text": "Julian Bashir\n\nJulian Subatoi Bashir je fiktivní postava v televizním sci-fi seriálu .\n\n\"Doktor Bashir\" je důstojník Hvězdné flotily s hodností poručíka. Slouží jako hlavní zdravotnický důstojník na stanici Deep Space Nine. \n\n"}
{"id": "539725", "url": "https://cs.wikipedia.org/wiki?curid=539725", "title": "Jadzia Dax", "text": "Jadzia Dax\n\nJadzia Dax je fiktivní postava v televizním sci-fi seriálu .\n\n\"Jadzia Dax\" pochází z rasy Trillů. Je osmým hostitelem symbiontu \"Dax\", který obdržela po náročném tréninku v roce 2367. Sloužila jako vědecký důstojník Hvězdné flotily na stanici Deep Space Nine. V roce 2374 byla zabita Gulem Dukatem v okamžiku, kdy ho ovládal jeden z \"Pah-Wraiths\", nepřátel bytostí obývajících bajorskou červí díru.\n\n"}
{"id": "539726", "url": "https://cs.wikipedia.org/wiki?curid=539726", "title": "Pien Ťing-čao", "text": "Pien Ťing-čao\n\nPien Ťing-čao (; asi 1356 – asi 1428) byl čínský malíř tvořící první třetině 15. století v mingské Číně.\n\nPien Ťing-čao používal zdvořilostní jméno Pien Wen-ťin ().\n\nPien Ťing-čao pocházel z Ša-sienu v povincii Fu-ťien, jeho rod původně žil v Lung-si v Kan-su.\n\nJeho umění mu vyneslo místo u dvora císaře Jung-le (vládl 1402–1424). Byl předním malířem žánrů květin a ptáků raného mingského období v akademickém stylu severosungských malířů, užíval však výraznější barvy a jeho práci se štětcem ovlivnili i jihosungští Ma Jüan a Sia Kuej.\n"}
{"id": "539727", "url": "https://cs.wikipedia.org/wiki?curid=539727", "title": "Taj Ťin", "text": "Taj Ťin\n\nTaj Ťin (; 1388–1462) byl čínský malíř raného mingského období. Stal se známým malováním především krajin, ale i květin a ptáků; jeho malířský styl byl konzervativní a vycházel ze studia děl mistrů dynastie Jüan. Nějakou dobu sloužil v císařské malířské akademii v Pekingu, později se vrátil do rodného Chang-čou, zde se svými žáky založil školu Če.\n\nTaj Ťin používal zdvořilostní jméno Wen-ťin () a pseudonymy Ťing-an () a Jü-čchüan šan-žen ().\nTaj Ťin pocházel z Chang-čou v provincii Če-ťiang. Ačkoli studoval malířství už od mládí, původním povoláním byl tesař. Přestěhoval se do Nankingu a získal proslulost svou malířskou dovedností. Za vlády císaře Süan-te (1425–1435) byl na nějakou dobu povolán do císařské malířské akademie, po odvolání z úřadu zůstal, obdovován současníky, v Pekingu, později se vrátil do rodného kraje.\n\nByl jednou z vůdčích postav raně mingského obrození malířského krajinářského stylu jihosungských mistrů Ma Jüana a Sia Kueje, ze kterého se stal mingský akademický styl, označovaný též za školu Če, podle Taj Ťinova rodiště, Če-ťinagu. Tvořil v žánru figurální malby, květin a ptáků, hlavně se však věnoval krajinám. V krajinářství si za vzor bral Ma Jüana a Sia Kueje, tak jak jejich styl interpretovali jüanští malíři. převzal zejména kompozici, styl kaligrafie a hlavní postavu obrazů – člověka osaměle pozorujícího velkolepost obklopující ho přírody. Nechal se ovlivnit i severosungskými akademiky (např. charakteristické hory v obraze \"Cesta v zasněžených horách\"). Měl řadu žáků, jejichž prostřednictvím významně ovlivnil další vývoj mingského malířství.\n\n\n"}
{"id": "539728", "url": "https://cs.wikipedia.org/wiki?curid=539728", "title": "Miles O'Brien", "text": "Miles O'Brien\n\nMiles Edward O'Brien je fiktivní postava v televizních sci-fi seriálech a .\n\n\"Miles O'Brien\" se narodil v Irsku na Zemi v roce 2328. Po službě u Hvězdné flotily během Cardasijsko-Federační války byl umístěn na hvězdnou loď USS Enterprise-D, kde sloužil několik let jako velitel přepravy. Později využil příležitost a byl převelen na stanici Deep Space Nine, kde sloužil jako velitel operačního oddělení. S manželkou Keiko mají dvě děti jménem \"Molly\" a \"Kirayoshi\". Po skončení války s Dominionem přijal O'Brien pozici učitele na \"Akademii Hvězdné flotily\" na Zemi.\n\n"}
{"id": "539731", "url": "https://cs.wikipedia.org/wiki?curid=539731", "title": "Jake Sisko", "text": "Jake Sisko\n\nJake Sisko je fiktivní postava v televizním sci-fi seriálu .\n\n\"Jake Sisko\" je synem kapitána Hvězdné flotily Benjamina Siska a jeho ženy \"Jennifer\". Rozhodl se nejít ve stopách svého otce a místo člena Hvězdné flotily se stal spisovatelem. Jeho nejbližším přítelem na stanici Deep Space Nine, kde vyrůstal, byl Fereng Nog.\n\n"}
{"id": "539733", "url": "https://cs.wikipedia.org/wiki?curid=539733", "title": "Quark", "text": "Quark\n\nQuark je fiktivní postava v televizním sci-fi seriálu .\n\n\"Quark\" pochází z druhu Ferengů. Je nejstarším synem \"Keldara\" a \"Ishky\". Jeho bratrem je Rom a jeho synovcem Nog, první Fereng sloužící ve Hvězdné flotile. Je majitelem baru na stanici Deep Space Nine (dříve známé jako \"Terok Nor\"). Byl trnem v patě, někdy protivníkem, někdy důvěrníkem velitele bezpečnosti stanice, Oda.\n\n"}
{"id": "539735", "url": "https://cs.wikipedia.org/wiki?curid=539735", "title": "Euphronia", "text": "Euphronia\n\nEuphronia je jediný rod čeledi Euphroniaceae dvouděložných rostlin\nz řádu malpígiotvaré (\"Malpighiales\"). Jsou to keře a stromy s jednoduchými střídavými listy a květy pouze se 3 korunními lístky. Rod zahrnuje pouze 3 druhy a je rozšířen výhradně v oblasti Guayanské vysočiny v Jižní Americe.\n\nZástupci rodu \"Euphronia\" jsou keře a stromy s bíle nebo šedě pýřitými a později olysávajícími větévkami. Listy jsou jednoduché, střídavé, s podvinutými okraji, na svrchní straně leskle sytě zelené, na rubu hustě bělavě pýřité. Květy jsou oboupohlavné, souměrné, kalich je složen z 5 na bázi srostlých pýřitých lístků.\nKorunní lístky jsou 3. Tyčinky jsou 4, na bázi srostlé s 1 staminodiem v trubičku. Semeník je svrchní, srostlý ze 3 plodolistů, se 3 komůrkami a 1 čnělkou. V každém plodolistu jsou 2 vajíčka. Plodem je trojchlopňová tobolka se 3 semeny.\n\nRod zahrnuje celkem 3 druhy, které jsou všechny endemity Guayanské vysočiny. Vyskytují se na křovinatých savanách, ve skalnatých oblastech a na pískovcových výchozech v nadmořských výškách 100 až 1400m.\n\nO mechanismu opylení a šíření semen není nic známo. Nápadné květy jsou navštěvovány hmyzem.\n\nV minulosti byl rod řazen do čeledi \"Trigoniaceae\" nebo \"Vochysiaceae\".\nPodle kladogramů APG je sesterskou skupinou čeleď \"Chrysobalanaceae\".\n\n\n\n \n"}
{"id": "539736", "url": "https://cs.wikipedia.org/wiki?curid=539736", "title": "Ezri Dax", "text": "Ezri Dax\n\nEzri Dax (původně \"Ezri Tigan\") je fiktivní postava v televizním sci-fi seriálu .\n\n\"Ezri Dax\" pochází z rasy Trillů. Je devátým hostitelem symbiontu \"Dax\" a slouží jako poradce Hvězdné flotily s hodností poručíka na stanici Deep Space Nine. Symbionta získala za dramatických okolností v roce 2375 po zabití předchozího hostitele, Jadzie Dax.\n\n"}
{"id": "539739", "url": "https://cs.wikipedia.org/wiki?curid=539739", "title": "Biranit", "text": "Biranit\n\nBiranit (: בירנית) je vojenská základna a bývalá vesnice v Izraeli, v Severním distriktu, v Oblastní radě Ma'ale Josef. Jménem odkazuje na biblický citát z 2. Paralipomenon 17,12: „\"Jóšafat se stával stále mocnějším. V Judsku vystavěl hradiska\"“\n\nLeží v nadmořské výšce cca 750 metrů, v Horní Galileji, cca 22 kilometrů od břehů Středozemního moře, přímo na libanonské hranici. Nachází se na vrcholku hory Har Biranit, po jejímž jižním zalesněném úbočí protéká k západu vádí Nachal Biranit.\n\nNa dopravní síť napojena pomocí místní silnice číslo 899.\n\nBiranit byla založena v roce 1964. Šlo o součást Operace Sof Sof (סוף סוף), kterou inicioval tehdejší premiér Levi Eškol.V jejím rámci vzniklo podél libanonských hranic několik nových židovských vesnic. Biranit byla zpočátku polovojenským sídlem typu Nachal. V roce 1967 se změnila na civilní sídlo, ale nikdy se nestala samostatnou vesnicí s trvalým obyvatelstvem a byla později proměněna na vojenskou základnu. Vojenský význam libanonské hranice totiž v roce 1970 po takzvaném Černém září a přesunu palestinských ozbrojenců z Jordánska do Libanonu vzrostl.\n\n\n"}
{"id": "539741", "url": "https://cs.wikipedia.org/wiki?curid=539741", "title": "Historie železniční dopravy v Česku", "text": "Historie železniční dopravy v Česku\n\nHistorie železniční dopravy v České republice se začala psát od 20. let 19. století. Železnice byly budovány primárně pro nákladní dopravu, přičemž se střídala období, kdy byly budovány a provozovány komerčními subjekty, s obdobími zestátňování, státních investic či státní podpory.\nV Česku bylo v roce 2008 celkem 9578 km veřejných železničních tratí a velký počet vleček.\n\nPrvní železniční tratí v Česku byla koněspřežná železnice Linec - České Budějovice, jejíž první část (včetně celého českého úseku) byla zkušebně uvedena do provozu v září 1827\n(česká část měřila 63 km). Lánská koněspřežka (celková délka 51 km) byla v provozu od jara 1830 (zkušební úsek již v roce 1828). Tyto dvě železnice, obě o rozchodu 1106 mm, jsou uváděny jako dvě nejstarší veřejné železnice na kontinentální Evropě\n(první veřejnou železnicí na světě byla roku 1821 koněspřežka Stockton – Darlington v Anglii, od roku 1825 s parním provozem). Z meziměstské železniční dopravy pak tato animální trakce ustoupila. V 60. a 70. letech 19. století byly i obě stávající koněspřežky nahrazeny parostrojními drahami, ale prakticky do sklonku 19. století si udržovala své místo v tramvajové dopravě, na vlečkách a průmyslových a lesních železnicích.\n\nNa přelomu 30. a 40. let 19. století zahájila výstavbu parostrojních železnic soukromá společnost Severní dráha císaře Ferdinanda (KFNB), za níž stál zejména vídeňský bankéř Salomon Mayer Rothschild a další vídeňští bankéři. Úsek Vídeň – Břeclav byl zprovozněn 6. června a odbočka Břeclav – Brno 7. července 1839, roku 1841 úsek Břeclav - Přerov a odbočka Přerov – Olomouc. V srpnu 1842 byl otevřen úsek z Přerova do Lipníka nad Bečvou, v květnu 1847 do Bohumína a v září 1848 byla trať na severu v Annabergu (dnes Chałupki) napojena na pruskou železniční síť.\n\nV roce 1841 se do výstavby nových železnic po pruském vzoru vložil stát. 23. prosince tohoto roku bylo ve Vídni zřízeno generální ředitelství státních drah. Takto postavené úseky jsou známy pod názvem Severní státní dráha. V srpnu 1845 byla zprovozněna trať Olomouc – Praha o délce 250 kilometrů. Roku 1849 byla zprovozněna spojovací trať Brno - Česká Třebová o délce 90 kilometrů, s 11 tunely. V letech 1850–1851 byla postupně dokončena státní dráha z Prahy až do Podmokel (dnes Děčín) a pak dále přes hranice do Saska. V roce 1854 však stát, jehož stav státní pokladny se neudržitelně zhoršoval neustálým zbrojením a oslabením po bouřlivém roce 1848, výstavbu vlastních železnic ukončil a ty postavené prodal soukromé Společnosti státní dráhy (StEG), ovládané francouzským kapitálem. Stát se tedy budování železnic ve vlastní režii vzdal, byl však vydán nový tzv. koncesní zákon, který umožňoval zvýhodňovat železniční podnikání garantovaným zhodnocením kapitálu, osvobozením od daní na určitý čas apod.\n\nPo vydání koncesního zákona rychle započalo budování hlavních tratí financované soukromým kapitálem. V prvním období byly hlavním hybatelem pokroku uhelné těžařské společnosti a většina tratí tak směřovala zejména k místům těžby. Mezi prvními soukromými společnostmi tohoto období byla Buštěhradská dráha, která postavila krátkou trať z Kladna do Kralup nad Vltavou již v roce 1855. V dalších letech tato společnost zaznamenala velký úspěch, který ji postupně přivedl k rozšíření sítě vlastních tratí od Prahy až ke státním hranicím s Německem. Vznikla tak jedna z největších a finančně nejúspěšnějších dopravních firem u nás.\n\nO rok později zahájila provoz další krátká uhelná dráha - Brněnsko-rosická dráha, kterou ale později odkoupila Společnost státní dráhy. Oproti tomu velmi úspěšná byla Ústecko-teplická dráha, jež zahájila provoz v roce 1858 mezi Ústím nad Labem a Teplicemi. Její síť se též postupně rozrostla a vznikla tak nejvýnosnější železnice v Čechách, která se dočkala zestátnění až po 1. světové válce. V 50. letech byla vystavěna též trať Jihoseveroněmecké spojovací dráhy mezi Pardubicemi a Libercem, která byla otevřena zároveň s odbočkou ke Svatoňovickému uhelnému revíru.\n\nV 60. letech byly již budovány tratě spojující významné průmyslové regiony jak s ložisky potřebného uhlí, tak s místy odbytu nebo obchodní výměny. Byla to Česká západní dráha mezi Prahou, Plzní a bavorskými hranicemi ve Furth im Wald. Turnovsko-kralupsko-pražská dráha, která vytvořila další spojení průmyslově vyspělého Liberecka s uhelnými ložisky na Kladensku. Sítě svých drah rozšiřovaly i KFNB a StEG. Na Chebsku vzniklo několik tratí německých společností.\n\nV období konjunktury po zotavení z prohrané Prusko-rakouské války se díky přívalu kapitálu rozběhla celá řada projektů, z nichž mnohé sázely spíše na budoucí průmyslové oživení regionů, kterými procházely, než že by skutečně efektivně spojovaly místa se zaručeným odbytem. Mezi jednoznačně úspěšné projekty této stavební horečky lze zařadit rozsáhlou síť tratí Rakouské severozápadní dráhy nebo úsporněji budované tratě České severní dráhy. Roku 1872 propojením pražských nádraží vznikl pražský železniční uzel. Většina tratí byla budována soukromými společnostmi s výjimkou státní tratě Protivín – Zdice – Rakovník o délce 147 km. Celkem v tomto období vzniklo na území dnešní České republiky 3500 km tratí, vrcholem byl rok 1871, kdy bylo za jediný rok uvedeno do provozu 791 km nových tratí.\n\nPo krachu na vídeňské burze v květnu 1873 se však řada soukromých společností dostala do finanční tísně. Projevilo se tak přehřátí ekonomiky vzniklé zvláště na začátku 70. let v návaznosti na extrémní růst ekonomiky v sousedním Německém císařství. Poté byly již jen dokončovány započaté projekty. Byly i projekty, jež se dokončit nepodařilo. Mezi ně patřila trať Moravsko-slezské centrální dráhy mezi Opavou a Trenčínem, jejíž torzo lze spatřit v krajině dodnes.\n\nSituace po krachu na vídeňské burze, který odstartoval prakticky celosvětovou hlubokou hospodářskou krizi, donutila stát, aby přehodnotil svůj dosavadní přístup k budování železniční infrastruktury v zemi. Pokud totiž dráha nedosahovala dostatečného zisku na dotčených tratích, stát doplatil rozdíl tak, aby bylo dosaženo koncesními podmínkami zaručeného minimálního zisku. Většina vybudovaných tratí měla tuto výsadu a firmy, které je vlastnily, se obvykle snažily tuto výhodu využít. Tyto doplatky tak např. v roce 1876 v rakouské části monarchie stály státní pokladnu 25 milionů zlatých. A to se státu zdálo hodně.\nNelze opominout, že stav železniční sítě nevyhovoval ani armádě, jelikož úsporně budovaná infrastruktura, kde svou roli hrál monopol železnic nad většinou nákladní dopravy a dálkovou dopravou osobní, taková infrastruktura se vyznačovala nízkou přepravní kapacitou a nízkou rychlostí nákladních vlaků, což při případném válečném konfliktu mohlo sehrát klíčovou úlohu. To se také později potvrdilo během 1. světové války.\nDalším důvodem k omezování soukromého podnikání na železnici byly i neustálé stížnosti podnikatelů i samotných občanů na často nevybíravou tarifní politiku mnohých firem. Kvůli těmto příčinám byl v roce 1877 schválen tzv. sekvestrační zákon, který umožňoval převzetí soukromých společností státem, pokud tyto společnosti dlouhodobě vykazovaly ztrátu.\nKe státní strategii též patřilo využívání koncesních podmínek k tomu, aby i ziskové společnosti se postupně dostaly do státního vlastnictví, pokud to podmínky udělených privilegií a koncesí umožňovaly.\n\nZestátňování velkých železničních firem proběhlo ve dvou vlnách, kdy v té první se týkalo zejména firem ztrátových, jako byla Dráha císaře Františka Josefa nebo Moravsko-slezská centrální dráha, mezi nimi se však našly i některé ziskové firmy, např. Česká západní dráha. Tato vlna probíhala mezi lety 1884 - 1895. Poté nastala v souvislosti s horším stavem státních financí několikaletá přestávka. Druhá vlna přišla mezi lety 1906 - 1909, kdy byly státem převzaty i tehdejší skuteční železniční obři jako byla Společnost státní dráhy, Severní dráha císaře Ferdinanda, Rakouská severozápadní dráha a další. Z velkých firem v rukou soukromého kapitálu zůstaly pouze tři, které se tak dočkaly První republiky - byly to Buštěhradská dráha, Ústecko-teplická dráha a Košicko-bohumínská dráha. Rakouský stát provozoval své železnice pod státní firmou označovanou jako Kk.StB. Očekávání lidí i průmyslu, že na zestátněných železnicích budou nižší přepravní tarify se však příliš nenaplnilo. Zlevnění jízdného i dovozného bylo obvykle jen velmi mírné, výraznějšího zlevnění se dočkali jen uživatelé některých místních drah, kde byly předtím ceny vyšší.\n\nPo dobudování sítě hlavních tratí převažovala poptávka po výstavbě místních (lokálních) drah, o něž usilovala zejména města, přes která nevedly trasy hlavních tratí. V letech 1873–1875 byly schváleny protikrizové zákony, z nichž se železnic týkal výnos ministerstva obchodu z roku 1875, který stavitelům místních drah přinesl řadu technických i hospodářských úlev. Po vydání prováděcího nařízení byly do roku 1879 vybudovány první 3 lokální tratě na území dnešní České republiky (Nové Sedlo u Lokte – Loket, Chodov – Nejdek, Čáslav – Závratec) a 9 dalších v jiných částech Předlitavska. S každou žádostí o koncesi takové místní dráhy musel být vydán speciální zákon, který stanovoval podmínky k výstavbě té jedné konkrétní dráhy. Roku 1880 byl vydán zákon o výstavbě místních drah, který pro lokální dráhy poskytoval řadu úlev v technické, právní i správní oblasti a zvýhodňoval soukromé koncesionáře nových vedlejších drah.\n\nJeště v roce 1880 byly vydány koncese na 100 km vedlejších tratí, roku 1881 již něco přes 500 km. V následujících letech získala převažující vliv na většině lokálních tratí společnosti StEG a KFNB (StEG získala majoritní podíl v Českých obchodních drahách s rozsáhlou sítí jejich tratí). V dalších letech byly vydávány nové, nahrazující zákony, které podmínky pro stavbu a provoz těchto tratí dále upravovaly. Měnily především možnosti, jakým mohl stát a jeho instituce, včetně zemských výborů tyto tratě finančně podporovat. Finanční a technické úlevy pro lokální dráhy byly natolik atraktivní, že v dlouhém období prakticky nebyly budovány jiné dráhy než lokální.\n\nMístní dráhy budovaly společnosti provozující hlavní tratě, které tak stavěly odbočky ze svých stanic k přilehlým regionům, kde hledaly možnosti k rozšíření svých zisků. Někdy byl požadavek na stavbu místních drah dán i podmínkami koncese pro velké společnosti.\nBudovaly je nově vzniklé větší firmy, jež se zaměřovaly přímo na stavbu či provoz místních drah, ale i malé akciové společnosti, které často jen investičně zajistily konkrétní trať a staly se jejím vlastníkem, ale provoz od počátku smluvně předaly jiné firmě, a to buď té, z jejichž stanice trať vycházela, nebo později rovnou státním drahám. V těchto malých společnostech měly obvykle svůj podíl místní podnikatelé nebo obce.\n\nV červnu 1903 byla zprovozněna trať Tábor - Bechyně jako první netramvajová elektrická dráha v Česku, tu následovala roku 1911 trať Rybník - Lipno. Před první světovou válkou byla ještě dokončena elektrizace krátkého přeshraničního úseku do českého Meziměstí, která sem vedla z tehdejšího Německa.. V elektrické trakci byl též v letech 1902–1914 vybudován systém úzkorozchodných (760 mm) tratí na Ostravsku, které byly na pomezí tramvajového a železničního provozu.\n\nOdlišně probíhal vývoj na Hlučínsku, které bylo součástí Pruska.\nBěhem 1. světové války se rakouské železnice postupně zcela podřídily potřebám armády. Hned na začátku války došlo k zavedení tzv. válečného grafikonu, který znamenal zejména radikální omezení civilní osobní dopravy. Železnice byla již před válkou soustavně připravována pro potřeby případného vojenského konfliktu. Očekávání armády, že se stane výkonným a spolehlivým partnerem vojenské mašinérie, však splněno zdaleka nebylo. Ke konci války se železnice v monarchii nacházela již ve stavu naprostého rozvratu, který nezachránila ani její militarizace v roce 1917 (převedení pod přímou vojenskou správu).\n\nPo první světové válce, zániku Rakousko-Uherska a vzniku Československa převzal iniciativu opět stát, tentokrát československý. 30. října 1918 vznikly Československé státní dráhy a byl jmenován jejich generální ředitel. Vznik ČSD byl spojen se zmatenou poválečnou situací, kdy v souvislosti se snahou některých českoněmeckých politiků o odtržení pohraničních regionů od vznikajícího Československa, se v těchto regionech utvářela zvláštní oblastní železniční ředitelství, snažící se podpořit provázanost těchto regionů s Německým Rakouskem. Existence těchto úřadů se však počítala na dny. Počátkem roku 1919 vzniklo ministerstvo železnic.\n\n27. června 1919 byl pod č. 373/1919 Sb. přijat zákon k výstavbě místních drah, rozsah podle něj vzniklých tratí byl však minimální. V prosinci 1920 byl přijat zákon č. 690/1920 Sb., na jehož základě se mohlo ministerstvo železnic ujmout na účet koncesionáře správy na jakékoliv železnici, která slouží veřejné dopravě. Na začátku dvacátých let byly zestátněny Ústecko-teplická a Buštěhradská dráha, kde kromě státního zájmu na zestátnění hrála roli i ekonomická situace firem, jež byly zdevastovány válkou. Zákonem č. 156 Sb. z 25. června 1925 bylo zestátněno 48 drah garantovaných státem a zemí Českou. V této době mnohé firmy vlastnící místní dráhy dlužily již státu částky z úhrady za provoz, které převyšovaly i vlastní hodnotu jejich majetku. Poté ještě zbyly v nestátním vlastnictví dvě hlavní dráhy (Košicko-bohumínská a Ostravsko-frýdlantská - ty však pouze vlastnily infrastrukturu, ale vlastní dopravu neprovozovaly) a 57 soukromých místních drah ve státním provozu. Nové tratě byly budovány zejména na Slovensku a k výkonnějšímu propojení českých zemí se Slovenskem. Začalo se i se zdvojkolejňováním tratí, například v úseku Praha – Zdice nebo Brno – Veselí nad Moravou. Tyto úpravy sítě byly vynuceny změnami státních hranic, kdy dosavadní síť byla orientována v Čechách a na Moravě k Vídni, jakožto hlavnímu městu Předlitavska a na Slovensku a Podkarpatské Rusi k Budapešti, tedy hlavnímu městu Zalitavska. Nová Československá republika byla však orientována ve směru východ-západ, a spoje mezi Čechy a Slovenskem pak byly už zcela nedostatečné. Kromě budování tratí nových však železnici na začátku 30. let postihlo i rušení některých málo využívaných tratí.\n\nČSD zdědily po bývalých Rakouských státních drahách a Maďarských královských drahách park parních lokomotiv, který byl značně nejednotný jak nedávno proběhlým zestátněním velkých firem, tak i válkou. Státní dráhy tedy byly nuceny modernizovat zastaralé stroje ve snaze dosáhnout větší hospodárnosti jejich provozu, tak i objednávaly stroje nové. Hned na začátku roku 1919 se také železniční správa ucházela o možnost získat část říšskoněmeckých lokomotiv z kořisti Dohody. K nákupu lokomotiv přispěla situace na Slovensku, kam v březnu 1919 vtrhla Uherská revoluční armáda. Když pak po zásahu mocností Dohody ustoupila zpět, vzala s sebou i lokomotivy, které tam předtím vedení ČSD předisponovalo na výpomoc z historických zemí. Ministerstvo železnic s podporou americké půjčky odkoupilo celkem 92 strojů pruských řad G 5, G 7, G 8 a G 10, poslední dvě řady již na přehřátou páru. Stroje soustředěné v americkém vojenském táboře v Is-sur-Tille nedaleko Dijonu tam byly převzaty a opraveny v období červen – září 1919.\n\nMezi významnými novými lokomotivními řadami těchto let se nalézají rychlíkové stroje 387.0 známé pod přezdívkou \"Mikádo\", nebo velké nákladní lokomotivy řady 534.0. Nejvýkonnější meziválečnou rychlíkovou lokomotivou byla 486.0. Všechny tyto a celá řada dalších typů nových lokomotiv patřila mezi tehdejší špičku v oboru, jelikož výrobci mohli těžit z mnohaletých zkušeností s vyspělou strojírenskou výrobou na území bývalé monarchie. Parní lokomotiva byla v této době neohroženým vládcem většiny železničních výkonů, přesto se již začínalo blýskat na nové časy.\n\nPrvní pokusy o použití motorových vozů na českém území sice proběhly již v roce 1902, ale tím také tehdejší motorizace skončila. Situace na místních drahách se však brzy ukázala jako neúnosná. Vozba samostatných osobních vlaků s několika cestujícími byla velmi ztrátová, zatímco praxe smíšených vlaků (spojení nákladního a osobního vlaku do jednoho) zase byla příčinou extrémně dlouhých jízdních dob a velkých zpožděních, jež nezřídka překračovaly jednu hodinu. Proto byl oživen vývoj nových motorových vozů, které vyžadovaly méně nákladnou údržbu, navíc za jízdy potřebovaly pouze strojvedoucího, nebylo třeba topičů. První meziválečné motorové vozy se tak dostaly do provozu roku 1925 na trati Zaječí - Hodonín. Konstrukce tohoto prvního vozu zcela vycházela ze silničních autobusů, což přinášelo nevýhodu řídícího stanoviště jen na jedné straně vozu. Brzy se proto objevily už zcela originální železniční motorové vozy, které se záhy rozšířily v celé síti našich drah, a to i v souvislosti s klesajícím počtem cestujících a sílící automobilovou konkurencí během hospodářské krize 30. let. V roce 1932 tak motorové vozy na místních drahách již úplně dominovaly. V této době se též začala uplatňovat vize motorizace i části dálkové dopravy. Kromě některých jiných spojů, např. mezi Prahou a Plzní, se v roce 1936 vydaly na trať mezi Prahou a Bratislavou dva motorové vozy řady M 290.0 na prestižním spoji s označením Slovenská strela. Tento nový spoj byl na dlouhou dobu nejrychlejším pravidelným vlakem mezi těmito městy.\n\nDo roku 1928 se datuje elektrizace pražského železničního uzlu, a to stejnosměrnou soustavou 1500 V. Původní plán elektrizace byl mnohem velkorysejší, jako první delší trať pro elektrizaci bylo vybráno spojení mezi Prahou a Plzní. Nutnost úspor ve 30. letech však tento projekt, jenž ve své době rozhodně neměl jen samé zastánce, odsunula na neurčito. Meziválečná elektrizace tak zůstala právě jen u elektrizace pražského uzlu a několika různých typů československých elektrických lokomotiv nejrůznějšího určení, od těch pro posun, až po rychlíkové. Pro posun na neelektrizovaných kolejištích byly určeny lokomotivy akumulátorové. Protože pro elektrizaci prováděnou po 2. světové válce byla použita jiná napájecí soustava, nemohly tyto stroje nikdy najít plné uplatnění.\n\nŽeleznice samozřejmě asistovala už při stavbě pohraničních opevnění během 30. let, vozila vojáky na jejich pozice po vyhlášení všeobecné mobilizace, tito vojáci se pak stejnou cestou vraceli následováni stovkami tisíc českých civilistů i německých antifašistů po zabrání Sudet, byla nucena převážet miliony vojáků světové války, která se prohnala Evropou. Zásobovala vojska střelivem a technikou, v železničních vagonech mizely statisíce Židů, Romů a politicky nepohodlných osob. A také přes české území projížděly vlaky obyčejných lidí, kteří utíkali z východních oblastí německé říše před nezastavitelnou ofenzivou Rudé armády. Po tom všem nakonec zůstala železnice rozstřílená, s vybombardovanými stanicemi, zdecimovaným lokomotivním a vozovým parkem, ale také přišla o tisícovky železničářů, kteří v tomto období zahynuli. A hned po válce následovaly další transporty lidí, nejen přesuny vojsk, ale také přesun třech milionů bývalých občanů Československa.\n\nPo přijetí diktátu Mnichovské dohody na konci září 1938, obsazení Těšínska, jižního Slovenska a části Podkarpatské Rusi a následných územních ztrátách bylo nutno během pouhých několika dní evakuovat i personál či některé technické prostředky železnic. Navíc bylo na některých tratích přistoupeno k ničení infrastruktury např. pomocí speciálních zařízení určených pro poškozování samotných kolejnic. Lokomotivní a vozový park ČSD byl ale brzy přerozdělen a příslušná část českých vozidel putovala zpět na zabrané území, kde jezdila dál pod značkou Říšské dráhy. Po následném vytyčení hranic nového státního útvaru Česko-Slovenska se za hranicemi ocitla řada českých tratí. Horší ale bylo, že státní hranice přetínaly i tratě potřebné pro vnitrostátní provoz, což přinášelo nemalé komplikace. Tratě klíčového významu Praha - Ostrava a Praha - Bratislava byly přerušeny hned na několikrát. Přeshraniční provoz na těchto i ostatních přerušených tratích na pár dnů zcela ustal a rychlíky od Prahy musely končit v Chocni. Poté byla dohodnuta tzv. peáž, která umožnila dopravu obnovit.\n\nK dalšímu dělení státních drah došlo 14. března 1939, kdy se od Českých zemí odtrhlo Slovensko, kde vznikly nové Slovenské dráhy, Podkarpatskou Rus 18. března zabralo Maďarsko a od 15. března se zbytek republiky přejmenoval na Protektorát Čechy a Morava. 13. července téhož roku byly ČSD reorganizovány do podniku s názvem Českomoravské dráhy s příslušným německým ekvivalentem. V praxi se tento podnik označoval zkratkou BMB-ČMD. Železnice zcela logicky získaly velkou pozornost válečné mašinérie, coby strategicky důležitý prostředek k zásobování vojska. Proto se záhy dostaly pod kontrolu nacistické správy např. díky tzv. dohlížitelům, což byly osoby dosazené do svých funkcí na základě jejich politického profilu, a tyto osoby pak pomáhaly udržovat železnici a její zaměstnance pod kontrolou.\n\nPočátek 2. světové války se v krátké době projevil zastavením provozu motorových vozů kvůli úsporám nedostatkového benzínu a nafty. Od roku 1941 se na čelech lokomotiv objevoval symbol V, který byl odvozen od slova \"Victoria - vítězství\". Bíle orámované nárazníky též sloužily k lepší orientaci v prostředí nočního zatemnění. Postupně také byly zastaveny stavby traťových koridorů, které měly tvořit nové vnitrostátní spojnice, jež by nemusely procházet peáží na hranicích Protektorátu.\n\nPředevším v posledních letech války se množily sabotážní akce na železnici, od poloviny roku 1944 do konce války bylo partyzány v protektorátu provedeno více než 300 útoků na železniční tratě. Kromě ničení tratí partyzány šlo i o záměrně způsobované závady na železničních zařízeních, které nezřídka měly obdobný účinek jako partyzánské akce. Typický byl záměrně způsobovaný chaos v zásilkách, jimž byly vyměňovány adresy cílových stanic. Od roku 1944 se území dnešní České republiky stávalo cílem mnoha leteckých náletů, které neminuly ani železnici. Bombardování zasáhlo mnoho stanic, především významných dopravních uzlů, nebo stanic, které sousedily s významnými průmyslovými podniky. Těžce poškozeno tak bylo i nádraží v Pardubicích, kde si největší z náletů vyžádal až 200 obětí. Ještě hůře byly zasaženy stanice na území Sudet, kde byly zcela zničeny např. stanice v Chebu, Karlových Varech a další. Přímo vlaky v pohybu začaly pronásledovat speciální letadla, kterým se přezdívalo \"kotláři\". Tato letadla často ničila lokomotivy za jízdy, a pokud letec nabyl podezření, že se jedná o vojenský transport, střílel potom i do vagonů vlaku. Tato taktika bohužel přinesla celou řadu omylů, kdy byly napadeny civilní vlaky a útoky si pak vyžádaly mnoho obětí.\n\nV samotném závěru války byly na území Protektorátu stahovány prázdné i naložené nákladní vozy, aby nebyly ukořistěny Rudou armádou. Tyto vozy s nejrůznějším obsahem pak byly odstavovány nejdříve na volných kolejích železničních stanic, poté dokonce přímo na traťových kolejích mezi stanicemi. Mnohé místní dráhy byly zcela zataraseny nekonečnými řadami odstavených vagonů, a i na některých dvojkolejných tratích byla odstaveným vozům jedna kolej vyhrazena. K dalšímu velkému ničení zařízení drah došlo v květnovém Pražském povstání. Pražská nádraží se stala centry ozbrojeného odporu proti nacistickým vojskům na území Prahy. Úspěchy povstalců však byly vrtkavé a celé povstání si vybralo obrovskou krvavou daň. K největšímu masakru došlo právě v prostorách Masarykova nádraží, kde byly desítky lidí zastřeleny po jejich zajetí u zdi vozového depa. Během povstání se po kolejích středních Čech pohybovalo několik obrněných vlaků, ať už německých, nebo povstaleckých (ty povstalecké byly ukořistěny německé armádě). 8. května 1945 došlo u Nelahozevsi k souboji obrněných vlaků, kdy povstalecký vlak s pomocí dalších pěších bojovníků zčásti zničil německý vlak mířící k Praze, a jeho zbytek donutil k ústupu.\n\nHlavním úkolem v prvních poválečných měsících bylo zprovoznění poškozených tratí. V celém Československu bylo evidováno přes tři a půl tisíce kilometrů těžce poškozených tratí. Z původních asi 94 tisíc nákladních vozů jich zbylo 17,5 tisíce. Podobná situace byla i u lokomotiv. Do konce roku se podařilo většinu tratí alespoň provizorně opravit. Ještě před Vánocemi 1945 byla pro ČSD dodána první nová parní lokomotiva řady 534.0, ačkoliv byly všechny československé lokomotivky během války vybombardovány.\n\nJiž v roce 1945 bylo zahájeno projektování elektrizace na Slovensku a o rok později rozhodlo československé ministerstvo dopravy o elektrizaci celé trati z Prahy do Čierne nad Tisou, plníce tak vládní nařízení o elektrizaci 1000 kilometrů hlavních tratí. Využito bylo zkušeností a projektů jak předválečných, tak projektu elektrizace železnic Slovenského státu z let 1941 - 1943. Jako napájecí soustava byl zvolen systém 3 kV stejnosměrného proudu. Objednány byly též nové elektrické lokomotivy. Ačkoliv tedy bylo projektování elektrického provozu započato v roce 1946, první úsek se podařilo předat do provozu až v roce 1955 na Slovensku, na území dnešní České republiky pak roku 1957. První exemplář elektrické lokomotivy dnešní řady 140 (tehdy E 499.0) vyjel z dnešního podniku Škoda v Plzni roku 1953. Těchto strojů bylo do roku 1958 vyrobeno 100 a další typy následovaly. Ke dni 16. května 1962 byl systém 1,5 kV v pražském železničním uzlu nahrazen systémem 3 kV.\n\nOd roku 1963 pak byla zahájena elektrizace též ve střídavé soustavě 25 kV 50 Hz. Důvodem k zahájení elektrizace ve druhé napájecí soustavě byla tehdejší odborná neshoda na tom, který ze systémů je výhodnější. Stejnosměrná a střídavá soustava se poprvé střetly v Kutné Hoře, kde byla zřízena styková stanice. Před dodávkou prvních dvouproudových lokomotiv v 70. letech zde musely všechny vlaky přepřahat. K tomuto účelu musela být stanice značně rozšířena. Další styky proudových soustav už byly realizovány jako letmé, tzn. že hranice proudových soustav se nacházejí přímo na trati a lokomotivy schopné přejít z jednoho systému na druhý zde pouze stáhnou sběrače proudu a místo přechodu projedou setrvačností.\n\nKomplikovanější kapitolou historie našich železnic byl vývoj nových motorových lokomotiv, s jejichž výrobou zde nebyly prakticky žádné zkušenosti. První prototyp motorové lokomotivy řady T 436.0 byl sice vyroben již v roce 1953, po němž postupně následovalo několik dalších exemplářů, ale první typ, který se dočkal delší životnosti a uplatnění byly až od roku 1959 sériově dodávané stroje dnešní řady 720 (tehdy T 435.0). V dalších letech následovalo mnoho dalších typů lokomotiv. U mnohých z nich však uvedení do běžného provozu bylo značně problematické, některé se ani sériové výroby nedočkaly. U nejvyšší výkonové kategorie traťových strojů musely nakonec vypomoci dodávky ze Sovětského svazu. Důvodem bylo i značné vytížení výrobních kapacit pro realizaci dodávek do zahraničí.\n\nVýroba motorových vozů mohla navázat na bohatou předválečnou tradici, proto byly už od roku 1948 masově dodávány motorové vozy M 131.1, které se staly prakticky všudypřítomnými po celém Československu, především na lokálkách. Po malých a ne příliš úspěšných sériích rychlíkových motorových vozů M 284.0 a M 284.1, které byly objednány již před válkou, bylo pro dopravu lehčích rychlíků a osobních vlaků na hlavních tratích vyrobeno několik početných sérií motorových vozů dnešní řady 830 a 831 (tehdy M 262.0). Tyto vozy se ukázaly jako velice spolehlivé, pohodlné a celkově oblíbené, že se v pravidelném provozu dočkaly druhého desetiletí 21. století. V 60. a 70. letech byla vyvinuta řada dalších typů motorových vozů, ať už se jedná vozy určené pro hlavní tratě, jako byly 850 nebo 851, nebo stroje určené pro lokálky jako řada 810. Byly též vyrobeny vozy, které se objevily v mezinárodním provozu - jednalo se o dnešní řadu 853, jež byla nasazena na prestižní expres Vindobona jezdící mezi Berlínem a Vídní.\n\nAčkoliv představy o nástupu nových trakcí z roku 1946 byly nadmíru optimistické, realita se brzo ukázala zcela jiná. Proto se období po 2. světové válce nakonec stalo vrcholnou érou parního provozu u nás. Ve 40. letech byly dodány nové stroje pro rychlíky a osobní vlaky - mohutné lokomotivy řady 498.0 a 475.1, v 50. letech je následovaly stroje určené pro těžké osobní vlaky 477.0, inovovaná série předchozích strojů - 498.1, až po nejvýkonnější nákladní lokomotivu - 556.0, která nakonec parní provoz i ukončila. Navržena byla i celá řada dalších typů, které se však z nejrůznějších důvodů nedočkaly realizace.\n\nRoku 1980 byl oficiálně ukončen provoz parní trakce, ale parní lokomotivy se ojediněle udržely v provozu až do roku 1981. Zajímavé je, že lokomotivy nových trakcí byly přednostně dodávány na Slovensko, kde parní provoz reálně skončil v roce 1980.\n\nZ nových tratí byla nejvýznamnější trať Havlíčkův Brod – Brno (1946–1953). Tato města již předtím spojovala lokálka, jejíž trasa se ale pro hlavní trať nehodila, proto byla z podstatné části opuštěna a v úseku mezi Žďárem nad Sázavou a Tišnovem byla vybudována trať zcela nová. Stavba byla původně zahájena během 2. světové války. Dále byly budovány přeložky v souvislosti s důlní činností (severní Čechy, Ostravsko) a stavbou přehrad. Na druhou stranu ale od začátku 70. let docházelo k rušení nebo zastavování osobního provozu na mnoha místních tratích.\n\nPo roce 1989 docházelo k postupnému útlumu nákladní železniční dopravy a k tlaku na rušení dotovaného osobního provozu i celých tratí v málo využívaných úsecích. Některé plány počítaly s rušením většího počtu nerentabilních místních tratí, popřípadě s nabídkou tratí jiným zájemcům, pokud je stát nechtěl provozovat. V roce 1994 byl přijat nový Zákon o dráhách, 266/1994 Sb., který zavedl novou kategorizací drah a fakticky začal připravovat půdu pro konkurenci dopravců i privatizaci regionálních drah. S účinností od 1. července 1996 vláda vyčlenila 128 regionálních drah z jednotné celostátní dráhy. Regionální dráhy je možné prodat nestátnímu vlastníkovi. Rozsah privatizovaných a rušených tratí a omezování provozu byl nakonec menší, než se plánovalo. Objevují se i plány na revitalizaci osobní dopravy, zejména v okolí velkých měst vzniká linkový systém příměstské a regionální dopravy v rámci integrovaných dopravních systémů, jsou zřizovány nové zastávky.\n\nJiž v roce 1988 bylo zahájeno projektování modernizace hlavních tranzitních koridorů, na kterých měly být aplikovány rychlosti vyšší než do té doby obvyklých 120 km/h. Práce na projektu se protáhla mj. i díky listopadovému převratu roku 1989, po kterém byl projekt dále přepracován kvůli měnící se zahraničně-politické situaci, takže byl dokončen v roce 1993. Vznikla tak síť čtyř tzv. tranzitních železničních koridorů, vytyčených na tratích o délce 1442 km v návaznosti na panevropské dopravní koridory stanovené v první polovině 90. let. Tratě jsou státními náklady modernizovány na rychlost až 160 km/h, což navenek představuje hlavně budování protihlukových stěn, napřimujících přeložek některých úseků a přestavbu stanic, nástupišť, výstavbu mimoúrovňových křížení místo přejezdů atd. S modernizací těchto tratí se začalo v roce 1993 na I. koridoru v části mezi Prahou a Českou Třebovou. Finančně náročnější přeložky nebo zcela nové tratě (například tunelová vysokorychlostní trať Praha - Beroun nebo takzvaný pátý koridor Praha – Liberec) jsou ve fázi předběžných studií či úvah. Existují také různé plány na výstavbu nových regionálních tratí, ale zatím se žádný z těchto plánů neblíží realizaci.\n\n\n"}
{"id": "539749", "url": "https://cs.wikipedia.org/wiki?curid=539749", "title": "Třída Providence", "text": "Třída Providence\n\nTřída Providence byla třída raketových křižníků námořnictva Spojených států amerických, vzniklá přestavbou druhoválečných lehkých křižníků třídy \"Cleveland\". Těch bylo přestavěno celkem šest a to ve dvou variantách, lišících se použitým typem protiletadlových řízených střel. Třída \"Providence\" je označením pro trojici lodí – USS \"Providence\", USS \"Springfield\" a USS \"Topeka\", vybavených střelami Terrier (druhá trojice třídy \"Galveston\" měla střely Tartar). Přibližně dvouletá přestavba byla dokončena v letech 1959–1960. Poté byly klasifikovány jako raketové lehké křižníky (CLG – \"guided missile light cruisers\"). V roce 1975, tehdy se již všechny tři nacházely v rezervě, byly reklasifikovány na raketové křižníky (CG – \"cruiser guided\").\n\nVšechny tři jednotky této třídy postavila loděnice Bethlehem Steel Co. v Quincy.\n\nJednotky třídy \"Providence\":\n\nU křižníků \"Providence\", \"Springfield\" byla ponechána pouze přední dělová věž se 152mm kanóny a celá zadní část nástavby. Na místě zadních věží pak bylo instalováno dvojité odpalovací zařízení střel Terrier se zásobou 120 střel. Můstek obou lodí byl zvětšen, aby mohly sloužit jako vlajkové a hlavňovou výzbroj doplňovala pouze jedna dvoudělová věž se 127mm kanóny na přídi. Naopak u křižníku \"Topeka\" se s rolí vlajkové lodi nepočítalo a proto byla jeho přední část ponechána v původní podobě včetně dvojice dělových věží se 152mm kanóny a trojice věží se 127mm kanóny.\n\n\"Providence\" a \"Topeka\" byly nasazeny ve vietnamské válce. \"Topeka\" byla vyřazena z aktivní služby v roce 1969, \"Providence\" v roce 1973 a \"Springfield\" v roce 1974. Později byly všechny tři sešrotovány.\n\n"}
{"id": "539755", "url": "https://cs.wikipedia.org/wiki?curid=539755", "title": "Operace Fortitude", "text": "Operace Fortitude\n\nOperace Fortitude bylo kódové jméno pro klamavou operaci spojeneckých sil během druhé světové války a to přímo v souvislosti s vyloděním spojeneckých sil v Normandii (operace Overlord). Operace Fortitude byla rozdělena na dvě části – Fortitude North, předstírající invazi do Norska, a Fortitude South, která byla navržena tak, aby uvedla Němce v domnění, že hlavní spojenecká invaze do Francie bude vedena na Pas-de-Calais. Tato operace byla jednou z mnohých úspěšných klamných operací v průběhu druhé světové války a lze říci, že i velmi důležitou operací. Obě operace (Fortitude North a Fortitude South) byly součástí rozsáhlejšího klamného plánu s názvem Operace Bodyguard.\n"}
{"id": "539756", "url": "https://cs.wikipedia.org/wiki?curid=539756", "title": "Argentinská rallye 2010", "text": "Argentinská rallye 2010\n\nArgentinská rallye 2010 byla třetí soutěží šampionátu IRC 2010 v roce 2010. Vítězem se stal Juho Hänninen ve voze Škoda Fabia S2000. Soutěž měla 239 km a 15 rychlostních zkoušek a konala se ve dnech 19. až 21. března.\n\nSoutěž začala superspeciální zkouškou, kterou vyhrál Kris Meeke s vozem Peugeot 207 S2000 před Magalhaesem na stejném voze. Třetí byl Guy Wilks s Fabií britského týmu a za ním jezdci týmu Škoda Motorsport v pořadí Jan Kopecký a Hänninen. \n\nHned v prvním testu se na čelo probojoval Hänninen. Meeke byl druhý a Kopecký třetí. Magalhaes se propadl na páté místo. Hänninen vyhrává další dva a Wilks jeden test. Kopecký končí vždy čtvrtý. I při druhých testech vítězil Hänninen. Na druhé místo postoupil Wilks. Meeka trápily problémy s motorem a defekt. Pátou pozici držel Federico Villagra s vozem Ford Fiesta S2000. Nasser Al-Attiyah s dalším vozem Fabia byl až třináctý. \n\nI v druhé etapě vítězil nejvíce Hänninen. Na stupních vítězů nejčastěji končili zbylí jezdci Škody Wilks a Kopecký. Puze jednou skončil Meeke. Na pátou pozici se probojoval Gabriel Pozzo na voze Subaru Impreza STI, který předstihl Villagru, sedmý byl Magalhaes. Al-Attiah musel odstoupit pro poruchu. Dílčí vítězství získal i Kopecký. Meekovi se zlomilo zavěšení a musel odstoupit. První místo uhájil Hänninen, druhý skončil Wilks a na třetí místo se posunul Kopecký. \n\n\n"}
{"id": "539762", "url": "https://cs.wikipedia.org/wiki?curid=539762", "title": "Inguiomer", "text": "Inguiomer\n\nInguiomer byl válečník a princ germánského kmene Cherusků. Jeho bratr byl Segimer, otec Arminia, vůdce a sjednotitele Cherusků. V roce 16 pomohl synovci Arminiovi v boji proti římskému vojevůdci Germanicovi v bitvě na pláni Idistaviso. V bitvě došlo k nedorozumění. Inguiomer špatně pochopil strategii Arminia a Cheruskové v bitvě ztratili vítězství. Arminius byl zraněn a Cheruskové byli zahnáni do bažin, kde mnozí utonuli. V roce 17 se zúčastnil bitvy Arminia s markomanským náčelníkem Marobudem.\n"}
{"id": "539763", "url": "https://cs.wikipedia.org/wiki?curid=539763", "title": "Sony Ericsson Open 2010 – muži", "text": "Sony Ericsson Open 2010 – muži\n\nTenisový turnaj ATP Sony Ericsson Open 2010 se konal ve dnech 22. března - 4. dubna v Miami ve Spojených státech amerických venku na kurtech s tvrdým povrchem. Turnaj patřil do kategorie ATP World Tour Masters 1000 a byl součástí ATP World Tour 2010. Odměny činily 3 645 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "539766", "url": "https://cs.wikipedia.org/wiki?curid=539766", "title": "Vřešťan rezavý", "text": "Vřešťan rezavý\n\nVřešťan rezavý (\"Alouatta seniculus\") je ploskonosý primát z čeledi chápanovitých, kde rod vřešťan je pro své odlišnosti zařazen do podčeledi vřešťani (Alouattinae).\n\nŽije v tropické části Jižní Ameriky, jeho teritoria se rozkládají v Bolívii, Brazílii, Ekvádoru, Francouzské Guyaně, Guyaně, Kolumbii, Peru, Surinamu a Venezuele. Obývá tropické deštné pralesy až do nadmořské výšky 1200 metrů.\n\nVřešťan rezavý patří k největším opicím Nového světa. Silní samci váží 5 až 9 kg a samice 3 až 7 kg, samci měří až 700 mm, samice 520 mm. Ocas mívá samec dlouhý téměř 800 mm a samice 610 mm. Jejích srst je tmavá, kromě dlouhých nazelenalých chlupů na bocích. Jsou to velké tmavě červené až purpurově hnědé opice s výraznou bradou a dlouhým chápavým ocasem. Hřbet a boky jsou bledší a zářivě oranžové až zlaté. Hlava je velká, hlavně u samců v oblasti hrdla naběhlá a vystupující. Na bradě rostou nápadné dlouhé vousy, které jsou u samců delší než u samic. Plece jsou robustní, ve srovnání s nimi působí zadek drobně a slabě. Ocas, vousy a nohy jsou u silných starých samců často načernalé. Obličej je téměř holý a černý. Pohlavní dimorfismus spočívá převážně ve velikosti.\n\nJe považován za nejhlasitějšího ze všech vřešťanů a tudíž za nejhlasitějšího suchozemského tvora na naší planetě. Má obdobně jako ostatní vřešťani zvláštně upravenou oblast hlasivek, kde zbytnělá jazylková kost tvoří rezonanční bubínek do kterého zasahuje vychlípenina jícnu zvětšena štítnou a prstenčitou chrupavkou. Toto zařízení funguje jako rezonanční zařízení, které jeho hlas mnohonásobně zesiluje, je slyšet až na vzdálenost 5 km. Jako všichni vřešťani rozlišuje vřešťan rezavý barvy.\n\nVřešťan rezavý je vyložený býložravec, výhradní potravu tvoří listy jen určitých stromů, ovoce, ořechy a jiné plod, pupeny a květy. Pro zpracování a využití této potravy mají velice objemný žaludek a skutečně tlusté tlusté střevo, které je ale poměrně krátké. Je potravní specialista a proto se často v zajetí nechová, je problém zajistit mu vhodnou náhradu za přirozenou stravu.\n\nJsou to denní opice, které téměř celý život prožijí na stromech, v noci přespávají na stromech na kterých se přes den krmili. Moc neskáčou, jen po větvích po čtyřech polézají nebo šplhají po kmeni. Při lezení si významně pomáhají chápavým ocasem, za který se také zavěšuji. Ocas je na konci lysý a mohou jím i uchopovat předměty.\n\nVřešťani rezaví se sdružují do skupin od 3 do 9 zvířat (nejčastěji 5 až 7), které se skládají s jednoho nebo dvou samců, z nichž jeden je dominantní, a ze samic s potomky. Svá teritoria si samci ohraničují pravidelným hlasitým voláním, které bývá nejintenzivnější na úsvitu. Pokud se přesto dvě skupiny setkají, nedochází k fyzickému boji, pouze se překřikují.\n\nBřezost samic trvá asi 190 dnů a mládě zůstává se samici ještě 18 až 24 měsíců, samci se o ně nestarají. Až mladí samci dospějí, jsou ze skupiny vypuzení. Ti pak se sdružují do mládeneckých samčích skupin, jejichž členové budou usilovat o převzetí vlády v některé rodinné skupině. Když dominantní samec zahyne nebo je přemožen, nastupující vůdce někdy zabíjí jeho potomky.\n\nSamice je dospělá asi ve 4, samec v 5 létech. Průměrná délka života je asi 15 až 20 let. Vřešťan rezavý patří k těm druhům amerických opic, které doposud nejsou lidskou činností ohrožené. je to dáno tím, že žijí v poměrně rozsáhlém areálu do kterého navíc zasahují těžko prostupné východní svahy And.\n\n"}
{"id": "539767", "url": "https://cs.wikipedia.org/wiki?curid=539767", "title": "Bejtkeremské údolí", "text": "Bejtkeremské údolí\n\nBejtkeremské údolí (: , \"Bik'at Bejt Kerem\", v přepisu do angličtiny: Beit Kerem nebo Bet Kerem) je údolí na pomezí Horní a Dolní Galileje v severním Izraeli. Název pochází od starověkého sídla Bejt Kerem, které se v něm nacházelo.\n\nRozkládá se přibližně 25 km severně od Nazaretu a přibližně 30 km severovýchodně od Haify. Údolí má protáhlý tvar orientovaný východozápadním směrem a prohnutý mírně k severu. Na délku měří přibližně 15 km (včetně údolí Chananija, jež s ním sousedí na východní straně), na šířku necelých 5 km. Je obklopeno kopcovitou krajinou, zejména na severní straně, kde je výškový rozdíl mezi dnem údolí a okrajem svahů Matlul Curim až 500 m. Z terénního zlomu Matlul Curim vybíhají některé dílčí vrcholky jako Har Chaluc. Svahy pak pokračují i dál podél celé severní strany údolí, kde se nacházejí vrcholy jako Har Šezor, Har Hod a Har ha-Ari, které představují postupný přechod do předpolí masivu Har Meron.\n\nNa západní straně se údolí zužuje a končí vrchy Har Gamal a Har Gilon. K jihu tu ovšem mezi Har Gilon a Har Karmi vybíhá menší boční údolí Bik'at Meged. Jižní hranice Bejtkeremského údolí je méně ostrá ve srovnání se severní stranou, ale i zde se rozkládá pás vyvýšených hor a svahů jako Giv'at Makoš, Giv'at Cuf a hlavně masiv Har Kamon.\n\nDno údolí je převážně ploché, byť ve srovnání s nedalekým Bejtnetofským údolím v Dolní Galileji nemá zcela rovinatý terén. Uprostřed se dokonce zvedají některé podružné pahorky, zejména Giv'at Zakif. Údolí tvoří hranici mezi Horní a Dolní Galileou. Je odvodňováno několika vodními toky k jihu, jihovýchodu a jihozápadu a netvoří jednu hydrologickou jednotku. Západní část odvodňuje tok Nachal Šagor, který pak ústí do Nachal Chilazon. Východní a jižní část spadá do povodí Nachal Šezor, do kterého přitékají od severu, z náhorních teras nad údolím další menší vádí jako Nachal Talil a Nachal Rama.\n\nÚdolím vede dálnice číslo 85 spojující pobřežní planinu s centrální Galileou a s údolím řeky Jordán. Osídlení je zde etnicky smíšené. Převládají ale lidnatá města, která obývají izraelští Arabové jako Šagor, Nachf, Sadžur, Rama. Ta se vyvinula populačním růstem z původních vesnic. Roku 1964 zde bylo založeno židovské město Karmiel, které zaujímá jihozápadní kout údolí. Dno údolí má charakter souvisle urbanizovaného území s nízkým podílem volných ploch a zemědělské půdy. Rozkládá se tu také velká průmyslová zóna Karmi'el-východ.\n\nNaopak řídké je osídlení na svazích a na náhorních terasách nad údolím. Zde se nacházejí zejména některá židovská sídla. Jde většinou o menší vesnice zřízené často v  70. a 80. letech 20. století v rámci programu Micpim be-Galil.\n"}
{"id": "539769", "url": "https://cs.wikipedia.org/wiki?curid=539769", "title": "Bejt ha-Kerem", "text": "Bejt ha-Kerem\n\nPojem Bejt ha-Kerem (: , doslova „Dům vinice“, v přepisu do angličtiny: Beit HaKerem nebo Bet HaKerem) může označovat:\n\n"}
{"id": "539779", "url": "https://cs.wikipedia.org/wiki?curid=539779", "title": "Ostřice Hostova", "text": "Ostřice Hostova\n\nOstřice Hostova (\"Carex hostiana\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–60 cm, Je vytrvalá, řídce trsnatá, s krátkým oddenkem a krátkými obloukovitými výběžky. Listy jsou střídavé, přisedlé, s listovými pochvami. Lodyha je tupě trojhranná, jen nahoře drsná, asi 2x delší než listy, čepele jsou asi 2–5 mm široké, na líci tmavozelené, na rubu sivé. Bazální pochvy jsou nejčastěji bělavé až šedavé, roztřepené v šedá vlákna, přecházející v čepele. Ostřice Hostova patří mezi různoklasé ostřice, nahoře jsou klásky čistě samčí, dole čistě samičí. Samčí vrcholový klásek bývá jen jeden, zřídka 2, samičích nejčastěji 2–3. Samičí klásky jsou asi 1–3 cm dlouhé a krátce stopkaté. Dolní listen má pochvu a je kratší než květenství, listeny vyšších klásků jsou také pochvaté. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 3,1–5,5 mm dlouhá, zelená, nelesklá, vynikle žilnatá, zakončená krátkým dvouzubým zobánkem. Zobánek je na vnitřní straně zubů hladký. Každá mošnička je podepřená plevou, která je červenohnědá až tmavě hnědá s širokým bělavým okrajem a zeleným středním žebrem. V ČR kvete nejčastěji v květnu až v červnu. Počet chromozómů: 2n=56.\n\nOstřice Hostova roste ve střední, západní (včetně Velkou Británie a východní Evropě, na východ po Rumunsko, na sever hlavně po jižní Skandinávii. V jižní Evropě a na východ až po Kavkaz jsou jen ojedinělé izolované lokality. Dále roste na severovýchodě Severní Ameriky, hlavně Labrador a okolí.\n\nV ČR vzácně od nížin do podhůří, je to silně ohrožený druh flóry ČR, kategorie C2. Na Moravě roste jen málo. Najdeme ji na hlavně na slatinných loukách.\n\n \n"}
{"id": "539780", "url": "https://cs.wikipedia.org/wiki?curid=539780", "title": "Vojenská zdravotní pojišťovna České republiky", "text": "Vojenská zdravotní pojišťovna České republiky\n\nVojenská zdravotní pojišťovna České republiky (VoZP ČR; 201) je resortní zdravotní pojišťovna působící v rámci českého systému veřejného zdravotního pojištění spolupracující s Ministerstvem obrany České republiky a Armádou České republiky. Byla založena v roce 1992 a svoji činnost vykonává od počátku existence současného systému financování zdravotnictví, tedy od 1. 1. 1993. Kromě běžné činnosti zdravotní pojišťovny (výběru pojistného od plátců a hrazení zdravotní péče poskytovatelům) plní ještě další úkoly, které jí zákon ukládá. Jedná se především o tyto činnosti:\n\nU VoZP ČR jsou povinně pojištěni vojáci v základní službě, činné službě i žáci vojenských škol, kteří se připravují na službu vojáka z povolání.\n\nVojenská zdravotní pojišťovna je jednou z nejdéle působících zdravotních pojišťoven na území České republiky. Byla zřízena 23. prosince 1992. Podnět k jejímu zřízení dalo Federální ministerstvo obrany, které si bylo vědomo toho, že v nových podmínkách je třeba vytvořit specifickou zdravotní pojišťovnu, která bude zajišťovat úhradu zdravotní péče vojákům v činné službě a současně plnit v této souvislosti specifické úkoly spojené s Armádou ČR. Jde zejména o ochranu utajovaných skutečností, přístup do vojenských zdravotnických zařízení, do posádkových ošetřoven, do zdravotnické dokumentace vojáků, ale i o správu specifických vojenských fondů vytvořených pro tyto účely příslušným zákonem. Specifikem Vojenské zdravotní pojišťovny ČR je tedy zákonem definovaný vztah právě k Armádě ČR. Žádná jiná pojišťovna takto definovaný právní vztah k jedné skupině pojištěnců nemá. To se promítá do řady činností a oprávnění, které vůči vojákům profesionálům, ale i ozbrojeným silám NATO působícím na území České republiky, má.\n\nVoZP ČR je ale zároveň pojišťovnou otevřenou široké veřejnosti, jejím pojištěncem se může stát každý občan České republiky bez ohledu na to, zda jde o vojáka, či nikoliv. \n\nKromě úhrady preventivních opatření, hrazených z veřejného zdravotního pojištění, poskytuje VoZP ČR svým pojištěncům řadu dalších příspěvků a hradí celou řadu speciálně sestavených programů, a to v rámci tzv. „rozšířené zdravotní péče“. V současné době má pojišťovna celkem 26 těchto preventivních programů zaměřených na různé skupiny obyvatelstva a je tak jednoznačně pojišťovnou, která je v této oblasti jedničkou na českém trhu plátců zdravotní péče obyvatel. VoZP má stabilizovanou síť kontaktních pracovišť po celé republice.\n\n"}
{"id": "539782", "url": "https://cs.wikipedia.org/wiki?curid=539782", "title": "Seznamy filmů", "text": "Seznamy filmů\n\nSeznamy filmů podle různých kritérií.\n\n\n\n\n\n\n"}
{"id": "539785", "url": "https://cs.wikipedia.org/wiki?curid=539785", "title": "Robert Nemcsics", "text": "Robert Nemcsics\n\nIng. Robert Nemcsics (* 21. září 1961, Trenčianske Teplice, Československo) je slovenský politik, bývalý předseda strany Aliancia nového občana (ANO).\n\nV letech 1981–1986 studoval fakultu národohospodářskou na Vysoké škole ekonomické v Bratislavě.\n\nV letech 2002–2006 působil za stranu ANO jako poslanec Národní rady Slovenské republiky. Od roku 2002 působil jako ministr hospodářství, z důvodu vnitrostranických sporů ve straně ANO byl však 10. září 2003 z funkce odvolán.\n\nSvůj poslanecký mandát začal uplatňovat až od 10. září 2003, již však jako nezařazený poslanec, jelikož z poslaneckého klubu ANO vystoupil. Byl členom Výboru NR SR pro hospodářství, privatizaci a podnikání. V letech 2007–2011 působil ve funkci předsedy strany ANO.\n\n"}
{"id": "539786", "url": "https://cs.wikipedia.org/wiki?curid=539786", "title": "Osamu Tezuka", "text": "Osamu Tezuka\n\nOsamu Tezuka ( 手塚 治虫 \"Tezuka Osamu\", 3. listopadu 1928 Tojonaka, Osaka – 9. února 1989) byl japonský umělec, animátor, producent a doktor (lékařskou praxi však nikdy nevykonával), který se proslavil především svými manga příběhy. Mezi jeho nejznámější díla patří Tecuwan Atomu či Janguru Taitei. Díky novátorským postupům ve svých mangách je často nazýván \"Bůh mangy\" nebo \"japonský Disney\". Je pohřben v tokijském chrámu \"Souzen-dži\".\n\nOsamu Tezuka byl nejstarší ze tří synů Tezuky Jutaky. Narodil se ve městě Tojonaka v Osacké prefektuře, později, v roce 1933 se jeho rodina přestěhovala do města Takarazuka v prefektuře Hjogo. Navštěvoval základní školu v Osace, kde pod dohledem svého učitele jménem Inui Hideo nakreslil svůj první příběh ve stylu manga - \"Pin Pin Sei-čan\". Později, ve svých jedenácti letech, nakreslil další krátké příběhy, které se mezi žáky i učiteli staly velmi populární.\n\nV této době se Tezuka začal zajímat o hmyz a podle svého nového zájmu si zvolil pseudonym, \"Osamu\", pod kterým od té doby začal tvořit. Jméno \"Osamu Tezuka\" se píše v kandži jako 手塚 治虫. Jeho pravé jméno je 手塚 治. Tezuka si přidal poslední znak 虫, což znamená \"hmyz\". Zájem o život hmyzu se tak promítl i do příběhů, které kreslil.\n\nV 18 letech nakreslil a napsal 73 krátkých stripů s názvem \"Máčan no Nikkičó\", které poprvé vyšly v časopise \"Mainiči Šinbun\". O rok později vydal mangu s názvem \"Šin Takaradžima\" ( Nový ostrov pokladů), jehož příběh byl založen na povídce Sakai Šičima. Manga měla nečekaný úspěch a prodalo se jí více jak 400 tisíc kopií.\n\nVe 23 letech dokončil Osackou univerzitu a o rok později se přestěhoval do Tokia, kde pokračoval ve své tvorbě. Právě v této době Tezuka stvořil nejznámější postavu v historii mangy - robotího chlapce Astro, který se objevil v manze Tecuwan Atom. Za další dva roky se stal jedním z nejlépe placených umělců své doby v Japonsku.\n\nNa počest Osamu Tezuky bylo v roce 1994 otevřeno ve městě Takarazuka (Japonsko) muzeum ( 宝塚市立手塚治虫記念館). Budova má tři patra o celkové rozloze 1400 m². V přízemí je pro návštěvníky přichystán \"animační workshop\", kde si mohou vytvořit svoji vlastní animaci. V dalším patře jsou imitace rukou a nohou některých postav z Tezukových příběhů a promítací sály, kde je možné zhlédnout některé anime série. V posledním patře je knihovna, která obsahuje více jak 500 titulů Tezukových mang (některá vydání jsou i cizojazyčná).\n\n\n"}
{"id": "539788", "url": "https://cs.wikipedia.org/wiki?curid=539788", "title": "Deinonychosauria", "text": "Deinonychosauria\n\nDeinonychosauria (\"ještěři s hrozivým drápem\") jsou kladem masožravých teropodních dinosaurů, blízce příbuzných dnešním ptákům. Žili v období střední jury až svrchní křídy na většině světových kontinentů a byli zřejmě vesměs opeření. Charakteristickým znakem této skupiny byl zvětšený srpovitý dráp na druhém prstu zadních končetin, který ale sloužil spíše jen k přidržování kořisti, nikoliv k jejímu sápání. Tito dinosauři měli také relativně největší mozky ze všech známých neptačích dinosaurů.\n\nPodle nových analýz patří do této skupiny tři čeledi - Archaeopterygidae (včetně známého rodu \"Archaeopteryx\"), Dromaeosauridae a Troodontidae.\n\nNejvětším zástupcem byl nejspíše severoamerický dromeosaurid \"Utahraptor\" (délka až kolem 7 metrů) nebo \"Dakotaraptor\" s délkou asi 5,5 metru, za nejmenšího bývá považován čínský archeopterygid či troodontid \"Anchiornis\" o délce pouhých 34 cm, který však možná není přímým zástupcem skupiny Deinonychosauria.\n\nZástupci této skupiny obývali většinu křídových kontinentů, jejich fosilie byly objeveny dokonce i na území Antarktidy. V Číně byly objeveny celé série paralelně uložených fosilních stop deinonychosaurů z období rané křídy. Miniaturní, jen 1 cm dlouhé fosilní stopy těchto malých opeřených dinosaurů byly objeveny ve spodnokřídových (asi 110 milionů let starých) geologických vrstvách v Jižní Koreji.\n\n\n"}
{"id": "539791", "url": "https://cs.wikipedia.org/wiki?curid=539791", "title": "Srha laločnatá", "text": "Srha laločnatá\n\nSrha laločnatá (\"Dactylis glomerata\") je vytrvalá travina z čeledi lipnicovitých.\n\n\nSrha laločnatá je až 150 cm vysoká bylina. Stéblo dorůstá až do výšky 140 cm. Květenstvím je lata, plodem obilka. Kvete v květnu až červenci.\n\nSrha laločnatá roste na severu Afriky, v celé Evropě a v téměř celé Asii.\n"}
{"id": "539792", "url": "https://cs.wikipedia.org/wiki?curid=539792", "title": "Strmělka vonná", "text": "Strmělka vonná\n\nStrmělka vonná nazývaná též strmělka blahovonná (\"Clitocybe fragrans\" Sowerby, 1821) je nejedlá houba z čeledi čirůvkovitých, kterou lze najít od května do listopadu v opadu či mechovém podrostu. Klobouk měří 15–50 mm, jeho střed je rezavý. Třeň je hnědá. Houba voní po anýzu.\n\n"}
{"id": "539793", "url": "https://cs.wikipedia.org/wiki?curid=539793", "title": "Stroček trubkovitý", "text": "Stroček trubkovitý\n\nStroček trubkovitý (\"Craterellus cornucopioides\") Pers., 1825), někdy též stroček rohovitý nebo trumpeta smrti, je jedlá houba z čeledi liškovitých. Vyskytuje se od srpna do listopadu v lesích všeho druhu, především pod buky. Plodnice houby jsou tmavé, nálevkovitého tvaru.\n\nStroček je snadno rozpoznatelný díky svému tvaru a charakteristickému, velmi tmavému zabarvení. Plodnice jsou nálevkovitého tvaru se zahnutými okraji. Uvnitř jsou tmavě černé, z vnější strany šedé až hnědé, po dešti jsou černé celé. Dosahují výšky 30–80 mm a šířky okolo 30–40 mm. Bývají bíle až šedě ojíněné od výtrusného prachu.\n\nVýtrusy jsou elipsoidní a hladké o velikostech zhruba 12–15 × 7–8,5 µm.\n\nStroček trubkovitý roste od srpna do listopadu v lesích všeho druhu, nejvíce se mu však daří v listnatých lesích pod buky. Kromě Evropy se vyskytuje ještě v Severní, Střední a Jižní Americe a Asii.\n\nStroček roste na vlhkých místech, většinou v kruzích či pruzích.\n\nJedná se o jedlou houbu s všestranným využitím v kuchyni. Dobře se suší, po rozemletí usušených plodnic je možno stročka využít jako houbové koření. Je vhodný i k nakládání do octa či k přípravě kyselých omáček. Od pradávna se používá do tradičního českého jídla kuby, které barví do charakteristické tmavé barvy.\n\nStroček trubkovitý je v České republice podle platné vyhlášky zařazen do seznamu hub určených pro prodej; v některých zemích, např. v Rakousku, je jeho prodej na trzích běžnou záležitostí.\n\n"}
{"id": "539795", "url": "https://cs.wikipedia.org/wiki?curid=539795", "title": "Řeřišnice luční", "text": "Řeřišnice luční\n\nŘeřišnice luční (\"Cardamine pratensis\"), lidově „slepička“, je vytrvalá bylina z čeledě brukvovitých. V roce 2006 se stala německou Rostlinou roku.\n\nTato rostlina s cirkumpolární rozšířením preferuje výživnou vlhkou půdu. Roste hlavně v celé Evropě, mimo nejsevernějších a nejjižnějších krajů, zřídka v severní Africe okolo Středozemního moře, v Asii hlavně v sibiřské části a hojně v severských oblastí Severní Ameriky. Introdukována byla také do Austrálie i na Nový Zéland. V České republice, vyjma jižní Moravy, roste hojně.\n\nLze ji nejčastěji nalézt na zamokřených loukách a pastvinách, v okolí křovin, v příkopech a podobných vlhkých travnatých místech. Upřednostňuje půdy hlinité, zásadité i kyselé.\n\nRostlina má vzpřímenou, sivě ojíněnou a částečně dutou lodyhu, která může dosahovat do výše až 50 cm. Z lodyhy vyrůstají dlouze řapíkaté střídavé, lichozpeřené, 2 a vícejařmé listy, které mají lístky úzké a celokrajné nebo jen lehce zubaté, lístky svírají s listovým vřetenem ostrý úhel. Obdobné listy vyrůstají z přízemní růžice, pouze jejich lístky jsou okrouhlé a plytce vykrajované, koncové pak mají ledvinovitý tvar. Na koncích přízemních listů se někdy objevují pupeny, z kterých po uvadnutí listu mohou vyrůst nové kořínky i nové rostliny. Má plazivý oddenek s výběžky, který napomáhá k rozšiřování rostliny v okolí.\n\nOboupohlavné pravidelné květy jsou seskupeny do hroznovitého květenství se 7 až 20 květy, mají bílou nebo nafialovělou korunu a žluté prašníky. Jejich kalich je vytvořen 4 volnými podlouhlými nebo obvejčitými lístky, které jsou uspořádány ve dvou přeslenech. 4 korunní lístky nehtovitého tvaru bývají dlouhé 8 až 10 mm. Jsou narůžovělé až fialkové, zřídka čistě bílé a mají fialově zbarvené žilky. Nestejně dlouhých tyčinek je 6, z toho 4 jsou delší. Na květním lůžku jsou pod tyčinkami nektarové žlázy, ze kterých nektar vytéká až do miskovitě svinutých kališních lístků. Dvojitý semeník je svrchní, srostl ze dvou plodolistů, má tenkou čnělku se širokou bliznou, obsahuje 20 až 30 vajíček. Před deštěm a rosou se stopka květu ohýbá dolů a květní koruna se zavírá.\n\nNa bliznu se může dostat pyl jak vlastní, tak i cizí. Za špatného počasí (nelétá hmyz) se zralý pyl z delších tyčinek sype přímo na bliznu. Za pěkného počasí se dlouhé tyčinky zkrucují na délku kratších a tím jsou jejích semeníky s pylem pod bliznou. Pyl pak na sebe nabírá hmyz hledající pod čnělkami nektar a přenáší ho na blizny navštívených květů. Řeřišnice luční kvete od dubna do června.\n\nPlodem je šešule, dlouhá 28 až 40 mm a široká 1 až 2 mm, odstávající na dlouhé stopce. Má dvě chlopně, které se po uzrání oddělují zdola nahoru a obloukovitě zkrucují. Semena jsou světle hnědá, podlouhlá, okolo 1 mm velká.\n\nŘeřišnice luční je bez hospodářského významu, dříve se její mladé listy sbíraly časně z jara na salát jako jeden z prvých zdrojů vitamínu C nebo se používala jako koření do zeleninových jídel či sýrů. Listy jsou významnou potravou pro larvy běláska řeřichového (\"Anthocharis cardamines\") a běláska řepkového (\"Pieris napi\").\n\nNěkdy se řeřišnice luční rostoucí v ČR rozdělují do dvou poddruhů:\n\n\n \n"}
{"id": "539796", "url": "https://cs.wikipedia.org/wiki?curid=539796", "title": "Řeřišnice hořká", "text": "Řeřišnice hořká\n\nŘeřišnice hořká (\"Cardamine amara\") je vytrvalá bylina z čeledě brukvovitých.\n\nVyskytuje se, vyjma nejjižnějších a nejsevernějších oblastí, v celé Evropě i na západní Sibiři. V České republice roste od nížin až do podhůří ve třech poddruzích:\nLze ji nalézt na úživných, vlhkých půdách podél vodních toků, v údolních luzích a poblíž lesních cest a hlavně okolo pramenišť. Preferuje půdy hlinité, zásadité i kyselé, provlhčené spodní vodou.\nNa Slovensku ve Vysokých Tatrách jsou od slovenského jména řeřichy odvozené názvy dvou ples (Nižné a Vyšné Žeruchové pliesko).\n\nRostlina s křehkou lodyhou bývá vysoká od 20 do 40 cm. Nevětvená, nebo jen v horní části řídce větvená plná lodyha vyrůstající z oddenku je od báze vystoupavá, v uzlinách je kořenící, bývá lysá nebo jen řídce porostlá chlupy. Lichozpeřených, lysých lodyžních listů téměř bez řapíku bývá 5 až 10, většinou jsou 2 nebo 4jařmé s mělce zubatými laločnými lístky eliptického tvaru. Rostlina koření mělce, vytváří oddenky kterými se také rozmnožuje.\n\nČtyřčetné výrazné květy jsou sestaveny do řídkého hroznovitého květenství. Korunní lístky bývají nejčastěji čistě bíle, vzácněji jsou s přídechem růžové nebo fialové barvy, jsou 7 až 9 mm dlouhé. Menší kališní lístky se širší základnou a zaoblenou špičkou měří asi 3 mm. Tyčinek je 6, prašníky jsou fialové. Pestík je se dvou plodolistů. Kvetou v dubnu až červenci, dochází zde většinou k samoopylení.\n\nPlody jsou šešule dlouhé 2 až 3 cm s hnědými semeny, kterých je poměrně málo. Rostliny se nejčastěji rozmnožují odlamujícími se oddenky, které na nová místa odnáší povrchová voda. Protože se vyskytuj často okolo míst s nezamrzající pramenitou vodou, jsou již brzy z jara schopny kvést.\n\nŘeřišnice hořká je bez hospodářského významu, dříve se její mladé listy sbíraly včasně z jara na salát jako jeden z prvých zdrojů vitamínu C. Listy jsou významnou potravou pro larvy běláska řeřichového (\" Anthocharis cardamines\") a běláska řepkového (\"Pieris napi\"). \n\nŘeřišnice hořká se rozděluje do pěti níže uvedených poddruhů, z nichž prvé tři se vyskytují v České republice:\n\nJeden poddruh u nás rostoucí je označen v \"Černém a červeném seznamu cévnatých rostlin ČR\" jako kriticky ohrožený – řeřišnice hořká Opizova. \n\n\n \n"}
{"id": "539797", "url": "https://cs.wikipedia.org/wiki?curid=539797", "title": "Řebříček obecný", "text": "Řebříček obecný\n\nŘebříček obecný (\"Achillea millefolium\") je vytrvalá bylina, 10 cm až 80 cm vysoká z čeledi hvězdnicovitých. Latinské jméno \"(Achillea)\" připomíná bájného hrdinu Achilla, po němž byla rostlina pojmenována. Ten údajně ošetřoval pomocí řebříčku krvavé rány utržené v trojské válce. České jméno vzniklo podle tvaru lístků, připomínajících starý žebřík pouze s jedním středovým ráhnem. Lidově je znám též jako husí jazýček, zaječí chléb, Achillova bylina, žebřík, myší ocásek.\n\nVytrvalá bylina, až 80 cm vysoká, s plazivým oddenkem.\nLodyha chlupatá, přímá, jednoduchá a hustě listnatá. Přisedlé, střídavé listy jsou 2krát až 3krát peřenosečné, v obrysu kopinaté.\n\nKvětenstvím je chocholík (4–10 cm v průměru), složený z drobných úborů. Každý úbor je složen asi z dvaceti trubkovitých květů žlutavé barvy a pěti bílých nebo narůžovělých jazykovitých květů na obvodu.\n\nPlody jsou stříbrošedé nažky. Rostlina kvete od června do září.\n\nŘebříček obecný není náročný na půdní podmínky, ale dává přednost sušší písčité nebo kamenité půdě.\nRoste na mezích, loukách, polích, rumištích, u cest, na okrajích lesů od nížin po horské oblasti.\nTéměř kosmopolitní druh rozšířen po celé Evropě a Asii, zavlečen i do Austrálie, Severní Ameriky a na Nový Zéland.\n\nBylina obsahuje hlavně silici s azulénem (obsah kolísá v závislosti na počasí, stanovišti atd.), hořčiny, alkaloidy, flavonoidy, třísloviny a další.\n\nV lidovém léčitelství se používá na zlepšení chuti k jídlu, povzbuzuje vylučování žaludečních šťáv a zvýšení tvorby žluče, čímž zlepšuje trávení.\nPůsobí močopudně, desinfekčně, antisepticky, utišuje kašel, podporuje hojení a kladně působí i na krevní oběh.\nÚčinně tlumí krvácení a potlačuje křečovité bolesti během menstruace.\n\nSbírá se kvetoucí nať (\"Herba millefolii\"), nebo květní úbory před rozkvětem (\"Flos millefolii\").\n\nObvyklé je užití ve formě nálevu, nebo jako přísada do koupelí. Rozmačkaná čerstvá nať nebo spařená sušená nať se přikládá na nežity a zánětlivé otoky. Někdy se doporučuje i jako afrodisiakum; jednu nebo dvě hodiny před pohlavním stykem se vypije odvar nebo se žvýká stonek. \n\nVyužívá se při výrobě likérů, a to jako přísada v absintu a vermutu. I ze samotného řebříčku se vyrábí sladký i hořký likér. Osvědčil se též jako velice účinný repelent proti komárům.\n\nDrogy řebříčku nejsou úplně neškodné. Při vyšších dávkách nebo dlouhodobém užívání se mohou objevit vyrážky, závratě, bolesti hlavy a pocit omámení.\n\nŘebříčky (Achillea L.) mohou zavinit otravy hospodářských zvířat, jsou-li obsaženy v čerstvé píci ve větším množství; poruchy byly zjištěny hlavně na ústředním nervstvu, srdci, plicích, ledvinách a na ústrojí trávicím.\n\nŘebříček je považován za rostlinu magickou, a to zvláště v Číně. Od pradávna byl využíván při věštbách pomocí knihy I-ťing neboli \"Knihy proměn\". Pokud je držen v ruce, zbavuje strachu a dodává odvahy, chrání svého nositele.\n\n\n\n\n \n"}
{"id": "539798", "url": "https://cs.wikipedia.org/wiki?curid=539798", "title": "Rozrazil lékařský", "text": "Rozrazil lékařský\n\nRozrazil lékařský (\"Veronica officinalis\") je vytrvalá léčivá rostlina z čeledi jitrocelovitých (\"Plantaginaceae\"). Ve starších taxonomických systémech byl řazen většinou mezi krtičníkovité (\"Scrophulariaceae\").\n\nPřítržník, přítržný kořen, veronika, tržník, hušec, ochvatná zelina, utrhlec, potrhlec, úřečník, úložník, pršidlo, pršavka, bouřka.\n\nRozrazil lékařský je vytrvalá, nižší až středně velká bylina. Větvený kořen s četnými postranními kořeny vytrvává na stanovišti. Brzy na jaře z kořene vyrůstá jednoduše větvená a řídce chlupatá listnatá lodyha, která se rozděluje na dvě části: dolní část, která je poléhavá a zakořeňující, a horní část, která stoupá nahoru a je zakončena květenstvím. V květenství stonek dorůstá do výšky až 50 cm. Listy lodyhy jsou vstřícné a roztroušeně chlupaté. Tvar čepele je elipsovitý až široce kopinatý, zaokrouhlený až tupě špičatý.\n\nKvětenství rozrazilu jsou husté, obvykle vstřícné úžlabní hrozny, které se v době plodu prodlužují. Obvykle také vyrůstají střídavě z úžlabí listů. Květenství čítá 15–35 květů.\n\nKvěty této byliny jsou oboupohlavné, drobné, dvouobalné a stopkaté. Vyrůstají z úžlabí listenů. Kalich je čtyřdílný a koruna zvonkovitě rozšířena. Horní plátek koruny je největší, protože se jedná o srůst dvou plátků. Barvy koruny mohou být od bledě modré, přes fialovou až bílé. Dvě tyčinky jsou přirostlé ke koruně a spolu s ní opadávají. Prašníky vyčnívají daleko z květů. Pestík má svrchní semeník, který je srdčitého tvaru a má dvě pouzdra. Krátká čnělka je ukončena nedělenou bliznou. \n\nPlodem je tobolka, která se po uzrání otevírá dvěma chlopněmi. Poté vypadávají drobná lehká plochá semena, která jsou roznášena větrem nebo stékající vodou.\n\nTato bylina se vyskytuje v lesích, chudých loukách a vřesovištích. Většinou se také jedná o stanoviště suchá a chudá na živiny, proto z naší intenzivně využívané kulturní krajiny ustupuje. Vyhledává spíše polostín a vyhýbá se vlhkým místům. Kvete v červnu až srpnu. \n\nVyskytuje se téměř v celé Evropě. V České republice se vyskytuje zejména v nížinách, ale i ve vyšších polohách. Vzácně se vyskytuje na vápnitých půdách.\n\nV 16. století botanik Hieronymus Bock označoval tuto bylinu jako lidový léčivý prostředek. Rozrazil lékařský snižuje obsah cholesterolu v krvi, potlačuje bronchitidu, astma a záněty v trávicím traktu. Blahodárně působí také na močové kameny a záněty močových cest. Detoxikuje organismus, podporuje vykašlávání, léčí revmatismus a kožní potíže, jak vnitřně tak i zevně. Používá se i na bolest hlavy.\n\nÚčinné látky rozrazilu jsou třísloviny, hořký glykosid aukubin, hořčiny, řada organických kyselin včetně vitaminu C, pryskyřice, vosky, saponiny, silice a další. \n\nDnes se už používá méně a přidává se do čajových směsí. Mladá nať se používala i do jarních salátů a polévek. Vnitřně se používá dvouminutový odvar z natě nebo čerstvá šťáva. Zevně pak 5–10 minut uvařený odvar jako kloktadlo, na výplachy a obklady. \n\n\n"}
{"id": "539799", "url": "https://cs.wikipedia.org/wiki?curid=539799", "title": "USS America (CV-66)", "text": "USS America (CV-66)\n\nUSS \"America\" (CV-66) byla letadlová loď Námořnictva Spojených států, která působila ve službě v letech 1965–1996. Jednalo se o třetí a poslední jednotku třídy \"Kitty Hawk\". Stala se třetím plavidlem amerického námořnictva, které neslo toto jméno, a zároveň dosud poslední vyrobenou americkou letadlovou lodí, která nebyla pojmenována po některé z osobností. Vyrobena a zařazena byla jako útočná letadlová loď podporující letecké boje s označením CVA-66, v roce 1975 byla překlasifikována na víceúčelovou letadlovou loď (CV-66), umožňující i boj proti ponorkám.\n\nStavba letadlové lodi USS \"America\" byla zahájena založením kýlu 9. ledna 1961. Křest a spuštění na vodu se konalo 1. února 1964, loď byla pokřtěna manželkou amerického admirála Davida L. McDonalda. Do služby byla zařazena 23. ledna 1965.\n\nPrvní plavba v ostré službě vedla do Středozemního moře v roce 1965. \"America\" byla nasazena v řadě konfliktů, například ve vietnamské válce, bombardování Tripolosu a Benghází a v operacích Pouštní štít a Pouštní bouře.\n\nOficiálně byla vyřazena ze služby 9. srpna 1996. Dne 14. května 2005 byla jako cvičný cíl potopena přibližně 400 km jihovýchodně od mysu Hatteras.\n\n"}
{"id": "539800", "url": "https://cs.wikipedia.org/wiki?curid=539800", "title": "Rozchodníkovec velký", "text": "Rozchodníkovec velký\n\nRozchodníkovec velký (\"Hylotelephium maximum\", syn. \"Sedum maximum\") je vytrvalá rostlina z čeledi tlusticovitých. Rozchodníkovce patří mezi sukulentní rostliny.\n\nDruh je součástí komplexu menších druhů, kromě tohoto taxonu rostou v ČR ještě další podobné druhy, jako rozchodníkovec křovištní (\"Hylotelephium jullianum\"), rozchodníkovec nachový (\"Hylotelephium telephium\"). Někteří autoři tyto taxony uvádí jen jako poddruhy. Pěstován jako okrasná rostlina a občas zplaňuje rozchodníkovec nádherný (\"Hylotelephium spectabile\"), v blízkých západních Karpatech (nejblíže na Slovensku) roste rozchodníkovec zubatý (\"Hylotelephium argutum\").\n\n \n"}
{"id": "539801", "url": "https://cs.wikipedia.org/wiki?curid=539801", "title": "Rozchodník šestiřadý", "text": "Rozchodník šestiřadý\n\nRozchodník šestiřadý (\"Sedum sexangulare\", syn. \"Sedum boloniense\") je vytrvalá, stálezelená, 5 až 15 cm vysoká sukulentní bylina z čeledi tlusticovitých s dužnatými, střídavými listy a plazivou lodyhou. Rostliny jsou tmavě zelené nebo červeně naběhlé. Roste na výslunných, písčitých či kamenitých stanovištích na kyselých i vápencových podkladech. Je to nenáročná bylina, přirozeně rozšířená v Evropě na jih od jižní Skandinávie. Je často pěstována jako okrasná rostlina na skalkách. V České republice je původním druhem. Kvete v průběhu června a července. Květenství je tvořeno 2 až 5 vijany, každý nesoucí po 5 až 8 květech. Malé žluté pětičetné květy s oblibou navštěvují pestřenky, čmeláci a jiný hmyz. Plodem je měchýřek. Rostlina se snadno množí semeny a trsy.\n\n\n \n"}
{"id": "539805", "url": "https://cs.wikipedia.org/wiki?curid=539805", "title": "Halové mistrovství Evropy v atletice 1976", "text": "Halové mistrovství Evropy v atletice 1976\n\n7. Halové mistrovství Evropy v atletice se odehrávalo ve dnech 21. – 22. února 1976 v tehdy západoněmeckém Mnichově.\n\nNa programu bylo dohromady 19 disciplín (11 mužských a 8 ženských). O nejhodnotnější výkon se postarala Rita Wildenová ze Západního Německa, která časem 52,26 s zaběhla nový halový světový rekord v běhu na 400 metrů.\n\n"}
{"id": "539808", "url": "https://cs.wikipedia.org/wiki?curid=539808", "title": "Husovický tunel", "text": "Husovický tunel\n\nHusovický tunel je silniční tunel v Brně, součást silnice I/42, respektive brněnského Velkého městského okruhu (VMO). Nachází se v severní části města, na rozhraní katastrů Husovic a Černých Polí.\n\nTunel ve tvaru dvou protisměrných oblouků je tvořen dvěma samostatnými tunelovými rourami, každá z nich je dvoupruhová a určená pro jeden směr dopravy. Levý tubus tunelu měří 585 m, pravý 578 m. Ve směru od Králova Pole na tunel navazuje zbytek stavby „VMO Kohoutova“ (ulice Porgesova) s mimoúrovňovou křižovatkou postavený v kategorii M 24,5/60 a dále stavba „VMO Lesnická, mosty“. U husovického portálu se nachází provizorní úrovňová křižovatka s ulicí Provazníkovou, po plánované dostavbě VMO zde bude navazovat mostní estakáda – stavba „VMO Tomkovo náměstí“. Niveleta vozovky v tunelu klesá v rozmezí 3,17–4,50 % ve směru k Husovicím.\n\nVzhledem k malé hloubce a faktu, že stavba kopíruje trasu ne příliš zastavěné ulice Kohoutovy, je tunel hloubený. Stavěn byl pomocí prefabrikovaných podzemních stěn, po jejichž dokončení byla vnitřní zemina o objemu 70 000 m³ odtěžena a následně byla vybetonována monolitická železobetonová stropní deska. Projektantem celé stavby byl Dopravoprojekt Brno, generálním dodavatelem ŽS Brno.\n\nTunel byl postaven jako součást stavby „VMO Kohoutova“ v letech 1996–1999 v rámci budování brněnského Velkého městského okruhu. K otevření vybudovaného úseku došlo 18. prosince 1998.\n\nV červenci a srpnu 2019 probíhá během celkové uzavírky tunelu kompletní modernizace jeho technologií (zabezpečení, osvětlení, klimatizace, řídicí systémy), podle Ředitelství silnic a dálnic za celkovou částku 142 milionů korun.\n\n"}
{"id": "539813", "url": "https://cs.wikipedia.org/wiki?curid=539813", "title": "Sony Ericsson Open 2010 – ženy", "text": "Sony Ericsson Open 2010 – ženy\n\nTenisový turnaj WTA Sony Ericsson Open 2010 se konal ve dnech 22. března – 4. dubna v Miami ve Spojených státech amerických venku na kurtech s tvrdým povrchem. Turnaj patřil do kategorie Premier Mandatory a byl součástí WTA Tour 2010. Odměny činily 4 500 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\nV závorce je kolo, ve kterém hráčky vypadly.\n\n\n"}
{"id": "539816", "url": "https://cs.wikipedia.org/wiki?curid=539816", "title": "František Antonín Grimm", "text": "František Antonín Grimm\n\nFrantišek Antonín Grimm (německy Franz Anton Grimm, 2. října 1710, Brno – 17. ledna 1784, Brno) byl barokní stavitel a architekt působící na Moravě. Poučený vídeňskou, římskou a francouzskou architekturou. Byl synem v Brně usazeného původem bavorského stavitele Mořice Grimma.\n\nZáznamy o životě Františka A. Grimma začínají křtem 2. října 1710 v kostele sv. Jakuba. Narodil se zavedenému brněnskému architektovi a staviteli Mořici Grimmovi původem z bavorského Achdorfu a jeho manželce Uršule. První zkušenosti s prací získal vypomáháním v ateliéru u otce. V roce 1730 se zapsal na Vídeňskou akademii, kde studuje umění kresby a malby. Po třech letech přestoupil na vojenskou akademii, kde se učil pod vedením významného architekta Donata Felice d’Allia a asistoval mu při projektování. Grimm pro něho kreslil například plány kostela v Groß-Siegharts, kláštera Klosterneuburg nebo paláce Kaiserstein ve Vídni. Po smrti divadelního architekta a malíře Antonia Beduzziho učitele Allia, se velká část jeho pozůstalost včetně plánů dostala do Grimmovy sbírky.\n\nNa konci třicátých let podnikl za podpory Dietrichstejnů studijní tovaryšskou cestu do Říma. Navštěvoval zde soukromý ateliér Nicola Salviho architekta slavné fontány di Trevi, kterou si Grimm při její samotné stavbě kreslil. Z Říma si taky přivezl plány ze zaměřování kopule baziliky sv. Petra nebo plány z konkurzu na fasádu lateránské baziliky. Pořizoval si i kopie akademických prací a taky projektů význačných architektů, například zmíněného Salviho, a taky Carla Rainaldiho, Michelangela, Berniniho, nebo Domenica Rossiho. V Itálii pak navštívil i Boloňu, Caprarolu, Vicenzu, Milán a Turín. V roce 1740 odjel do Paříže, odkud si přivezl spisy Françoise Blondela o stavitelství. Rok nato se již objevuje ve Vídni, kde vstoupil do inženýrského sboru. Zde sepsal spis o opevňovací technice podle Sébastiena Vaubana.\n\nV polovině 40. let. se Grimm usadil zpátky na Moravě a stal se dvorním architektem a geometrem Karla Maxmiliána Dietrichsteina a jeho bratra Leopolda.  V roce 1745 se v Dubu nad Moravou oženil s Marií Annou Knurrovou. Rok nato se mu narodilo první dítě (celkem měl 5 synů a dvě dcery). Po smrti otce v roce 1757 přebral jeho zakázky. Ve stejném roce mu zemřela i manželka a znovu se již neoženil. V knížecích službách setrval do roku 1767, kdy došlo k restrukturalizaci Dietrichsteinského hospodářství. Jeho nástupcem se pak u nich stal Karel J. Hromádko.\n\nFrantišek Antonín Grimm zemřel 17. ledna roku 1784 v Brně a byl pohřben k tělu svého otce do kapucínské hrobky, kde jeho mumifikované tělo můžeme spatřit dodnes. Jeho následovníci byli Bartoloměj Zintner, který zároveň převzal jeho brněnskou dílnu (kapucínský klášter v Náměšti nad Oslavou, úpravy zámku v Rosicích nebo realizace kostela sv. Leopolda a zábrdovický klášter v Brně) a Jan Amonn (přestavba zámku v Dukovanech). Na Grimmovu práci se též významně odvolávají i anonymní architekti zámků Hoštice, Uhřice nebo Zdislavice. Po smrti část jeho pozůstalosti zakoupil osvícenský hrabě Karel ze Salm-Reifferscheidt, který ji uložil na svém zámku v Rájci nad Svitavou. Tento konvolut (přes tisíc položek) rukopisů, výkresů, kreseb a plánů, byl pak ve dvacátém století objeven akademickou obcí a významně tak přispěl k poznání vývoje moravské barokní architektury.\n\nCharakteristické rysy Grimmovy tvorby jsou archetypická střídmost a důraz na interiér. Ve svých projektech se často vrací k ideální chrámové fasádě podle kostela v Groß-Siegharts od D. Allia (trojdílné schéma v sochařské složce). Fasády budov zdůrazňuje italsky laděnou plasticitou okenních a dveřních šambrán s kanelovanými konzolkami. Klenební systém je vyjádřen plochými kulatými kopulemi a oválnými plackami. Typické pro jeho zámecké stavby je využití motivu vystupujícího ústředního sálu dle francouzského prototypu maison de plaisance (Luis Le Vau – zámek Vaux-le-Vicomte).\n\nJeho první samostatná práce byla, když těsně před odjezdem do Říma dodává plány pro Dietrichsteinský zámek v Kupařovicích, který je po jeho návratu v hrubé stavbě dokončen roku 1743, jeho výzdoba trvala až do 1748. V letech 1738–1748 se podle Grimma uskutečňují úpravy Dietrichsteinského hraběcího paláce v Brně na dnešní Masarykově ulici (stavba nezachována). Pro stejný rod realizuje zámek Leopoldsruhe u Pohořelic (1743–1746). V roce 1743 staví u Mikulovského zámku tzv. velké altana (východní arkádovou terasu s altánem), dále stáje (úpravy nezachovány), bránu bažantnice a později i dnes nezachovaný lazaret. V Židlochovicích je kolem roku 1746 doložen na projektech opravy Hildebrandtova farního chrámu, dokončení zámku s návrhem portálu a interiéru zámecké kaple, zámeckého parku s oranžérií (úpravy parku a stavba nezachovány) a špitálu (stavba nezachována). Na zámku Diváky, který měli ve správě jezuité, působí v roce 1747. Ve 40. letech pak ještě provádí špitál v Boskovicích (nezachováno v původní podobě), tzv. úřednický trakt zámku v Polné (1744–1745), zámek pro mikulovské proboštství v Jiřicích (1750) (nezachováno v původní podobě), adaptaci zámku Tulešice a tzv. Nová brněnská kasárna (1751–1753) (stavba nezachována). Pro řád milosrdných bratří v Brně dodává v roce 1747 návrh na klášter s nemocnicí, který později rozšířil (před 1749) do monumentální podoby kvadratury s kruhovou kaplí. Tento projekt byl ale realizován pouze částečně (1749–1753) a Grimmovy charakteristické úpravy fasád se nezachovaly.\n\nV následujících 50. letech stále projektuje přestavbu kostelů a sídel na Dietrichsteinském panství. Drnholecký chrám (1750–1757) navrhuje ve střídmém duchu bez věží s centralizujícím prostorem. Stejné schéma pak aplikuje i na kostel v Soběchlebech (1753-68). Kostel ve Hranicích (1754–1763) je inspirován kostelem v Židlochovicích. Dalšími jsou chrámy v Bělotíně (1754–1757) a Sopotech (1749–1752). Roku 1757 staví poutní kapli nad Dolními Kounicemi, která je inspirována Rainaldiovskou architekturou. Z francouzsky orientované přestavby zámku v Sokolnicích (1750) se zachoval pouze portál kaple. Stejné je to i u paláce žďárských opatů v Brně (1752–1753), u kterého Grimmovy intervence setřely úpravy následujícího století. V Brně se pak podílí ještě na úpravách kláštera kapucínů, kde staví kapli sv. Felixe při kostele (1753), po roce 1755 přestavuje knihovnu a zvětšuje kryptu. Z let 1755–1758 byla jezuitská kaple sv. Františka Xaverského, která stávala na Švábce, dnešní ulici Úvoz a zbouraná na konci 19. století. Jeho vliv je rozpoznatelný i na východním křídle augustiniánského kláštera, který stavěl jeho otec. Úpravy paláce kapituly (nezachováno v původní podobě) a vikariát (oba 1751–1754) na Petrově jsou též jeho prací. Z roku 1753 pochází stavba zámku v Borotíně pro biskupa Freyenfelse a z roku 1759 přestavba tzv. rezidence v Boskovicích (nezachováno v původní podobě). Na žádost probošta Heřmana Hannibala z Blümengenu dodává Grimm pro jejich zámek ve Vizovicích projekt 1. fáze stavby, která je realizována v letech 1748–1757.\n\nPo odchodu z Dietrichsteinských služeb realizuje Grimm stavby pro různé objednavatele. Jedna z prvních zakázek v tomto období je pro Annu Marii z Rottalu, na zámek v Napajedlech (po 1764–1772) v monumentálním stylu. Pro Rottaly pak ještě pracuje na zámku v Bystřici pod Hostýnem (1765), který se jeví jako replika zámku vizovického. Grimm je též autorem návrhu hlavního oltáře v tamním farním kostele a vrchnostenského domu. V kostele ve Žďárné (1759) se snaží o centrální prostor na půdorysu kříže. Když je v roce 1760 rozhodnuto o modernizaci gotického kostela sv. Mikuláše v Brně (stavba nezachována), je povolán Grimm, který zde navrhuje kulisovitou fasádu s rizalitem, atikou a věží.  Na přelomu 60. a 70. je taktéž v Brně realizován Bartolomějem Zintnerem projekt kostela sv. Leopolda (1768–1777) u zmíněné nemocnice milosrdných bratří, který ale nevychází z architektových zachovaných plánů.\n\nKromě novostaveb a přestaveb exteriérů se Grimm zaměřoval i na interiéry, které členil zděnými či štukovými lizénami, pilastry a nikami. Prostor opatřoval novými klenbami a zvětšoval okna. Učinil tak v kostelích v Medlově (1749), Pravlově (1758–1760), Havlíčkově Borové (1755–1756), sv. Františka Serafínského v Lipníku (1765-66), dále v Měníně (1763), Blučině (1766–68) a Nikolčicích (1766) (úpravy nezachovány). V Brně se kostel stejně jako palác královopolských kartuziánů (1766) nezachoval, ale kostel v Nových Hvězdlicích (1770–1773), který provedl podle Grimmova projetu stavitel Valentin Stiebock se stal doslovnou citací svatomikulášského chrámu. Pro nový augustiniánský kostel ve Šternberku z let 1775–1783 se stal výrazným prvkem nástavec nad atikou na širokém průčelí. V letech 1770–1777 je ve Vizovicích realizována 2. fáze stavby zámku. Před tím je ale v roce 1766 nově navržena fasáda, členícím prvkem jsou okenní osy. Jsou postavena dlouhá souměrná boční křídla kvůli kapli. Na tomto projektu se potkává se sochařem Ondřejem Schweiglem, který v zámecké kapli navrhuje a realizuje sochařskou a štukovou výzdobu v duchu pozdního baroka. Poslední projektovanou Grimmovou stavbou se stal klášter milosrdných bratří ve Vizovicích, který si v roce 1781 objednali znovu Blümengenové. V témže roce je zaznamenaný také při úpravách interiéru chrámu sv. Petra a Pavla v Brně.\n\nV druhé polovině 18. století, během hospodářské obnovy po Válce o rakouské dědictví, projektuje Grimm též užitkové stavby. Byly jimi hospodářské dvory v Brně, Žatčanech, Novém Dvoře, Žabčicích, Ledcích, Boskovicích a Sudicích. Stáje a kravíny ve Strachotíně, Jitkově a Pohořelicích a tam i bažantnici. Dále mlýn v Dolních Věstonicích. Pivovar a most v Židlochovicích. A dalších sedm mostů na císařské silnici mezi Strachotínem a Dolními Věstonicemi a most u Bulharů. Většina těchto staveb se ale díky svému utilitárnímu charakteru do dnešní doby buď nezachovala, nebo byla zásadně přestavěna. Podle zachovaných kreseb je též zřejmé, že se Grimm věnoval také návrhům užitého umění.\n\n"}
{"id": "539819", "url": "https://cs.wikipedia.org/wiki?curid=539819", "title": "Humňany", "text": "Humňany\n\nHumňany jsou osadou obce Ražice v okrese Písek. Nacházejí se asi 2,5 km na jihovýchod od Ražic. Prochází tudy cyklotrasa č. 1073 vedoucí z Ražic do Vodňan a červená. turistická stezka ze Skočického vrchu do Písku. Humňany leží v katastrálním území Štětice o rozloze 5,83 km².\n\nU vsi se nachází bývalý Schwarzenberský statek, který je dnes součástí Zemského hřebčince v Písku. V okolí je řada rybníků, z nichž jeden nese jméno Humňanský.\n\n"}
{"id": "539828", "url": "https://cs.wikipedia.org/wiki?curid=539828", "title": "Mlékárna Kunín", "text": "Mlékárna Kunín\n\nMlékárna Kunín je průmyslový areál založený v obci Kunín na Novojičínsku, který zpracovává mléko a vyrábí mléčné výrobky. Od roku 2004 sídlí v Ostravě-Martinově.\n\nMlékárna v Kuníně vznikla koncem 19. století. Vyráběla sýr ementál s denní spotřebou asi 1000 litrů mléka. Od roku 1940 ji vlastnil švýcarský výrobce Zürcher, který v letech 1943-1944 postavil novou výrobní halu.\n\nPo skončení války se v Novojičínském okrese začali sdružovat drobní zemědělci, kteří ustanovili „Kravařské mlékárenské družstvo“ a pomohli tak mlékárně obnovit provoz. V plném provozu byl závod již od roku 1947.\n\nPo znárodnění roku 1950 dostala mlékárna název „Mlékařské závody, národní podnik, Kunín“. Roku 1967 získala v konkurenci dvanácti severomoravských podniků standardu podnikového ředitele, která svědčila o jakosti vyráběných výrobků. Závod nakoupil strojní zařízení a provedl stavební úpravy budov tak, že byl schopen ročně zpracovat až 25 milionů litrů mléka.\nRoku 1992 je založena Mlékárna Kunín a.s. Od roku 2004 sídlí závod v Ostravě-Martinově. od roku 2007 je jejím novým majitelem francouzská společnost Lactalis. \n\n"}
{"id": "539831", "url": "https://cs.wikipedia.org/wiki?curid=539831", "title": "Pancéřníčkovití", "text": "Pancéřníčkovití\n\nČeleď pancéřníčkovití (Callichthyidae) je s osmi značně rozdílnými rody druhově početnou skupinou z řádu sumci (Siluriformes). Zajímavým vzhledem a nenáročností se stala většina druhů této čeledi poměrně často chovanými akvarijními rybami.\n\nPříslušníci této čeledi obývají převážnou část Jižní Ameriky a jsou známí především jako sladkovodní ryby. Kožnatí sumečci žijí převážně samotářsky a vyskytují se v délkách od 7 až do 35 cm vzrůstu, přičemž pancéřnatí sumečci jsou většinou hejnové ryby a většina druhů dorůstá délky pouze 2 až 8 cm. Jako akvarijní rybky jsou to klidní, mírumilovní a většinou nenároční tvorové a pro svůj zajímavý vzhled a chování i poměrně oblíbení. Jsou všežravci, kteří si v bahně a písku dokáží najít všemožné zbytky potravy. Jako všechny druhy sumců mají také pancéřníčci velkou tlamku, s několika vousky sloužícími k detekci. I proto jako všichni sumci mají také pancéřníčci schopnost vyslídit potravu i v absolutní temnotě.\n\nPancéřníčci jsou malí sumečci, jejichž tělo je velmi dobře chráněno kostěným pancířem tvořeným na bocích dvěma řadami taškovitě se překrývajících kostěných štítků. Tělo poměrně zavalité ze stran poněkud zploštělé, břišní strana plochá. Jeden pár vousků na horní čelisti a jeden až dva páry na dolní čelisti. Oči velké, značně pohyblivé. Mají vyvinutu tukovou ploutvičku, před níž leží ve střední linii hřbetu několik drobných nepárových kostěných štítků. Poslední z nich vybíhá v podobě trnu do tukové ploutvičky. Konečník může být přizpůsoben k funkci doplňkového dýchacího orgánu, které jim umožňuje využívat atmosférický kyslík. Vzduch bývá polknut a vtlačen až do konečníku. V části středního střeva je díky silné redukci hladké svaloviny výrazně ztenčená střevní stěna bohatě prokrvená. Zde dochází k okysličování krve a k uvolňování oxidu uhličitého z krve do trávicí traktu. Řitním otvorem pak vychází oxid uhličitý ven z těla. Střevní dýchání představuje fyziologickou adaptaci na život ve ztížených specifických podmínkách obývaného prostředí. Ve vodách tropického prostředí s množstvím organických látek a s pomalým tokem se velmi často snižuje obsah rozpuštěného kyslíku. Některé druhy jsou schopny za vlhkého počasí urazit krátký kus cesty po souši. Pancéřoví sumečci obývají v hejnech mělčiny a živí se veškerými drobnými zbytky, které nacházejí na dně toků. V akváriích chované druhy jsou vesměs skromné a nenáročné a velmi odolné rybky.\n\nTeplota vody se pohybuje podle druhu od 15 až do 30 °C . Mnoho pancéřových sumečků je velmi odolných proti silnému ochlazení. Kvalita vody má určitou důležitou roli většinou jen při rozmnožování. Vytírají se do pěnového hnízda, které staví z bublinek vzduchu obaleného ústním sekretem samec na hladině pod „stříškou“, tvořenou listem rostliny vyrůstajícím nad hladinu. Ryby rodu \"Collichthys\" a \"Hoplosternum\" se mohou pomocí silných prsních trnů a díky přídatnému střevnímu dýchání přesunovat v případě potřeby na kratší vzdálenosti po souši (při vysychání vody, apod.).\n\nPancéřníčkovití jsou malí a menší sumci obývající tropické části Střední a převážnou část Jižní Ameriky od Panamy až po Argentinu.\n\nTato čeleď pancéřníčkovití (\"Callichthyidae\") je rozdělena do dvou podrodů s osmi vesměs rozdílnými rody, lišícími se vzhledem, velikostí a způsobem rozmnožování.\n\nPředevším u rodu \"Corydoras\" dochází v posledních letech ke stále častějším importům nových druhů z volné přírody, které neodpovídající žádnému dosud popsanému druhu. Proto než budou popsány a vědecky zpracovány, označují se tyto druhy jako formy značené písmenem „C“ a číselným kódem. Do roku 2000 zahrnoval rod \"Corydoras\" přes 170 vědecky popsaných recentních druhů a na 65 různých forem.\n\n\n\n"}
{"id": "539856", "url": "https://cs.wikipedia.org/wiki?curid=539856", "title": "Rover Metro", "text": "Rover Metro\n\nRover Metro je malý automobil, který v letech 1980 až 1998 vyráběla britská automobilka Rover. Celkem bylo vyrobeno 2 078 218 vozů. Vůz byl poprvé představen v roce 1980 pod značkou Austin Rover Group.\n\nPůvodně bylo zamýšleno, jako nástupce za populární vůz Mini. Ten se nakonec ale vyrábět nepřestal. Od roku 1982 se začal vůz prodávat i pod značkou MG Metro. Na základě toho byl postaven i rallyeový speciál. Sportovní verze MG měla červené bezpečnostní pásy a sportovní volant. V roce 1985 prošel vůz faceliftem.\n\nRover Metro se vyráběl čtyři roky do 1994. Celý vůz byl modernizován. Automobil dostal dokonce sedadla z vozu Rover 200. Opět byl pozměněn vzhled. Automobil získal ocenění \"Car of the year\" časopisu What Car. Metro bylo nahrazeno vozem Rover 100.\n\n\nAutomobilka Rover se původně chtěla zúčastnit mistrovství světa s vozem Rover SD1 Vitesse. Po vzoru úspěšného vozu Peugeot 205 bylo ale rozhodnuto o stavbě malého soutěžního speciálu pro skupinu B. Motor, který vycházel z Vitesse, byl přemístěn do středu vozu a vůz dostal velký bodykit. První starty proběhly na britských soutěžích už v roce 1984. Homologace proběhla až v roce 1985 a první soutěží mistrovství světa byla RAC Rallye 1985, kde Tony Pond skončil třetí. Ale vozy nevyhrály ani jednu soutěž. Po konci skupiny B vozy startovaly v rallycrossu nebo na rallye v Británii.\n\nAutomobil měl trubkový rám s karoserií z kompozitních materiálů. K pohonu sloužil atmosférický vidlicový šestiválec s rozvodem DOHC o objemu 2999 cm, který dosahoval výkonu 301 kW a točivého momentu 402 Nm. Spojka byla dvoulamelová s talířovou pružinou. Převodovka byla pětistupňová manuální.\n\nRozměry\n"}
{"id": "539861", "url": "https://cs.wikipedia.org/wiki?curid=539861", "title": "Dolní Žukov", "text": "Dolní Žukov\n\nDolní Žukov (pol. \"Żuków Dolny\", něm. \"Nieder Zu(c)kau\") je část města Český Těšín. Dolní Žukov je také název katastrálního území o rozloze 5,34 km. Původně šlo o samostatnou vesnici, nyní část obce. V Dolním Žukově funguje mateřská školka a v bývalé škole je provozována knihovna a společenské centrum.\n\nPrvní písemná zmínka o obci je z 26. května 1229. Jedná se o listinu, v níž papež Řehoř IX. (1227–1241) potvrzuje, že obec Žukov (Suckowo) je majetkem benediktinského klášteru ve městě Tyniec (nedaleko Krakova) a má tím pádem právo vybírat desátky. Benediktini také vybudovali dřevěný obranný dvůr, na jehož místě pak vznikl nynější zámeček v Chotěbuzi. V roce 1268 tyniečtí mniši obdrželi privilegium těžby soli pod obcí Szucowo. Poté až do XVI. století obec patřila klášteru v Orlové, který provozoval i hospody, a to nejen v Žukově, nýbrž i Těrlicku a Ostravě, jelikož v té době se na hlavních komunikacích pohybovalo mnoho kupců díky rozvinutému obchodu mezi Moravou a Polskem. Žukov se nacházel na důležité křižovatce obchodních cest (z Polska na Moravu a ze Slezska do bývalého Pruska). Další písemná zmínka z období středověku se dochovala z roku 1295. Jedná se o stížnost adresovanou diecézi ve městě Vratislav, a uvádějící, že některé obce, například Vendryně, Lištná či Žukov, neplatí církevní daň.\n\nRoku 1811 byl Dolní Žukov přefařen od těšínské farnosti k farnosti v Ropici. K Českému Těšínu byl Dolní Žukov připojen 1. července 1960, do té doby šlo o samostatnou obec s vlastní samosprávou (starosta sídlil v dnešním domě č.p. 168). Díky blízkosti centra města, přírodní oblasti s přilehajícím golfovým hřištěm v Ropici a dopravní obslužnosti byla realizována masivní výstavba nových rodinných domů, v důsledku čehož se venkovský ráz mění k obrazu suburbie. Od roku 2005 je evidován 19% nárůst počtu obyvatel. V roce 2009 zde bylo evidováno 432 adres, a v roce 2015 zde trvale žilo 1269 obyvatel.\n\nV rámci Dolního Žukova jsou používány tyto místní názvy: Šadový, Halamová kolonie, Sosní, Rakovec, Dědina a Stražůvka.\n\nDolní Žukov nemá katolický ani evangelický kostel. Věřící katolické denominace patřili pod farnost v Ropici. Vzhledem k absenci kostelní věže byla postavená zvonice (zvonek), která plnila například funkci umíráčků. V 19. století byl v Dolním Žukově nicméně založen evangelický hřbitov. Dále se zde nachází např. Pomník obětem nacismu.\n\nDo oblasti Dolního Žukova zasahují svahy Těšínské pahorkatiny, která patří k podhůří Beskyd. Nejvyšší bod dosahuje 386 m. Jsou zde nádherné výhledy na celé pásmo Beskyd, Třineckou brázdu a Ostravsko-karvinskou aglomeraci. Při dobré viditelnosti lze dohlédnout i na vrcholky Západních Tater.\n\nBeskydy zásadním způsobem ovlivňují vzdušné proudění při styku vzdušných mas polárních a subtropických. Uzavírají cestu teplým jižním větrům, avšak rovina k severu je otevřená severnímu proudění. Průměrná teplota na svazích Podbeskydské pahorkatiny je mezi 5° až 8°. Průměrný počet dnů s mlhou je 30,4 s vichřicí 31,8. Počet dnů se sněhovou pokrývkou je v průměru 60.\nPodél Šadovského potoka se hojně vyskytuje rostlina hvězdnatec zubatý, lidově zvaný „těšíňanka”, latinsky Hacquetia epipactis, polsky Cieszynianka wiosenna.\n\nPovrchové i pramenité vody odvádí Šadovský (Sadový) potok. Pramení v H. Žukově a ústí do Olzy kousek za parkem Adama Sikory. Jeho celková délka je 4,97 km.\n\nPod Dolní Žukov sahá okraj karbonského zdroje. Geologické průzkumy z roku 1956 potvrdily výskyt kamenného uhlí. Největší vrtná věž sahala do hloubky 1882 m a ukázala dobré zásoby uhlí. V 70. letech 20. století byla dokonce zvažována v Dolním Žukově výstavba hlubinného dolu.\n\nPod Žukovem se vyskytovaly ložiska vázaná většinou na zvětralý a tektonicky porušený reliéf karbonu. Geneze těchto ložisek, tvořících se při vrcholech morfologických elevací karbonu není dosud jednoznačně objasněna. Názory, že jde o plyn vznikající při prouhelňování ložisek uhlí jsou zpochybňovány a jeho geneze je spojována s neoidními pochody a dávána do souvislosti se vznikem přírodních uhlovodíků. Těžba plynu z žukovských jímek obnášela v roce 1965 celkem 3200 m za hodinu. Plyn měl vysokou výhřevnost 7800kcal/m. Naleziště Žukov bylo těženo od roku 1949 do roku 1980. V současnosti funguje jako podzemní zásobníku plynu. Stavba byla zahájena v roce 1997 a ukončena v roce 2000. Zásobník je v současné době provozován celkem 28 vtláčně-odběrovými sondami (vrty). Celé naleziště je vázáno na výskyt klastických třetihorních sedimentů spodního badenu, které vyplňují erozivní výmoly v karbonském podloží. Nepropustný nadložní kryt obsahující pelitické spodnobadenské sedimenty, jež jsou překryty nepropustnými příkrovy karpatské soustavy. Kolektorskou (uskladňovací) horninou jsou spodnobadenské pískovce až slepence o proměnlivé mocnosti, která narůstá od vrcholu struktury k okraji ložisek, a to od 5 do 80 m s průměrnou mocností 25 až 30 m.\n\nNa hranicích Dolního Žukova, Horního Žukova a Ropice od konce 30. let 19. století do roku 1899 těžil pro Třinecké železárny, Hornický úřad Těšínské komory, železnou rudu. V povrchových šachtách pracovalo okolo 60 horníků, nejhlubší šachta byla hluboká 20 metrů. V roce 1864 došlo na jedné z šachet k výbuchu se smrtelným úrazem.\n\nV roce 1880 žilo v D. Žukově 682 obyvatel, 672 polské národnosti, 1 české a 9 německé. V roce 1910 1158 obyvatel, 1135 polské, 5 české a 14 německé národnosti. V roce 1921 1064 obyvatel, 442 polské, 585 české, 34 německé. V roce 1939 celkově 1161 obyvatel, 273 polské národnosti, 30 české, 577 německé a 280 slezské. V roce 1950 celkově v Dolním Žukově žilo 1055 obyvatel, 422 se hlásilo k národnosti polské, 584 české a 4 k jiné.\n\nVe volbě prezidenta republiky, konané ve dnech 11. 1. – 12. 1. 2013 ve volebním okrsku číslo 19. (Dolní Žukov), zvítězil jako v jediném okrsku v Českém Těšíně, a to jak v prvním tak i ve druhém kole, kandidát TOP 09 Karel Schwarzenberg. Ve volbách do Poslanecké sněmovny Parlamentu České republiky, konaných ve dnech 25. 10. – 26. 10. 2013, zvítězila v Dolním Žukově (volební okrsek 19.) strana Křesťanská a demokratická unie – Československá strana lidová (KDU-ČSL).\n\nV Dolním Žukově působí od roku 1947 místní sdružení PZKO (\"Polski Związek Kulturalno-Oświatowy w Republice Czeskiej\"), od roku 2007 občanské sdružení Zvonek a od roku 2008 dynamicky se rozvíjející fotoklub Zvonek.\n\nDolní Žukovem prochází mezinárodní dálnice D48 s návazností na polskou rychlostní silnici S52 a silnici I/11. Do Dolního Žukova je obsluhována pravidelná linka autobusu MHD č. 723.\n\n\n"}
{"id": "539866", "url": "https://cs.wikipedia.org/wiki?curid=539866", "title": "Koňákov (Český Těšín)", "text": "Koňákov (Český Těšín)\n\nKoňákov (pol. Koniaków, něm. Koniakau) je vesnice, část města Český Těšín v okrese Karviná. Nachází se asi 4,5 km na západ od Českého Těšína. V roce 2009 zde bylo evidováno 100 adres. V roce 2001 zde trvale žilo 228 obyvatel.\n\nKoňákov je také název katastrálního území o rozloze 3,06 km.\n\nVe vesnici se nachází katolický kostel Prozřetelnosti Boží z roku 1863 a evangelická hřbitovní kaple z roku 1889.\n\nBylo 17. května 1906 a odehrával se pohřeb rolníka Michala Farneho. Smuteční průvod se vypravoval z domu zesnulého k evangelickému hřbitovu, když mračna předznamenávala bouři. Smuteční průvod asi 100 lidí zastihl na cestě déšť a proto se snažili co nejrychleji dostat do hřbitovní kaple na kopci nad vesnicí. Všichni se snažili dostat dovnitř a najít tak úkryt před deštěm, ale ne všem se to povedlo. Místní učitel se zajímal zda má kaple hromosvod, když dostal zápornou odpověď snažil se přimět ostatní aby ji opustili, ale lidem se do deště nechtělo. Učitelova předtucha se naplnila a do kaple na kopci se spoustou železných prvků udeřil kulový blesk. Na místě bylo okamžitě usmrceno 13 lidí a další desítky lidí byly zraněny a traumatizovány. Tato tragická událost nemá na Těšínsku obdoby.\n\n"}
{"id": "539867", "url": "https://cs.wikipedia.org/wiki?curid=539867", "title": "Mistřovice", "text": "Mistřovice\n\nMistřovice (pol. \"Mistrzowice\"; něm. \"Mistrzowitz\") je část města Český Těšín v okrese Karviná. Nachází se na západě Českého Těšína. Prochází zde silnice I/11. V roce 2009 zde bylo evidováno 200 adres. V roce 2001 zde trvale žilo 404 obyvatel.\n\nMistřovice je také název katastrálního území o rozloze 3,14 km.\n\nVesnice Mistřovice náležela po staletí komoře těšínské; gruntovní registra ze 16. století byla pořízena v češtině. V roce 1910 žilo v Mistřovicích 213 katolíků, 445 evangelíků a 7 osob jiného vyznání.\n\n\nV Mistřovicích je činné místní sdružení sdružení Polského kulturně-osvětového svazu.\n"}
{"id": "539868", "url": "https://cs.wikipedia.org/wiki?curid=539868", "title": "Mosty (Český Těšín)", "text": "Mosty (Český Těšín)\n\nMosty (pol.: \"Mosty koło Cieszyna\") je část města Český Těšín v okrese Karviná. Nachází se na severozápadě Českého Těšína. V roce 2009 zde bylo evidováno 431 adres. Žije zde obyvatel.\n\nMosty leží v katastrálním území Mosty u Českého Těšína o rozloze 4,4 km.\n"}
{"id": "539869", "url": "https://cs.wikipedia.org/wiki?curid=539869", "title": "Bludovice (Havířov)", "text": "Bludovice (Havířov)\n\nBludovice (dříve zvané Dolní Bludovice, německy \"Nieder Bludowitz\") jsou část města Havířova v okrese Karviná. Nachází se na jihovýchodě Havířova. Prochází zde silnice I/11. V roce 2009 zde bylo evidováno 841 adres. V roce 2001 zde trvale žilo 2577 obyvatel.\n\nPrvní vzmínka o obci jako \"Bluda\" je z roku 1335 ve zprávě o diecezní  sbírce pro  Vatikán  diecéze ve Vratislavi, kterou připravil papežský nuncius Galhard z Cahors . Místní katolická farnost  Svaté Margarety proto musela vzniknout před rokem 1335. V té době byla obec politicky na hranici piastovského Těšínského knížectví, které bylo léno českého království od roku 1327. Od roku 1526 v důsledku toho, že Habsburkové převzali český trůn až do roku 1918 bylo v habsburské monarchii . Katolická farnost byla znovu zmíněna v podobném seznamu, který v roce 1447 připravil arcibiskup Opole Mikołaj Wolff pod názvem \"Bluda\" . V 15. století fungovala \"forma Blaude\" přizpůsobená němčině. V roce 1450 jsou zmíněny \" dua Blandowicze\" \"villas\" takže v 15. století byla vesnice rozdělena na Dolní a Horní Bludovice[5]. Majiteli obce byli zpočátku ve středověku Bludowští erbu   Kornic. Od roku 1461 se majitelem obce stal  Jan Bludowski z z Dolních Bludovic, který  je prvním zástupcem samostatné větve rodiny Bludowskich. V roce 1528 Jan Bludowski (stejný jako v roce 1461 nebo jeho syn) obdržel od Jana z Pernštejna, těšinského regenta potvrzení rodinných výsad v Dolních Bludovicích, která brzy prodal . Podle rakouského sčítání lidu v roce 1910 měl Nieder Bludowitz 2 548 obyvatel, z toho 2 377 trvale registrovaných, 2 459 (96,9%) bylo polských, 45 (1,8%) německých a 33 (1,3%) česky hovořících, 329 (12,9%) bylo katolických, 2 170 (85,2%) protestantů, 3 (0,1%) kalvinistů, 26 (1%) bylo judaismu a 20 (0,8%) bylo jiné náboženství nebo označení .\n\nBludovice je také název katastrálního území o rozloze 9,35 km. V katastrálním území Bludovice leží i Podlesí a Životice.\n\nV Dolních Bludovicích se narodil Józef Kiedroń (1879–1932), důlní inženýr, sociální aktivista, politik, polský ministr průmyslu a obchodu. V obci také bydlel Wiesław Adam Berger polský spisovatel.\n\nDo lokality Bludovický kopec zajíždějí autobusy MHD přímo z centra města, a to linky 402, 413 a 417. Ostatní lokality Bludovic obsluhují linky 410 a částečně také 411, které ovšem nejsou vedeny do centra Havířova.\n"}
{"id": "539870", "url": "https://cs.wikipedia.org/wiki?curid=539870", "title": "Dolní Datyně", "text": "Dolní Datyně\n\nDolní Datyně (pol.: \"Datynie Dolne\", něm.: \"Nieder Dattin\") jsou část města Havířov v okrese Karviná. V roce 2009 zde bylo evidováno 178 adres. V roce 2001 zde trvale žilo 390 obyvatel.\n\nDolní Datyně je také název katastrálního území o rozloze 2,17 km.\n\nDo této městské části zajíždějí linky 410 a 418.\n"}
{"id": "539871", "url": "https://cs.wikipedia.org/wiki?curid=539871", "title": "Dolní Suchá (Havířov)", "text": "Dolní Suchá (Havířov)\n\nDolní Suchá (pol.: \"Sucha Dolna\", něm.: \"Nieder Suchau\") je část města Havířov v okrese Karviná. Nachází se na severovýchodě Havířova. Prochází zde silnice II/475. V roce 2009 zde bylo evidováno 267 adres. V roce 2001 zde trvale žilo 635 obyvatel.\n\nDolní Suchá je také název katastrálního území o rozloze 4,37 km.\n\n\n"}
{"id": "539872", "url": "https://cs.wikipedia.org/wiki?curid=539872", "title": "Město (Havířov)", "text": "Město (Havířov)\n\nMěsto je část města Havířov v okrese Karviná. Prochází zde silnice I/11. V roce 2009 zde bylo evidováno 1520 adres. V roce 2001 zde trvale žilo 35570 obyvatel.\n\nMěsto leží v katastrálním území Havířov-město o rozloze 6,43 km.\n\nPrávě v této části města Havířova lze nalézt nejvíce bytových domů a městských budov postavených ve stylu socialistického realismu (viz Sorela), který je mimo jiné Národním Památkovým Ústavem vyhlášen Významnou kulturní památkou. Nejvíce těchto objektů se nachází na ulici Hlavní třída, např. Kulturní dům Radost, celá řada bytových domů po obou stranách vozovky. Na těchto domech lze zřetelně vidět socialistickou tematiku - dělníci a rolníci v postojích se svými pracovními nástroji. Celý areál který je postaven v tomto stylu, je lokalizován od nábřeží až po lesopark Stromovka, od havířovského rondelu a kostela sv. Anny až po velkou světelnou křižovatku na Náměstí Republiky.\n"}
{"id": "539873", "url": "https://cs.wikipedia.org/wiki?curid=539873", "title": "Podlesí (Havířov)", "text": "Podlesí (Havířov)\n\nPodlesí () je třetí nejlidnatější mětskou částí Havířova v Moravskoslezském kraji. Nachází se na východě Havířova. Sídliště Podlesí po svém vybudování figurovalo ve správním členění Havířova jako městská část Havířov XIII, po redukci počtu městských částí od 1.1.1970 se Podlesí stalo součástí Havířova 2-Bludovic. Samostatnou městskou částí se opět stalo v roce 1992, kdy došlo k rozdělení původní městské části Havířov 2-Bludovice na dvě: jeho jichovýchodní část si ponechala název Havířov-Bludovice a severozápadní část nese název Havířov-Podlesí, která je však z hlediska katastrálního uspořádání (také spolu s městskou částí Havířov-Životice) stále součástí k. ú. Bludovice o výměře 9,35 km. V roce 2009 bylo v Podlesí evidováno 504 adres. V roce 2001 zde trvale žilo 17 095 obyvatel , tudíž i tato městská část, se podobně jako všechna okolní města, potýká s poklesem počtu obyvatel.\n\nAž do připojení k právě budovanému městu Havířovu v roce 1960 bylo převážně zemědělské a lesnaté území, na kterém se nachází dnešní Podlesí, historicky součástí obce Dolní Bludovice (Nieder Bludowitz). Intenzivní výstavba převážně sídlištního charakteru, zde probíhala zejména ve druhé polovině 60. a během 70. let 20. století. Podlesí, ostatně jako celý Havířov, bylo vystavěno jako sídliště s čistě obytnou funkcí, pro uspokojení vysoké poptávky po bytech ze strany zaměstnanců pracujících v průmyslových a těžebních podnicích na Ostravsku a Karvinsku. Sídliště Podlesí disponovalo pouze základními službami, obchodní centrum většího rozsahu zde bylo otevřeno až v roce 1972, kdy byla uvedena do provozu první část nákupního komplexu Permon.\n\nVeškerý kulturní a společenský život byl koncentrován v asi kilometr vzdáleném centru Havířova. Zlomem se stal až rok 1987, kdy byl v sousedství obchodního domu Permon otevřen Kulturní dům Leoše Janáčka, jehož součástí bylo také Kino Úsvit. Význam tohoto zařízení však začal od 90. let 20. století postupně upadat. V současnosti je kulturní dům využíván pouze příležitostně, Kino Úsvit přestalo po generální rekonstrukci Kina Centrum v centru města v roce 2012 promítat zcela. Dnes se zde nachází výstavní síň Viléma Wünsche, kavárna či jazz klub.\n\nCentrem sportovního dění celohavířovského významu je Víceúčelová hala, která se poblíž Těšínské ulice stavěla v letech 1967 až 1968, a již o samého počátku se stala domovem hokejového klubu AZ Havířov, a později také klubu vzpírání (v přístavbě z roku 1978) či krasobruslení.\n\nDnes je Podlesí sídlištním útvarem tvořeným převážně panelovými domy tzv. severského typu, které byly později doplněny o typizovanou panelovou výstavbu charakteristickou pro 70. a 80. léta. Typickým znakem místního sídliště jsou ojedinělé vložené ostrůvky jednoho či několika rodinných domů s oplocenými zahradami. Páteř Podlesí tvoří čtyřproudá (před několika lety bylo po jednom pruhu v každém směru vyčleněno pro parkovací účely), směrově dělená, Dlouhá třída, která protíná celou městskou část. Přirozené centrum tvoří tzv. náměstí Na Terase, které v nedávné době prošlo revitalizací, s přilehlým obchodním komplexem Permon a kulturním domem Leoše Janáčka, za kterým se nachází odpočinková zóna s lesoparkem.\n\nHavířov-Podlesí je sídlem poboček Úřadu práce, Finančního úřadu či pobočky Okresního soudu v Karviné.\n\nJak již bylo uvedeno výše, Podlesí plnilo primárně obytnou sídlištní funkci a na průmyslovou výrobu zde prakticky nezbývalo místo. Přesto se tato městská část stala na čas poměrně významným místem průmyslu obuvnického, kdy zde na ulici Rudé armády (dnes Studentská) v roce 1976 zahájil výstavbu pobočného závodu tehdejší podnik Svit Gottwaldov. Výrobu obuvnických svršků zahájil v listopadu 1980, podnik disponoval vlastním odborným učilištěm. V roce 1992 se havířovský Svit přetransformoval v samostatnou akciovou společnost Savela, která více než polovinu své produkce exportovala na západní trhy. Savela však postupem času nedokázala odolávat negativním ekonomickým vlivům v tomto oboru, což vyvrcholilo v roce 2000 zastavením výroby a vyhlášením konkurzu.\n\nDnes v tomto areálu, kromě několika menších podnikatelských živností, působí jedna z poboček jihokorejské společnosti Yura Corporation, která je jedním z mnoha dodavatelů součástek pro regionálně blízké závody automobilek Hyundai a Kia.\n\nMěstská část Havířov-Podlesí disponuje velmi dobrým silničním napojením. Jihovýchodní část protíná mezinárodní silnice I/11 (Těšínská ulice), která je zde z větší části čtyřproudá. Železnice se na území této městské části nenachází.\n\nPodlesí má také výborné spojení veřejnou autobusovou dopravou, a to jak místní hromadnou dopravou, tak příměstskými linkami. Na ulici Těšínské bylo na konci 60. let 20. století vybudováno autobusové nádraží (v roce 2014 zbořeno a v roce 2015 otevřeno nové a menší), odkud denně směřují linky do Ostravy, Karviné, Orlové, Českého Těšína, Frýdku-Místku a dalších obcí, ale i do nedalekých průmyslových podniků. Většina linek havířovské MHD Podlesí obsluhuje, a obyvatelé tak mají pravidelné přímé spojení s centrem města i se Šumbarkem.\n\nV 80. letech 20. století bylo v Havířově uvažováno o dopravě trolejbusové, projekt však byl několikrát odložen a opětovně oprášen, aby byl na počátku 90. let definitivně zamítnut. Dodnes živou připomínkou je točna trolejbusů nacházející se na horním konci Dlouhé třídy na křizovatce s ulicí Přátelství, která dnes slouží jako kruhový objezd.\n\nProtože veškerá výstavba v Podlesí je poměrně nedávná, významnější památky (s výjimkou několika soch) se zde nenachází. Jedinou významnou stavbou je na samotném jihozápadním okraji městské části Kotulova dřevěnka na Hálkově ulici (nedaleko Víceúčelové haly), což je roubená lidová chalupa z roku 1781, dokládající původní zástavbu Těšínského Slezska. Je kulturní památkou pod správou Muzea Těšínska, které dřevěnku provozuje jako jednu ze svých poboček.\n"}
{"id": "539875", "url": "https://cs.wikipedia.org/wiki?curid=539875", "title": "Walter z Malonne", "text": "Walter z Malonne\n\nWalter z Malonne (též Walter Zadora nebo Wauthier de Malonne, † 1169) byl desátý biskup vratislavský v letech 1149 až 1169.\n\nWalter z Malonne byl zřejmě valonského původu z okolí Namuru v biskupství lutyšském. On i jeho bratr Alexandr († 9. března 1156) byli původně mnichy kláštera svatého Berthuina v belgickém Malonne, což bylo původně benediktinské opatství, avšak ve 12. století zde byli benediktini vystřídání řeholními kanovníky svatého Augustina. Alexandr z Malonne se stal roku 1129 biskupem v Płocku a založil zde katedrální kapitulu, jejímž proboštem jmenoval svého bratra. Tak se Walter z Malonne seznámil s polským prostředím i jazykem. Oba bratři měli zvláště úzký vztah s knížetem Boleslavem IV. Kadeřavým, neboť Alexandr byl původně jeho poručníkem. Když Boleslav IV. dopomohl dosavadnímu vratislavskému biskupovi Janu II. roku 1149 k povýšení na arcibiskupa hnězdenského, prosadil za jeho nástupce na vratislavském stolci právě Waltera z Malonne. Tuto výměnu potvrdil papež Evžen III. na synodě v Remeši, jíž se Walter i Alexandr účastnili, již roku 1148.\n\nBiskup Walter usiloval o církevní reformu v duchu Řehoře VII., především reorgnizoval katedrální kapitulu podle západního vzoru a podle zkušeností získaných bratra Alexandra v diecézi płocké. Dbal na dodržování celibátu kněžstvem a zákaz simonie, jakož i liturgických pokynů; v katedrále zavedl zpěv a chórové modlitby. Kanovníci se měli trvale zdržovat v kapitule a mít společné jmění spravované kapitulou; tu vybavil biskup Walter též zbožím v Milíči. Roku 1158 započal se stavbou nové románské katedrály na vratislavském Dómském ostrově, která byla dokončena až za jeho nástupce biskupa Žiroslava II.\nNa Walterovu prosbu vzal papež Hadrián IV. listinou ze dne 23. dubna 1155 vratislavské biskupství pod svou ochranu, vymezil hranice diecéze a potvrdil majetek biskupství a katedrální kapituly. Mezi ním se nacházelo asi 50 vesnic zejména v okolí Vratislavi a Třebnice, ale též hradský obvod otmuchovský, který se stal základem pozdějšího Niského knížectví patřícího vratislavským biskupům, a hradský obvod milíčský v majetku kapituly. Tyto významná listina je dokladem dobrých osobních styků Waltera s papežskou kurií, ale též završuje řadu obdobných listin vydaných v letech 1136–1148 pro arcibiskupství v Hnězdně a biskupství ve Volyni a Włocławku.\n\nNa počátku pontifikátu biskupa Waltera (1149/50) byl do Vratislavi na Písečný (Tumský) ostrov ke kostelu Panny Marie přenesen klášter augustiniánů kanovníků z hory Slezy, odůvodňovaný nevhodným podnebím; organizace tohoto přesunu byla poslední fundační akcí palatina Petra Wlostovice († 1153). Na hradě \"Wleński Gródek\" ( \"Lehnhaus\") vysvětil před rokem 1155 kostel zasvěcený Panně Marii. Do pontifikátu biskupa Waltera, patrně k roku 1163, spadá pravděpodobně založení významného cisterciáckého kláštera v Lubuši ( Lubiąż, \"Leubus\") knížetem Boleslavem I. Vysokým, ačkoli vlastní zakládací listina je datována až k roku 1175, tedy za pontifikátu Žiroslava II.\n\nS biskupem Walterem bývá spojována posílená románská přítomnost ve Slezsku, například usazení valonských tkalců ve Vratislavi roku 1161, i západní umělecké vlivy, patrné zejména na stavbě katedrály.\n\n"}
{"id": "539876", "url": "https://cs.wikipedia.org/wiki?curid=539876", "title": "Prostřední Bludovice", "text": "Prostřední Bludovice\n\nProstřední Bludovice () je velká vesnice, část obce Horní Bludovice v okrese Karviná. Nachází se asi 1 km na sever od Horních Bludovic. V roce 2009 zde bylo evidováno 368 adres. V roce 2001 zde trvale žilo 818 obyvatel.\n\nProstřední Bludovice je také název katastrálního území o rozloze 4,84 km.\n\nPrvní písemná zmínka o obci pochází z roku 1711.\n\n"}
{"id": "539877", "url": "https://cs.wikipedia.org/wiki?curid=539877", "title": "Doly (Karviná)", "text": "Doly (Karviná)\n\nDoly (dříve Karvinná, pol.: \"Kopalnie\" ) je část okresního města Karviná.\n\nNachází se na jihozápadě Karviné v katastrálním území Karviná-Doly o rozloze 16,35 km².\n\nDoly se nacházejí na celém území čtvrti Karviná 2, původně území zaniklé obce Solca. Jedná se většinou o již uzavřené šachty, které se jen udržují s výjimkou Dolu Československé armády, který ještě těží.\n\nPůvodní vesnice Karvín se v roce 1923 změnila v město Karvinná, roku 1939 se spojilo s okresním Fryštátem pod německým názvem Karwin-Freistadt a v roce 1949 došlo k opětovnému spojení s okresním městem Fryštát pod dnešním názvem Karviná. V padesátých letech 20. století se kvůli poddolování město začalo demolovat, centrum dvojměstí tedy zůstalo ve Fryštátě. S obyvateli pomalu mizí i pro někdejší Karvinnou typické nářečí – „po našimu“.\n\nV roce 2009 zde bylo evidováno 170 adres. V roce 2001 zde trvale žilo 810 obyvatel.\n\nV Dolech se nachází železniční stanice Karviná-Doly (dříve Karviná hlavní nádraží) ležící na trati Louky nad Olší - Bohumín (původní trasa Košicko-bohumínské dráhy), která je nyní ve správě provozovatele dráhy Advanced World Transport. Železniční stanice byla také koncovou stanicí místní dráhy KFNB z Petrovic u Karviné.\nProchází zde silnice I/59.\n\n\n\n"}
{"id": "539878", "url": "https://cs.wikipedia.org/wiki?curid=539878", "title": "Hranice (Karviná)", "text": "Hranice (Karviná)\n\nHranice () je část okresního města Karviná. Nachází se na severu Karviné. V roce 2009 zde bylo evidováno 449 adres. V roce 2001 zde trvale žilo 8999 obyvatel.\n\nHranice leží v katastrálním území Karviná-město o výměře 9,59 km.\n\n\n"}
{"id": "539879", "url": "https://cs.wikipedia.org/wiki?curid=539879", "title": "České derby", "text": "České derby\n\nČeské derby je rovinový dostih pro tříleté koně, který se běží na 2400 m (což odpovídá britské jedné a půl míli). Tento vrchol rovinové dostihové sezóny, kterému se podle charakteristické dekorace vítěze hovorově říká „Modrá stuha“, se koná zpravidla koncem června na dostihovém závodišti v Praze-Velké Chuchli.\n\nZákladní úlohou Československého Jockey Clubu Jockey Club České republiky, založeného 28. března 1919 (ustavující schůze se konala 3. května 1919), byla obnova první světovou válkou značně poškozeného domácího chovu a dostihového provozu. Potýkal se s mnoha problémy. Jen málo plnokrevníků přežilo první světovou válku, byl nedostatek českých majitelů větších stájí, závodiště utrpěla četné škody (kupříkladu karlovarské bylo změněno ve vojenský sklad). Namísto provinčních mítinků bylo třeba vytvořit zbrusu nový dostihový komplex pro mladou republiku. Členové Jockey Clubu se snažili zajistit plnokrevné zázemí dovozem koní z Rakouska, Maďarska a z dalších zemí. Závodiště ve Velké Chuchli se poprvé otevřelo 13. května 1920. První sezóna se podobala experimentu. Před začátkem té druhé už Jockey Club vypracoval pevný kalendář, jehož vrcholem se mělo stát Derby. \nTento dostih je ve většině zemí, kde se testuje výkonnost plnokrevníků v klasických dostizích, nejprestižnějším rovinovým dostihem. V Československu se běželo poprvé 22. května 1921 a podle francouzského vzoru bylo nazván Cena Československého Jockey Clubu. Favority byli samozřejmě zahraniční koně – maďarský Androclus a rakouští hřebci Boxerl a Pirók. V poli sedmi koní zvítězil Boxerl II s rakouským jezdcem Jakobem Vinzenzem a stal se tak prvním československým derby-vítězem. Z československých koní se nejlépe umístila svěřenkyně trenéra Jaroslava Rosáka Lissy, která se pak stala slavnou plemennou klisnou a jejíž tři synové se stali vítězi Československého derby. Doběhla na čtvrtém místě. Celková dotace dostihu činila 45 000 Kčs, z toho pro vítěze 30 000 Kč (tedy dvě třetiny).\nO čtyři roky později Jockey Club poprvé vydal Plemennou knihu, registrující plnokrevný chov na území státu.\n\nV letech 1922–1938 se dostih konal pod názvem Československé derby, v roce 1939 Českomoravské derby. V letech 1940–1944 nesl název Modrá stuha českomoravská. Po válce nesl takřka na půl století název Československé derby (1945–1992). Po rozdělení Československa byl dostih přejmenován na České derby. Pod tímto jménem se poprvé běžel v roce 1993 jako První České derby Večerníku Praha. Název sponzorů se pak stal i součástí názvu dostihu. O rok později se běželo Druhé České derby Večerníku – Praha (ve jménu sponzora se objevila pomlčka). V letech 1995–1999 se přestalo uvádět ve jménu dostihu pořadové číslo ročníku. V roce 1996 byl dokonce název dostihu zcela krátký a výstižný – České derby. V roce 2000 se pořadové číslo ročníku do názvu dostihu vrátilo (VIII. České derby společnosti Lease Plan), ovšem v dalších dvou letech (2001 a 2002) od něj bylo opět upuštěno. Teprve v roce 2003 se přistoupilo k tradičnímu číslování od prvního ročníku 1921 – tento ročník tak byl již 83. v pořadí (83. ČESKÉ DERBY společností SETUZA, a.s. a MARILA BALÍRNY, a.s.). Toto číslování v rámci názvu dostihu se dodržuje dodnes (rok 2010).\n\n\n\n\n\n\n\n\n\n\n\n\n\n\n\n"}
{"id": "539880", "url": "https://cs.wikipedia.org/wiki?curid=539880", "title": "Louky (Karviná)", "text": "Louky (Karviná)\n\nLouky (pol.: \"Łąki nad Olzą\", něm.: \"Lonkau\") je část okresního města Karviná. Nachází se na jihu Karviné. Prochází zde silnice I/67. V roce 2009 zde bylo evidováno 138 adres. V roce 2001 zde trvale žilo 453 obyvatel.\n\nLouky leží v katastrálním území Louky nad Olší o rozloze 9,89 km. Výpravní budovu zdejšího nádraží postavila v roce 1897 Košicko-bohumínská dráha, v roce 1910 byla rozšířena o přízemní přístavbu čekárny. Současný stav budovy pochází z let 1961 - 1963 po rekonstrukci v rámci výstavby přeložky tratě Dětmarovice - Karviná hl.n. - Louky nad Olší. Budova je jedinou dochovanou památkou na KBD v okrese Karviná a jedna ze čtyř stále sloužících svému účelu na území České republiky. Po optimalizaci III. tranzitního koridoru, který stanicí prochází, bude nádraží přejmenováno na tarifní název Karviná - Louky nad Olší.\n\n"}
{"id": "539881", "url": "https://cs.wikipedia.org/wiki?curid=539881", "title": "Mizerov", "text": "Mizerov\n\nMizerov ( ', ') je část okresního města Karviná. Nachází se na severovýchodě Karviné. V roce 2009 zde bylo evidováno 757 adres. V roce 2001 zde trvale žilo 15 624 obyvatel.\n\nMizerov leží v katastrálním území Karviná-město o výměře 9,59 km.\n\n"}
{"id": "539882", "url": "https://cs.wikipedia.org/wiki?curid=539882", "title": "Dolní Marklovice", "text": "Dolní Marklovice\n\nDolní Marklovice (pol.: \"Marklowice Dolne \") je část obce Petrovice u Karviné v okrese Karviná. Nachází se na severovýchodě Petrovic u Karviné. V roce 2011 zde bylo evidováno 1249 adres.\n\nDolní Marklovice je také název katastrálního území o rozloze 4,93 km.\n\nJedná se o západní část původně jedné vesnice, jejíž východní část – Horní Marklovice – patří k Polské republice a je součástí gminy Žibřidovice. Poprvé byly Marklovice, zmiňované už v listině vratislavského biskupství z doby kolem roku 1305, rozděleny na \"Dolní\" a \"Horní\" v 17. století. V 19. století však tvořily opět jednou obec. K jejímu trvalému rozdělení došlo v důsledku rozdělení Těšínska v červenci 1920. Dolní Marklovice připadly rozhodnutím Konference velvyslanců Československu a byly po druhé světové válce připojeny k Petrovicím u Karviné, zatímco Horní se ocitly na polské straně hranice a jsou samostatnou obcí v rámci gminy Žibřidovice.\n\n"}
{"id": "539884", "url": "https://cs.wikipedia.org/wiki?curid=539884", "title": "Prstná", "text": "Prstná\n\nPrstná (pol.: \"Pierstna\", hist. pol. \"Piersna \") je vesnice, část obce Petrovice u Karviné v okrese Karviná. Nachází se asi 2 km na severovýchod od Petrovic u Karviné. V roce 2009 zde bylo evidováno 173 adres. V roce 2001 zde trvale žilo 419 obyvatel.\n\nPrstná je také název katastrálního území o rozloze 3,67 km\n\nPrvní písemná zmínka o vesnici pochází z roku 1448. Mezi prvé majitele Prstné patřil mezi léty 1573 až 1592 Jiří Pilar z Plhu a po něm jeho syn. Roku 1796 prodal vesnici Jan Larisch-Mönnich Vojtěchu Gussnarovi z Komorné, aby ji po pár létech dostal nazpět. Jan Larisch-Mönnich ji vlastnil až do pozemkové reformy uskutečněné po 1. světové válce.\n\nV říjnu 1938 byla Prstná zabrána Polskem a následně okupována nacisty od kterých byla svobozena 1. května 1945 Sovětskou armádou.\n\nV Prstné je empírový zámek s anglickým parkem postavený koncem 18. století Vojtěchem Gussnarem, v roce 1893 se stal majitelem zámku Jindřich Larisch-Mönnich. V 1978 začala jeho rozsáhlá rekonstrukce a roku 1999 byl vydán restituentům. V zámečku je stylová vinárna.\n"}
{"id": "539885", "url": "https://cs.wikipedia.org/wiki?curid=539885", "title": "Dolní Těrlicko", "text": "Dolní Těrlicko\n\nDolní Těrlicko (pol.: \"Cierlicko Dolne \") je velká vesnice, část obce Těrlicko v okrese Karviná. Nachází se asi 2 km na severovýchod od Těrlicka. V roce 2009 zde bylo evidováno 341 adres. V roce 2001 zde trvale žilo 407 obyvatel.\n\nDolní Těrlicko je také název katastrálního území o rozloze 5,02 km.\n"}
{"id": "539886", "url": "https://cs.wikipedia.org/wiki?curid=539886", "title": "Horní Těrlicko", "text": "Horní Těrlicko\n\nHorní Těrlicko (pol.: \"Cierlicko Górne \") je část obce Těrlicko v okrese Karviná. Nachází se na západě Těrlicka, její součástí je ale i osada Kostelec na protější části vodní nádrže Těrlicko. V roce 2009 zde bylo evidováno 924 adres. V roce 2001 zde trvale žilo 2890 obyvatel.\n\nHorní Těrlicko je také název katastrálního území o rozloze 11,82 km.\n\nPrvní písemná zmínka o obci pochází z roku 1229.\n\n"}
{"id": "539887", "url": "https://cs.wikipedia.org/wiki?curid=539887", "title": "Hradiště (Těrlicko)", "text": "Hradiště (Těrlicko)\n\nHradiště (pol.: \"Grodziszcz \") je velká vesnice, část obce Těrlicko v okrese Karviná. Nachází se asi 2 km na jihovýchod od Těrlicka. V roce 2009 zde bylo evidováno 314 adres. V roce 2001 zde trvale žilo 829 obyvatel.\n\nHradiště leží v katastrálním území Hradiště pod Babí horou o rozloze 7,81 km.\n\nNachází se zde někdejší evangelický, nyní obecní hřbitov s kaplí.\n"}
{"id": "539888", "url": "https://cs.wikipedia.org/wiki?curid=539888", "title": "Seznam katastrálních území v okrese Karviná", "text": "Seznam katastrálních území v okrese Karviná\n\nV této tabulce je uveden kompletní výčet katastrálních území Okresu Karviná, včetně rozlohy a sídel, které na nich leží.\n\nCelková výměra 356,26 km\n\nhttp://www.uir.cz/ Územně identifikační registr ČR\n"}
{"id": "539894", "url": "https://cs.wikipedia.org/wiki?curid=539894", "title": "Až se ucho utrhne", "text": "Až se ucho utrhne\n\n„Až se ucho utrhne“, v originále „When the Bough Breaks“, je jedna z epizod první sezóny seriálu \"\", která byla v České republice při své premiéře odvysílána jako osmnáctá v pořadí, zatímco ve Spojených státech jako sedmnáctá.\n\nUSS Enterprise D dorazí do systému Epsilon Mynos s cílem nalézt bájnou planetu Aldea. Zdejší obyvatelé vyvinuli technologii, která jejich planetě umožňuje se zneviditelnit. Po chvíli to posádka na můstku spatří, planeta se před jejich zraky odmaskuje. Deanna Troi cítí emoce mnoha bytostí a kapitán Jean-Luc Picard se rozhodne planetu prozkoumat. Ohlásí se jim žena jménem Rashella. Potvrdí posádce, že Aldeané vyvinuli ochranný systém planety před několika staletími jako obranu před nepřáteli. Rashella se transportuje na palubu Enterprise spolu s Raduem, nejvyšším představitelem Aldeanů. Transport uskuteční s pomocí ochranného štítu planety, který to umožňuje. Z Enterprise ale naopak žádný přenos na povrch planety není možný. Picard je oběma pozván na uvítací oslavu. Deanna ale varuje, že Aldeané od nich něco důležitého chtějí. Výsadek je následně pozván na planetu. Wesley Crusher je s nimi a ptá se Data na funkci ochranného štítu. Náhle ozáří palubu Enterprise paprsek a přenese na Aldeu všechny děti. Přestane také fungovat komunikace s výsadkem.\n\nWilliam Riker se dozvídá důvod jejich konání: Dlouhá léta nemají Aldeané žádné děti a nutně potřebují novou generaci. Obyvatelé mají v plánu na oplátku všechny děti vzdělat v technologii, která posune lidstvo o mnoho let kupředu. Výsadek návrh odmítá a Radue nechá skupinu vrátit zpět na loď, Wesley spolu s šesti dětmi zůstávají na povrchu. Kapitán Picard se hněvá a požaduje vrátit všechny děti. Radue ale přeruší veškerou komunikaci. Unesené děti jsou přiděleny do nových rodin, které podporují jejich talent. Žádnému z dětí se ale nový život vůbec nelíbí. Wesley se nových rodičů ptá na funkci ochranného štítu. Nedostane ale odpověď. Aldeané s jeho přesnou funkcí nejsou obeznámeni. Posádka objeví v aldeanských štítech mezeru, kudy by se dal dolů transportovat výsadek. Picard chce ale předtím vědět, jak se dětem daří. Spolu s doktorkou Crusherovou se chce přenést na povrch a zjistit, co způsobuje sterilitu zdejších obyvatel. Kapitán tedy objasňuje Raduovi paragrafy Hvězdné flotily, které předepisují návštěvu alespoň dvou členů výsadku, a Radue svolí. Na planetě se Raduovi snaží vysvětlit, že skuteční rodiče mají ke svým dětem zvláštní vztah. Doktorce a Wesleymu se nepozorovaně podaří udělat scan Duany. Po návratu kapitána a doktorky na palubu je Enterprise odmrštěna energetickým polem několik světelných let od Aldey. Cesta zpátky bude trvat celé tři dny.\n\nWesley zatím přesvědčí všechny děti, aby předstíraly pasivitu a projevily tak určitý odpor. Doktorka Crusherová objevila příčinu potíží Aldeanů, způsobuje je ochranný štít. Jejich civilizaci tím hrozí během několika let zánik. Záření štítu poškozuje ozónovou vrstvu planety. Federace by mohla svou technologií pomoci. Po návratu lodi k planetě se chce kapitán Picard s doktorkou znovu přenést na povrch k rozhovoru s Raduem. Riker s Datem mají mezitím skrz mezeru ochranného štítu osvobodit děti. Kapitánovi se podaří vysvětlit Aldeanům příčinu potíží. Radue souhlasí z průzkumem štítu, aby se o zařízení dozvěděli více. Enterprise se podaří posílit ozónovou vrstvu planety, takže ochranný štít může být deaktivován. Na Aldeu plánují vyslat skupinu lékařů z Federace, aby obyvatelům pomohli. Po návratu i s dětmi na palubu kapitánovi malá Alexandra děkuje za navrácení k matce. Kapitán poté dává příkaz k odletu z orbity.\n\n"}
{"id": "539895", "url": "https://cs.wikipedia.org/wiki?curid=539895", "title": "Praemuseologie", "text": "Praemuseologie\n\nPraemuseologie je předchůdkyní muzeologie.\n\nPrůkopníkem byl Johann G. T. Graesse (1814–1885), který vydal v roce 1877 první číslo periodika Zeitschrift für Museologie und Antiquitätenkunde. V tomto časopise v roce 1883 vyšel jeho příspěvek nazvaný Die Museologie als Fachwissenschaft. Sám nový termín muzeologie pojímal však velmi osobitě, spojoval ho s požadavkem studia a odpovídajícího vzdělání adeptů muzejní práce.\n\nSpojení muzejního fenoménu s vědou naznačuje počátek formování vlastního oboru muzeologie.\n\nKoncem 19. století vyvstaly snahy orientovat muzejní práci především na výchovu. Zastáncem tohoto směru byl především Alfred Lichtwark (1852–1914). U nás k těmto myslitelům můžeme zařadit Klimenta Čermáka (1852–1917) se známou statí Výchova v muzeologii. Kladl důraz na osvojování si specifických poznatků ve vztahu k muzejní práci.\n\nNa počátku 20. století byly vydány první muzejní časopisy. V roce 1901 Museums Journal a v roce 1905 Museumskunde, které jsou dokladem toho, že zájem o muzejní poznatky byly vnímány jako všeobecná potřeba. Přes výrazné muzeologické tendence se pohybovalo muzejní myšlení stále ještě na přechodu z fáze muzeografické do fáze muzeologické. Ještě v meziválečném pojetí muzeologie zůstal charakteristický názor, že předmětem tohoto oboru je muzeum, což se projevilo i na mezinárodním kongresu v roce 1934 v Madridu.\n\n\n"}
{"id": "539898", "url": "https://cs.wikipedia.org/wiki?curid=539898", "title": "Argentinská rallye 2002", "text": "Argentinská rallye 2002\n\nArgentinská rallye 2002 byla šestou soutěží Mistrovství světa v rallye 2002, která se konala ve dnech 16. až 19. května. Vítězem se stal Carlos Sainz s vozem Ford Focus RS WRC. Soutěž měřila 1460,69 km a měla 21 rychlostních zkoušek.\n\nSoutěž měla shodnou první a druhou etapu včetně startů rychlostních zkoušek. V neděli se pak jely testy, které byly v rámci mistrovství světa v nejvyšší nadmořské výšce. Kvůli neposlušným divákům byla zrušena hned první zkouška. Do vedení se dostal Marcus Grönholm na voze Peugeot 206 WRC. Jeho týmový kolega Richard Burns nabral při brodu vodu a byl až pátý. Druhý se držel Tommi Mäkinen se Subaru Impreza WRC. Mäkinenovi se ale porouchala převodovka a propadl se na třetí pozici za zlepšujícího Burnse. Ten se ale opět propadl brzy za něj. Poslední test vyhrál Freddy Loix s vozem Hyundai Accent WRC, který se tak dostal na šesté místo. Jeho týmoví kolegové Armin Schwarz a Juha Kankkunen ale hodně ztratili. Schwarz měl defekt a Kankkunen vyletěl z trati. Havaroval Francois Delecour s Mitsubishi Lancer Evo VII WRC a na sedmou pozici se dostal Gilles Panizzi s dalším Peugeotem. \n\nÚvod druhé etapy vyhrál Mäkinen. Naopak Grönholm měl poruchu hydrauliky. Další dvě zkoušky vyhrál Burns a Colin McRae, který byl ale až šestý. Loix odstoupil pro poruchu elektroniky a Schwarz pro závadu palivového čerpadla. Další tři zkoušky vyhrál Mäkinen a posunul se do čela. Třetí se držel Burns. \n\nV neděli naopak vyhrál první dva testy Grönholm a vrátil se na první místo. Mäkinen se snažil opět zvítězit ale havaroval. Grönholm byl penalizován za přijetí cizí pomoci. Zhasl mu totiž motor a závadu opravil s pomocí mechaniků mimo servisní zonu. Na první pozici se tak dostal Burns, pro kterého to znamenalo první vítězství pro Peugeotu. Jeho vůz ale neprošel kontrolou, protože měl lehčí setrvačník. Burns byl tak vyloučen a na první místo se posunul Sainz. Na pátém a šestém místě skončili vozy Škoda Octavia WRC v pořadí Toni Gardemeister a Kenneth Eriksson. Se třetím vozem týmu Škoda Motorsport jel Gabriel Pozzo, ale na body nedosáhl. \n\n"}
{"id": "539914", "url": "https://cs.wikipedia.org/wiki?curid=539914", "title": "Merlík vonný", "text": "Merlík vonný\n\nMerlík vonný (\"Dysphania ambrosioides\", dříve \"Chenopodium ambrosioides\") je jednoletá léčivá léčivá bylina z čeledi laskavcovité (původně merlíkovité). Původním areálem výskytu je Střední a Jižní Amerika. Extrakty z rostliny se používají tradičně v lidovém léčitelství v Jižní a Střední Americe již od dob Mayské civilizace. Komerčně vyráběný olej ze semen \"D. ambrosioides\" byl hlavním používaným anthelmitikem proti střevním parazitům u lidí (\"Ascaris lumbricoides\", měchovci či tenkohlavci) do objevu benzimidazolů. Podstatou antiparazitárního účinku je terpenická látka ascaridol obsažená především v semenech této rostliny.\n\n"}
{"id": "539916", "url": "https://cs.wikipedia.org/wiki?curid=539916", "title": "Michael Hrbata", "text": "Michael Hrbata\n\nMichael Hrbata (* 9. května 1971 Moravská Třebová) je český politik ODS, v letech 2010 až 2013 náměstek ministra obrany, v letech 2006 až 2010 poslanec Poslanecké sněmovny PČR.\n\nV letech 1989–1993 vystudoval Vojenskou vysokou školu Vyškov, poté politologii na CEVRO Institutu Praha a od roku 2007 je studentem doktorského studia na Policejní akademii Praha. Od roku 1994 do 2001 působil jako obchodní ředitel stavební společnosti Lawstav, s.r.o. Od roku 2001 do roku 2010 byl jednatelem soukromé stavební a obchodní společnosti PAREA, s.r.o.\n\nV komunálních volbách roku 2002 neúspěšně kandidoval do zastupitelstva města Vyškov za ODS. Zvolen sem byl v komunálních volbách roku 2006. Opětovně neúspěšně kandidoval v komunálních volbách roku 2010. Profesně se k roku 2002 uvádí jako podnikatel, v roce 2006 jako poslanec, roku 2010 coby náměstek ministra obrany.\n\nVe volbách v roce 2006 byl zvolen z osmého místa kandidátní listiny do poslanecké sněmovny za ODS (volební obvod Jihomoravský kraj). Zasedal ve sněmovním výboru pro obranu a byl jeho místopředsedou, v letech 2008–2010 byl členem výboru pro bezpečnost. Ve sněmovně setrval do voleb v roce 2010.\n\nPůsobí jako místopředseda regionálního sdružení ODS Jihomoravského kraje a předseda OS ODS Vyškov.\n\n22. července 2010 byl jmenován do funkce náměstka ministra obrany pro personalistiku. Jeho kompetence zahrnují personalistiku, vojenské školství a armádní sport. Disponuje bezpečnostní prověrkou západoevropské unie pro nakládání s materiály západoevropské unie do stupně „TAJNÉ“, bezpečnostní prověrkou NATO pro nakládání s řízenými dokumenty aliance NATO na stupeň „TAJNÉ“ a bezpečnostní prověrkou NBÚ na stupeň „TAJNÉ“ k nakládání s národními utajovanými dokumenty. Ovládá ruský, německý a anglický jazyk. V dubnu 2013 byl ministrem obrany ČR Vlastimilem Pickem z funkce náměstka odvolán.\n\n\n"}
{"id": "539932", "url": "https://cs.wikipedia.org/wiki?curid=539932", "title": "Hodoňovice", "text": "Hodoňovice\n\nHodoňovice (dříve Hodonovice, německy \"Swermwermsdorf\", \"Hodonowitz\",) je vesnice, část obce Baška v okrese Frýdek-Místek. Nachází se asi 1,5 km na jihozápad od Bašky. Prochází zde silnice I/56. V roce 2009 zde bylo evidováno 228 adres. V roce 2015 zde trvale žilo 699 obyvatel.\n\nHodoňovice je také název katastrálního území o rozloze 3,05 km².\n\nPrvní písemná zmínka o Hodoňovicích pochází z konce 14. století, když Hanco de Friedlant přejímá místecké léno včetně osady \"Quittendorf.\" Přesnější písemnou zmínkou o vesnici, občanech a daňových povinnostech je \"Urbář frýdecko-místeckého panství\" z roku 1580, který nechal zpracovat tehdejší majitel, Jiří z Lohova. Urbář zmiňuje, že se v obci nacházel jeden mlýn a jedna pila a asi 12 usedlostí, osídlených osadníky s českými jmény. V roce 1871 bylo velmi významné dokončení vodního a strojního náhonu, vedoucího od Hodoňovic přes Místek až do Sviadnova. Tento náhon poháněl mlýny, pily a stoupy ležící po celé trase, a hlavně také místecké textilní továrny. V roce 1875 byla dostavěna a vysvěcena kaple „Narození Panny Marie“. Později, roku 1885, byl založen také hřbitov. V této době měly Hodoňovice asi 436 občanů. V roce 1922 vzniká Sbor dobrovolných hasičů, a během let 1935 a 1936 probíhá elektrifikace. V obou světových válkách padlo několik místních občanů. Dne 9. dubna 1960, spojením obcí Baška, Kunčičky u Bašky a Hodoňovice, vzniká sloučená obec Baška.\n\n"}
{"id": "539937", "url": "https://cs.wikipedia.org/wiki?curid=539937", "title": "Ptáčník (Fryčovice)", "text": "Ptáčník (Fryčovice)\n\nPtáčník () je malá vesnice, část obce Fryčovice v okrese Frýdek-Místek. Nachází se asi 2 km na sever od Fryčovic. V roce 2009 zde bylo evidováno 23 adres. V roce 2001 zde trvale žilo 38 obyvatel.\n\nPtáčník leží v katastrálním území Fryčovice o výměře 16,47 km.\n\n"}
{"id": "539939", "url": "https://cs.wikipedia.org/wiki?curid=539939", "title": "Chlebovice", "text": "Chlebovice\n\nChlebovice () je část okresního města Frýdek-Místek. Nachází se na jihozápadě Frýdku-Místku. Prochází zde silnice I/48. V roce 2009 zde bylo evidováno 269 adres. V roce 2001 zde trvale žilo 736 obyvatel.\n\nChlebovice je také název katastrálního území o rozloze 7,75 km². patří k nejstarším obcím v regionu. Obec byla pravděpodobně založena ke konci 12. století. V roce 1620 tu došlo k tragické události, když byl ve chlebovických lesích valašskými zbrojníky zabit majitel frýdeckého panství Stanislav Bruntálský se svým doprovodem. Od svého vzniku byla obec součástí panství olomouckých biskupů a zpravována z města Hukvaldy.\nVesnice vznikla asi v sedmdesátých letech 13. století. Iniciátorem založení byl patrně olomoucký biskup Bruno ze Schauenburku, který hodlal výnosy z nové osady věnovat na vydržování čtyř jím založených kanovnických prebend. První zmínka o Chlebovicích v písemných pramenech pochází až z roku 1320. Původní název osady, tehdy zpustlé, byl Nemašchleb. Ves, zničenou patrně v neklidných dobách po smrti posledního Přemyslovce Václava III., měl obnovit Života z Lichnova, jemuž olomoucký biskup Konrád prodal v Chlebovicích svobodné fojtství. Chlebovice byly integrální součástí hukvaldského panství, v jehož svazku se jmenují již ve 30. letech 15. století. První konkrétnější zprávy v obci se objevují v roce 1581. Tehdy měly Chlebovice 21 usedlostí, svobodné mezi osadníky se objevují jména Jan Mikesků, Mikuláš a Pavel Hladno, Jura Hulla, Martin Nováků, Matěj Novák, Pavel Vylamů, Jiřík Sýkora, Václav Droběnka a další.\n\nO necelých sto let později, v roce 1676, měly Chlebovice celkem 33 usedlostí z toho 4 pusté. Zatímco ještě koncem 17. století v obci převažovaly selské usedlosti, v poslední čtvrtině 18. století už počtem převažovaly usedlosti chalupnické a podruzi, tedy nejméně majetné vrstvy obyvatel. Obec měla v roce 1771 393 obyvatel, z nichž 102 dětí. V roce 1812 bylo v Chlebovicích 69 domů, v roce 1900 106 domů 552 obyvatel. Hlavním zaměstnáním obyvatel Chlebovic bylo zemědělství a do konce 19. století i těžba vápence pálení vápna.\n\nŠkola v Chlebovicích vznikla koncem 18. nebo na počátku 19. století. První školní budova byla postavena v roce 1849 a druhá v roce 1902.\n\nZ významnějších spolků byla v roce 1903 založena Čtenářská beseda a v roce 1906 Sdružení křesťanskosociálních dělníků. Po 1. světové válce byla prolétařská strana tělovýchovy. Ihned po okupaci nacistickým Německem byla v Chlebovicích utvořena ilegální buňka KSČ, v obci byla umístěna vysílačka, psány a rozmnožovány ilegální letáky. 31. července 1942 provedlo gestapo v Chlebovicích velkou zatýkací akci, při které bylo zatčeno a uvězněno 37 občanů, z nichž 17 se již z věznic nevrátilo. Obec byla osvobozena 4. 5. 1945.\n\nV obci se nachází neobarokní Farní kostel sv. Cyrila a Metoděje postavený roku 1863.\n\nDne 9. července roku 2000 při sedmistém výročí obce došlo k vysvěcení dvou zvonů v místním kostele. V neděli dopoledne biskup František Václav Lobkowicz posvětil zvony, na které se složili chlebovicští občané. Před polednem byly nové zvony vytaženy do věže kostela. Ve sbírce na zvony shromáždili lidé z Chlebovic 285 tisíc korun. Oba dodala zvonařská firma rodiny Dytrychových z Brodku u Přerova. Zvony poklepal i děkan Josef Maňák a bývalý lidovecký ministr obrany Vilém Holáň, který seděl v kostele v první řadě. Po mši byly zvony vyneseny před kostel a uvázány an plošinu, která je dopravila do věže.\n\n"}
{"id": "539940", "url": "https://cs.wikipedia.org/wiki?curid=539940", "title": "Lysůvky", "text": "Lysůvky\n\nLysůvky () je část okresního města Frýdek-Místek. Nachází se na jihozápadě Frýdku-Místku. V roce 2009 zde bylo evidováno 90 adres. V roce 2001 zde trvale žilo 303 obyvatel.\n\nLysůvky je také název katastrálního území o rozloze 2,05 km². V katastrálním území Lysůvky leží i Zelinkovice.\nPůvodně se jednalo o jednotné katastrální území Lysůvky, od něhož se však roku 1873 oddělila nová obec Zelinkovice. Opětovné spojení obou obcí provedl ONV v Místku k 1. lednu 1954. Později došlo k opětovnému spojení obou katastrálních území.\n"}
{"id": "539941", "url": "https://cs.wikipedia.org/wiki?curid=539941", "title": "Zelinkovice", "text": "Zelinkovice\n\nZelinkovice () je část okresního města Frýdek-Místek. Nachází se na jihozápadě Frýdku-Místku. V roce 2009 zde bylo evidováno 96 adres. K 1. lednu 2017 zde trvale žilo 314 obyvatel.\nZelinkovice leží v katastrálním území Lysůvky o výměře 2,05 km².\n\nZelinkovice se roku 1873 oddělily od Lysůvek jako samostatná obec s vlastním katastrálním územím. Opětovné spojení obou obcí provedl ONV v Místku k 1. lednu 1954. Později došlo k opětovnému spojení obou katastrálních území.\n\nObec vznikla z návrhu Ondřeje Zelinky, hejtmana na Hukvaldech, kolem dokončené „císařské“ silnice vedoucí z Olomouce do Krakova v roce 1789. Prvním fojtem byl Jura Žáček. Celková rozloha katastru obce činila 129,8 ha vyčleněného z katastru Chlebovice a vrchnostenského lesa Rovňa. Bylo vyměřeno 36 dílů pozemku po 4 měřičce (0,8 ha), které byly přičleněny zájemcům za 20 zlatých na splátky z okolních vesnic, ale i ze Slezska. Usedlí byli povinni vykácet les a ze získaného jedlového dřeva si postavit chalupu. O tom, že nebylo jednoduché, svědčí to, že osídlování trvalo téměř 20 let a někteří zběhli. Původní dřevěnice měly v jedné části dvě místnosti, v druhé byl chlév pro dobytek s přístřeškem na seno.\n\nV roce 1812 uvádí popis hukvaldského panství pro Zelinkovice 37 domů, 229 obyvatel a 48 krav. V pozdější době byly údajně spojovány s obcemi Lysůvky a Lotrinkovice. Občané byli české národnosti a římskokatolického vyznání. Přifařeni byli přes kostel v Lysůvkách pod staříčskou faru. Své mrtvé ale pochovávali v Místku. Do roku 1902 byly Zelinkovice přiškoleny do Chlebovic. Toho roku byla na pozemku v Lotrinkovicích postavena občany obou obcí jednotřídní škola, která byla expoziturou školy v Chlebovicích. Od roku 1905 pak vznikla samostatná jednotřídní škola v Lotrinkovicích (nyní mateřská škola J. Myslivečka).\n\nVedle zemědělství, které vzhledem k malé výměře půdy nemohlo všechny uživit, pracovali občané v místeckém dvoře. Na robotu nechodili, ale platili ročně 4 zlaté z každého čísla domu. Přínosem pro obživu byl počátkem 19. století rozvoj domácího tkalcovství. Na vypůjčených stavech, které „faktorům“ spláceli, tkali z nakoupené příze a faktorům prodávali dokončené dílo. Této práci se věnovali celé rodiny včetně dětí od svítání do noci. Svítili si štípami (loučemi), voskové svíčky byly příliš drahé. Po roce 1850 se objevily petrolejové lampy, které byly nazývány věčným světlem, od něhož je škoda umírat. Elektrifikace (jedna žárovka do domku) proběhla v letech 1928-1929. Po úpadku domácího tkalcovství (poslední tkalci skončili s prací v roce 1910), pracovali v železárnách v Ostravě, Karlověhuti v Lískovci a hlavně v textilním průmyslu ve Frýdku-Místku.\n\nVelmi nepříznivě byla obec zasažena první světovou válkou 1914-1918. V té době měla 280 obyvatel, z nichž během války narukovalo 51 mužů. Ve válce jich padlo 11. Do čs. legií jich vstoupilo 7. V roce 1921 bylo obci registrováno 315 obyvatel. V roce 1921 zde založili Tělovýchovnou jednotu Sokol pro obce Zelinkovice, Lysůvky a Chlebovice. V roce 1941 vznikl sbor dobrovolných hasičů. Obec byla osvobozena od německých fašistů 4. května 1945 bez padlých. Jedno 17leté děvče bylo zabito odraženou kulkou po nechtěném výstřelu.\n\nV roce 1905 se v místní hospodě (nyní Motorest u Fojtíků) narodil Aloisu Slavickému syn Jaroslav. Zde se zastavoval Leoš Janáček a působil na hudebně nadaného Jaroslava, který se stal profesorem na Hudební fakultě Karlovy univerzity v Praze. Zde se jako zakladatel a předseda sdružení Bezručův kraj zasloužil o propagaci lašského kraje, zvyků, slezské kultury. Jak krásně dovedl opěvovat nejen hubou, ale i verši své Zelinkovice ukazuje básnička:\n"}
{"id": "539943", "url": "https://cs.wikipedia.org/wiki?curid=539943", "title": "François Duval", "text": "François Duval\n\nFrançois Duval (* 18. listopadu 1980) je belgický rallyeový jezdec.\n\nPůvodně závodil na motokárách a stal se mistrem Belgie 1995, 1997 a 1998. Do rallye se dostal až v roce 1999. Jeho otec byl mistrem Belgie ve sprintrallye a tak syna podporoval. První soutěž absolvoval Duval s vozem Citroën Saxo a skončil třetí v rámci Saxo Cupu. V seriálu čtyřikrát vyhrál a stal se jeho celkovým vítězem. Pro sezonu 2000 se zúčastnil domácího mistrovství, kde skončil třetí. Navíc byl jezdcem juniorského týmu Mitsubishi Ralliart a měl k dispozici Mitsubishi Lancer Evo. V roce 2001 se krom Lanceru posadil i do vozu Ford Puma Kit Car S1600. Navíc mu tým Ford M-Sport umožnil startovat i s vozem Ford Focus WRC. Dokonce vedl na Kypru. V následujícím roce z týmu odešli Colin McRae a Carlos Sainz. Tým Ford tak angažoval jako jedničku Markko Märtina a Duvala. Hned od počátku dosahoval dobrých výkonů a skončil v sezoně osmý. \nPro sezonu mistrovství světa v rallye 2005 se stal jezdcem týmu Citroën Sport. Ale po havárii musel několik soutěží vynechat a nahradil jej Sainz. Také získal své doposud jediné vítězství na Australské rallye. Po odchodu týmu Citroën startoval se soukromým vozem Škoda Fabia WRC. Pro sezonu mistrovství světa v rallye 2008 přestoupil k týmu Stobart a startoval opět s Focusem. V roce 2009 začal startovat v šampionátu IRC s vozem Fabia S2000. V Ypres rallye 2009 ale havaroval.\n"}
{"id": "539945", "url": "https://cs.wikipedia.org/wiki?curid=539945", "title": "Frýdlant (Frýdlant nad Ostravicí)", "text": "Frýdlant (Frýdlant nad Ostravicí)\n\nFrýdlant () je část města Frýdlant nad Ostravicí v okrese Frýdek-Místek. V roce 2009 zde bylo evidováno 1957 adres. V roce 2001 zde trvale žilo 8264 obyvatel.\n\nFrýdlant leží v katastrálním území Frýdlant nad Ostravicí o rozloze 9,14 km.\n"}
{"id": "539947", "url": "https://cs.wikipedia.org/wiki?curid=539947", "title": "Lubno (Frýdlant nad Ostravicí)", "text": "Lubno (Frýdlant nad Ostravicí)\n\nLubno () je vesnice, část města Frýdlant nad Ostravicí v okrese Frýdek-Místek. Nachází se asi 1,5 km na severovýchod od Frýdlantu nad Ostravicí. V roce 2009 zde bylo evidováno 383 adres. V roce 2001 zde trvale žilo 517 obyvatel.\n\nLubno je také název katastrálního území o rozloze 7,93 km.\n\nNa bývalém evangelickém hřbitově se nachází pomník Mistra Jana Husa z roku 1921.\n\n"}
{"id": "539948", "url": "https://cs.wikipedia.org/wiki?curid=539948", "title": "Nová Ves (Frýdlant nad Ostravicí)", "text": "Nová Ves (Frýdlant nad Ostravicí)\n\nNová Ves () je velká vesnice, část města Frýdlant nad Ostravicí v okrese Frýdek-Místek. Nachází se asi 2 km na jihovýchod od Frýdlantu nad Ostravicí. V roce 2009 zde bylo evidováno 525 adres. V roce 2001 zde trvale žilo 1010 obyvatel.\n\nNová Ves leží v katastrálním území Nová Ves u Frýdlantu nad Ostravicí o rozloze 4,8 km.\n"}
{"id": "539949", "url": "https://cs.wikipedia.org/wiki?curid=539949", "title": "Dolní Sklenov", "text": "Dolní Sklenov\n\nDolní Sklenov () je vesnice, část obce Hukvaldy v okrese Frýdek-Místek. Nachází se asi 1 km na severozápad od Hukvald. Prochází zde silnice II/486. V roce 2009 zde bylo evidováno 255 adres. V roce 2001 zde trvale žilo 455 obyvatel.\n\nDolní Sklenov leží v katastrálním území Sklenov o výměře 10,98 km.\n\n"}
{"id": "539950", "url": "https://cs.wikipedia.org/wiki?curid=539950", "title": "Horní Sklenov", "text": "Horní Sklenov\n\nHorní Sklenov () je vesnice, část obce Hukvaldy v okrese Frýdek-Místek. Nachází se asi 1 km na západ od Hukvald. V roce 2009 zde bylo evidováno 78 adres. V roce 2001 zde trvale žilo 195 obyvatel.\n\nHorní Sklenov leží v katastrálním území Sklenov o výměře 10,98 km.\n\n"}
{"id": "539951", "url": "https://cs.wikipedia.org/wiki?curid=539951", "title": "Měrkovice", "text": "Měrkovice\n\nMěrkovice () je vesnice, část obce Kozlovice v okrese Frýdek-Místek. Nachází se asi 2 km na severozápad od Kozlovic. V roce 2009 zde bylo evidováno 84 adres. V roce 2001 zde trvale žilo 220 obyvatel.\n\nMěrkovice je také název katastrálního území o rozloze 1,38 km.\n\n"}
{"id": "539952", "url": "https://cs.wikipedia.org/wiki?curid=539952", "title": "Myslík", "text": "Myslík\n\nMyslík () je část obce Palkovice v okrese Frýdek-Místek. Nachází se na jihozápadě Palkovic. V roce 2009 zde bylo evidováno 262 adres. V roce 2001 zde trvale žilo 446 obyvatel.\n\nMyslík je také název katastrálního území o rozloze 6,66 km.\n"}
{"id": "539953", "url": "https://cs.wikipedia.org/wiki?curid=539953", "title": "Oprechtice (Paskov)", "text": "Oprechtice (Paskov)\n\nOprechtice () je vesnice, část města Paskov v okrese Frýdek-Místek. Nachází se asi 2 km na západ od Paskova. V roce 2009 zde bylo evidováno 77 adres. V roce 2001 zde trvale žilo 212 obyvatel.\n\nOprechtice leží v katastrálním území Oprechtice ve Slezsku o rozloze 0,58 km².\n\n"}
{"id": "539954", "url": "https://cs.wikipedia.org/wiki?curid=539954", "title": "Dolní Líštná", "text": "Dolní Líštná\n\nDolní Líštná (pol.: \"Leszna Dolna\", něm.: \"Nieder Lischna\") je městská část, která se nachází ve východní části města Třince ležícího v okrese Frýdek-Místek. Touto městskou částí prochází silnice II/476. V roce 2009 zde bylo evidováno 405 adres. V roce 2001 zde trvale žilo 4888 obyvatel. V této části se nachází nemocnice a sídliště Sosna, kde žije většina obyvatel. K dalším lokalitám patří Folvark, kde se nachází městský hřbitov s obřadní síni, katolický kostel svatého Alberta s farou a starší zástavba bytových domů nižší kategorie, a dále tzv. fašistovská kolonie s podobnou výstavbou domů jako na Folvarku. Část Dolní Líštné, kudy protéká potok Líštnice a směrem k městským částem Horní Líštna, Kojkovice a Osůvky, je zastavěna rodinnými domy.\n\nDolní Líštná je také název katastrálního území o rozloze 4,8 km.\n\nPůvodně samostatná obec Dolní Líštná byla k městu Třinec připojena v roce 1946. V roce 1939 měla obec Dolní Líštná 2435 obyvatel, k slezské národnosti se tehdy přihlásilo 1525, k polské národnosti 700, k české 36 a k německé 172 obyvatel.\n\n\n\n"}
{"id": "539955", "url": "https://cs.wikipedia.org/wiki?curid=539955", "title": "Kazimír II. Těšínský", "text": "Kazimír II. Těšínský\n\nKazimír II. Těšínský († 1528) byl těšínský kníže z rodu slezských Piastovců, byl označován též jmény Kazik z Fryštátu nebo Kazko z Těšína, princ ve Fryštátě.\n\nFormálním knížetem těšínským se stal po smrti svého otce Boleslava II. v roce 1452. Faktickou vládu vykonával jeho strýc Přemysl II., se kterým se ale roku 1460 začal dělit o vládu. Během česko-uherských válek stranil Vladislavovi Jagellonskému, zatímco jeho strýc zachovával loajalitu Matyáši Korvínovi. To umožnilo Těšínskému knížectví vyhnout se relativně velkým válečným útrapám.\n\nPo Přemyslově smrti roku 1477 se stal Kazimír II. vládcem celistvého Těšínska a přesídli z Fryštátu do Těšína. Velmi se zasloužil o rozvoj a zvelebení města Fryštátu a Těšína. V roce 1479 připadlo tzv. olomouckou smlouvou Slezsko Matyáši Korvínovi. I přesto, že byl těšínský kníže straníkem Vladislava, podařilo se mu uchovat své postavení (na rozdíl od jiných Vladislavových stoupenců). Po smrti Korvína převzal vládu nad Slezskem dle úmluv král Vladislav. Kazimír byl za svou oddanost odměněn, několikrát zastával úřad vrchního slezského hejtmana a stal se i hejtmanem Opavského knížectví. Roku 1498 navíc obdržel speciální privilegium, díky němuž mohlo být Těšínské knížectví děděno i v ženské linii až do čtvrtého kolena.\n\nZa jeho vlády došlo v Těšínsku k hospodářskému rozvoji, začala tzv. valašská kolonizace v části těšínských Beskyd. Sám Kazimír podporoval rozvoj rybníkářství a obnovil i těšínskou knížecí mincovnu, odprodanou roku 1438 městu Těšínu. Avšak nákladná knížecí politika stála spoustu peněz a proto došlo k odprodeji některých komorních statků, např. Pštinské panství bylo odprodáno Thurzům za 40 000 zlatých.\n\nKazimír II. se oženil s Johanou z Poděbrad (1460 - 1496), dcerou Viktorína z Poděbrad syna krále Jiřího z Poděbrad. Jelikož přežil oba své syny (Fridricha a Václava), ujal se po jeho smrti knížectví jeho vnuk Václav III. Adam.\n\n"}
{"id": "539956", "url": "https://cs.wikipedia.org/wiki?curid=539956", "title": "Horní Líštná (Třinec)", "text": "Horní Líštná (Třinec)\n\nHorní Líštná (pol.: \"Leszna Górna\", něm.: \"Ober Lischna\") je část města Třinec v okrese Frýdek-Místek. Nachází se na východě Třince. Prochází zde silnice II/476. V roce 2009 zde bylo evidováno 88 adres. V roce 2001 zde trvale žilo 307 obyvatel.\n\nHorní Líštná je také název katastrálního území o rozloze 2,14 km.\n\nKatastrální území zaujímá zhruba šestinu původní vesnice Horní Líštná, zbytek patří od rozdělení Těšínska v roce 1920 k Polsku a tvoří stejnojmennou obec v okrese Těšín. Česká část byla k městu Třinec připojena v roce 1960.\n\nRoku 1859 byl Horní Líštné založen evangelický hřbitov.\n\nV roce 1939 měla celá Horní Líštná 941 obyvatel, k slezské národnosti se tehdy přihlásilo 787, k polské národnosti 139, k české 8 a k německé 3 obyvatel.\n\n"}
{"id": "539957", "url": "https://cs.wikipedia.org/wiki?curid=539957", "title": "Kanada (Třinec)", "text": "Kanada (Třinec)\n\nKanada je část města Třinec v okrese Frýdek-Místek. Nachází se na jihozápadě Třince. V roce 2009 zde bylo evidováno 273 adres. V roce 2001 zde trvale žilo 1042 obyvatel. V této městské části bydlí občané v rodinných domcích, případně v menších domech starší bytové zástavby. Nachází se zde učiliště (Střední odborná škola Třineckých železáren), budova pro předškolní děti a žáky prvního stupně základní školy, menší zdravotnická střediska, noclehárna pro lidi bez přístřeší aj. Na jihozápadním okraji v zalesněné části je malá přehradní nádrž sloužící k rybaření s příznačným názvem „Kanaďanka“.\n\nKanada leží v katastrálním území Konská o výměře 8,43 km.\n\n\n"}
{"id": "539959", "url": "https://cs.wikipedia.org/wiki?curid=539959", "title": "Karpentná", "text": "Karpentná\n\nKarpentná (, ) je část města Třinec v okrese Frýdek-Místek. Nachází se na jihovýchodě Třince. V roce 2009 zde bylo evidováno 178 adres. V roce 2001 zde trvale žilo 712 obyvatel.\n\nKarpentná je také název katastrálního území o rozloze 5,13 km.\n\nPrvní písemná zmínka o obci je z roku 1619.\n\nV roce 1939 měla obec Karpentná 679 obyvatel, k slezské národnosti se tehdy přihlásilo 648, k polské národnosti 25, k české 2 a k německé 3 obyvatel. Původně samostatná obec Karpentná byla k městu Třinec připojena v roce 1980.\n\n\n\n"}
{"id": "539960", "url": "https://cs.wikipedia.org/wiki?curid=539960", "title": "Kojkovice (Třinec)", "text": "Kojkovice (Třinec)\n\nKojkovice (pol.: \"Kojkowice \") jsou část města Třinec v okrese Frýdek-Místek. Nachází se na východě Třince. V roce 2009 zde bylo evidováno 85 adres. V roce 2001 zde trvale žilo 256 obyvatel.\n\nKojkovice leží v katastrálním území Kojkovice u Třince o rozloze 1,87 km.\n\nPůvodně samostatná obec Kojkovice byla k městu Třinec připojena v roce 1960. V roce 1939 měla obec Kojkovice 352 obyvatel, k slezské národnosti se tehdy přihlásilo 244, k polské národnosti 96 a k české 6 obyvatel.\n\nMalá severní část původních Kojkovic se po rozdělení Těšínska stala součástí dnes polského Puncova.\n\n\n"}
{"id": "539961", "url": "https://cs.wikipedia.org/wiki?curid=539961", "title": "Konská (Třinec)", "text": "Konská (Třinec)\n\nKonská (pol.: \"Końska\", ) je část města Třinec v okrese Frýdek-Místek. Nachází se na západě Třince. V roce 2009 zde bylo evidováno 476 adres. V roce 2001 zde trvale žilo 1532 obyvatel.\n\nKonská je také název katastrálního území o rozloze 8,43 km. V katastrálním území Konská leží i Kanada.\n\nPrvními majiteli obce Konské, která leží 5 kilometrů jihovýchodně od Těšína, byla těšínská knížata. V letech 1570–1657 jí vlastnili Sobkové z Kornic. Jeden z členů tohoto rodu postavil již v 17. století na pravém břehu Olzy menší barokní dvůr s hospodským zázemím. Po Sobcích se majitelé Konské často střídali. V roce 1791 koupil Konskou od hraběte Františka Vlčka z Dobré Zemice baron Jiří II. Bees z Chrostiny, zemský správce a předseda krajského soudu v Těšíně. Se svou ženou, hraběnkou Marii Annou Viplarovou z Ulšic, měl tři syny. Po jeho smrti v roce 1819 se majitelem Konské a Nebor stal prostřední z nich, Karel I.\n\nPůvodně samostatná obec Konská byla k městu Třinec připojena v roce 1946. V roce 1939 měla obec Konská 3935 obyvatel, k slezské národnosti se tehdy přihlásilo 2875, k polské národnosti 645, k české 90 a k německé 305 obyvatel. Stával zde kostel Všech svatých, který byl kvůli rozšiřování Třineckých železáren v roce 1957 zbořen.\n\nKarel I. v Konské hospodařil ještě za otcova života a koncem 30. let 19. století se rozhodl postavit na místě tzv. Úředního domu okázalé sídlo v empírovém stylu. Podobnou iniciativu projevil jeho bratr Jiří III. v Hnojníku, kde ve stejné době vznikl architektonicky velmi podobný objekt. Bratři Beesové zadali projektové práce známému vídeňskému architektovi Josefu Kornhäuslovi.\n\nNový zámek, jehož hlavní severní fasáda byla orientována k zahradě, se skládal z dvoupatrového centrálního traktu s patrovými přístavbami po stranách. Přízemí tvořil rustikální podstavec rozdělený arkádami. Ten podpíral šest přesně uspořádaných iónských sloupů, které členily fasádu a nesly široce profilovanou římsu, jež se na ose budovy lomila v trojúhelníkový výklenek, pod nímž byly umístěny hodiny. Ve druhém patře se nacházela dvojitá okna a v prvním patře okna s motivem serliany. Symetrii fasády zdůrazňoval sloupový portál nad vchodem do zámku, jenž podpíral balkón. O něco skromnější výzdobu měla jižní jednopatrová fasáda. Zámek byl kryt valbovou střechou, nad níž dominoval  menší ortogonální belveder. Idylický vzhled a polohu zámku nakonec zachytil na svém akvarelu amatérský malíř Emanuel Kratochvíl z Kronbachu.\n\nKonská zůstala v rukou Beesů do roku 1894, kdy ji syn zakladatele zámku Karel II. Prodal Kvídovi a Karolíně Grohmannovým. Zámek s parkem a 9 hektary pozemku nabylo v roce 1913 Rolnické sdružení v Těšíně, které zde v roce 1919 založilo polskou dívčí hospodářskou školu. Ta zde působila až do začátku války.\n\nV roce 1949 byla Matice školská v Konské nucena prodat zámek železárnám v sousedním Třinci. V památkovém objektu byly zřízeny sklady a sociální zařízení pro pro pracovníky vysokokopecní vsázky. Již o dva roky dříve byl zámek vyňat z registru památkové ochrany. Během poslední opravy v roce 1992 zmizely cenné architektonické prvky z fasád, byla vyměněna okna a boční křídla zvýšená o další patro. Hladká fasáda byla natřena křiklavě růžovou a červenou barvou. Dnes jsou zde umístěny kanceláře a šatny.\n\n„Sanssouci“ je název oblíbeného zámku krále Friedricha II. Velikého v Postupimi u Berlína, kde, jak napovídá samotný název, mohl žít bez starostí a daleko od svých povinností. Tento název se zalíbil také baronům Beesům z Chrostiny, kteří ve vzdálenosti asi 2 km od svého sídla v Konské vystavěli na pravém břehu Olzy menší zámeček. Šlo o pětiosou patrovou stavbu s mělkým vstupním rizalitem na západní straně. Byla kryta mansardovou střechou s menší věžičkou, snad pro zvoničku. Po obou stranách budovy se nacházely dlouhé přízemní stavby hospodářského charakteru, které tak tvořily před i za zámkem vnější ohraničená nádvoří. K přednímu nádvoří vedla široká brána a za celým komplexem se nacházel menší park.\n\nToto letní sídlo však pánům na Konské dlouho nesloužilo. Železárny, které ve 2. polovině 19. století zaznamenaly výrazný rozvoj, dravě rozšiřovaly svou rozlohu. Proto baron Karel Bees z Chrostiny prodal v roce 1888 část Konské spolu se zámečkem „Sanssouci“ arciknížeti Albrechtu Habsburskému, tehdejšímu majiteli železáren. Byly v něm umístěny kanceláře a byty pro zaměstnance. Zámeček však ztratil svůj charakter letního šlechtického sídla, když v jeho bezprostřední blízkosti začalo vznikat stále více průmyslových objektů. Nakonec bylo „Sanssouci“ v roce 1953, během přestavby sousedních mechanických dílen, rozebráno. Po zámečku zůstal pouze název, kterého se dodnes v železárnách užívá, ale nyní tento francouzský výraz „bez starostí“ zní v souvislosti s průmyslovým prostředím podniku poněkud zvláštně.\n\n\n\n"}
{"id": "539962", "url": "https://cs.wikipedia.org/wiki?curid=539962", "title": "Lyžbice", "text": "Lyžbice\n\nLyžbice (pol.: \"Łyżbice\", něm.: \"Lischbitz\") je část města Třinec v okrese Frýdek-Místek. Nachází se na jihu Třince. V roce 2009 zde bylo evidováno 1249 adres. V roce 2001 zde trvale žilo 18173 obyvatel.\n\nLyžbice je také název katastrálního území o rozloze 4,76 km.\n\nPůvodně samostatná obec Lyžbice byla k městu Třinec připojena v roce 1946. V roce 1939 měly Lyžbice 1668 obyvatel, k slezské národnosti se tehdy přihlásilo 1204, k polské národnosti 344, k české 13 a k německé 100 obyvatel. Lyžbicemi prochází železniční trať se zastávkou Třinec Centrum. Na východ od železnice až k řece Olši, tzn. za tratí, se nachází zástavba rodinných domů, dřevomodelárna a garážová osada. Od tratě na západ až k evropské silnici E75 jsou Lyžbice zastavěny panelovými domy a jsou zde obchodní centra s dvěma náměstími, z nichž níže položené nese název T. G. Masaryka, a výše položené, nacházející se na tzv. Terase, s názvem Svobody. U náměstí Svobody se nachází kino Kosmos, kulturní dům Trisia, hotel Steel, Finanční úřad aj. Na západ od E75 se nachází lokalita Kamionka, kde je opět zástavba rodinných domů a evangelický hřbitov.\n\n\n"}
{"id": "539963", "url": "https://cs.wikipedia.org/wiki?curid=539963", "title": "Osůvky", "text": "Osůvky\n\nOsůvky () jsou část města Třinec v okrese Frýdek-Místek. Nachází se na severovýchodě Třince. V roce 2009 zde bylo evidováno 121 adres. V roce 2001 zde trvale žilo 425 obyvatel.\n\nOsůvky leží v katastrálním území Český Puncov o rozloze 2,46 km. Jedná se o pětinu území původní vesnice Puncov, která se po rozdělení Těšínska ocitla na české straně, zbytek tvoří samostatnou vesnici v Polsku.\n\n"}
{"id": "539964", "url": "https://cs.wikipedia.org/wiki?curid=539964", "title": "Staré Město (Třinec)", "text": "Staré Město (Třinec)\n\nStaré Město (pol.: \"Stare Miasto \") je část města Třinec v okrese Frýdek-Místek. V roce 2009 zde bylo evidováno 775 adres. V roce 2001 zde trvale žilo 5909 obyvatel.\n\nStaré Město leží v katastrálním území Třinec o výměře 6,78 km.\n\n\n"}
{"id": "539965", "url": "https://cs.wikipedia.org/wiki?curid=539965", "title": "Klasický dostih", "text": "Klasický dostih\n\nKlasický dostih je nejdůležitější dostihovou výkonnostní zkouškou anglických plnokrevníků. Jedná se o dostih pro tříleté koně, ve kterém nesou všichni účastníci stejnou hmotnost, jen klisny mají oproti hřebcům a valachům úlevu 1,5 kg.\n\nV České republice se běhá celkem pět klasických rovinových dostihů:\n\n\nZvítězí-li kůň ve všech dostizích, vypsaných pro klisny, hřebce i valachy, získá tzv. Klasickou trojkorunu.\n\nKlasické dostihy se běhají i v dostizích klusáků.\n\nVětšina států, hodnotících chov anglických plnokrevníků, pořádá obdobu nejslavnějšího klasického dostihu – derby. Existuje tak Irské derby, Slovenské derby i Australské derby. Obdobně se v různých státech můžeme setkat s dostihy, nesoucí po britském vzoru název Derby, St. Leger či Oaks. Někdy je název změněn (samo anglické derby nese název Epsom Derby), ale délka tratě zůstává zachována, jindy se od anglického vzoru liší i délkou tratě. Tak se třeba japonské derby jmenuje Tokyo Yūshun (běží se na 2400 m) a japonský St. Leger Kikuka Sho (běží se na 3000 m, zatímco britský St. Leger je na 2937 m a kupříkladu irský na 2816 m). Základním určením pro formální i neformální označení dostihu jedním ze tří uvedených názvů zůstává délka tratě, vhodná buď pro sprintery, vytrvalce, nebo supervytrvalce.\n"}
{"id": "539966", "url": "https://cs.wikipedia.org/wiki?curid=539966", "title": "Seznam katastrálních území v okrese Frýdek-Místek", "text": "Seznam katastrálních území v okrese Frýdek-Místek\n\nV této tabulce je uveden kompletní výčet katastrálních území Okresu Frýdek-Místek, včetně rozlohy a sídel, které na nich leží.\n\nCelková výměra 1208,5 km\n\nhttp://www.uir.cz/ Územně identifikační registr ČR\n"}
{"id": "539971", "url": "https://cs.wikipedia.org/wiki?curid=539971", "title": "Nohonitcovité", "text": "Nohonitcovité\n\nNohonitcovité (\"Podostemaceae\") je čeleď vyšších dvouděložných rostlin z řádu malpígiotvaré (\"Malpighiales\"). Jsou to sladkovodní byliny často bizarního vzhledu a se zajímavou ekologií, připomínající spíše mořské řasy než vyšší rostliny. Rostou v rychle proudících vodních tocích v tropech celého světa.\n\nZástupci čeledi nohonitcovité jsou jednoleté nebo vytrvalé sladkovodní byliny, vzhledem spíše připomínající mořské řasy než vyšší rostliny. Jejich vegetativní stavba je dosti různorodá. Stonek může být redukovaný nebo naopak prodloužený, jednoduchý nebo sympodiálně větvený, někdy zploštělý. Na bázi rostlin je většinou plochý stélkovitý útvar kořenového nebo stonkového původu. Rostliny se přichycují k podkladu pomocí specializovaných adventivních a většinou jednobuněčných kořenů hákovitého tvaru, tzv. hapter. Adventivní kořeny jsou zploštělé, nitkovité, pásovité nebo terčovité, plazivé nebo částečně vzplývající, někdy jsou též prchavé nebo chybějí. Kořeny bývají zelené a fotosyntetizující.\nListy jsou střídavé, dvouřadé až trojřadé, jednoduché, vidličnatě dělené nebo různě laločnaté až složené, vstřícné, šupinovité nebo vlasovité, celistvé nebo laločnaté. Žilnatina listů je zpeřená, dlanitá nebo vidličnatá. Listy mohou být velmi drobné i dosti rozměrné (až 2 metry dlouhé u druhu \"Mourera fluviatilis\").\n\nKvěty jsou oboupohlavné, drobné, pravidelné až souměrné, krátce nebo dlouze stopkaté, jednotlivé, úžlabní či vrcholové nebo v úžlabních svazečcích či klasech, s nerozlišeným okvětím v počtu 1 až 25 volných nebo na bázi krátce srostlých plátků. Okvětí může být petaloidní nebo redukované v drobné šupiny.\nOkvětní lístky jsou šupinovité, čárkovité nebo lžicovité a vyrůstají okolo semeníku nebo jen z jedné strany. Tyčinky jsou v počtu 1 až 35, volné nebo srůstající ve spodní části v andropodium. Semeník je svrchní, srostlý ze 2 nebo 3 plodolistů a se stejným počtem komůrek, výjimečně jednoplodolistový. Blizen je 1 až 3, čnělka je vyvinuta nebo jsou blizny přisedlé. Plodem je tobolka obsahující 2 až mnoho drobných semen. Vnější obal semen je tlustý a po nabobtnání semen slizovitý.\n\nČeleď nohonitcovité zahrnuje asi 270 druhů v 50 rodech. Je rozšířena v tropech celého světa s přesahy do subtropů. Pouze jediný druh, nohonitec \"Podostemum ceratophyllum\", přesahuje do mírného pásu (východní oblasti USA a Kanady). V tropické Americe jsou rozšířeny od Mexika přes Amazonii po východní Argentinu a Uruguay. Jediný rod, \"Tristichia\", je zastoupen v tropech Nového i Starého světa. Vyskytují se v celé subsaharské Africe a na Madagaskaru. V Asii jsou rozšířeny od Indie po jižní Japonsko a jihovýchodní Asii. V Číně se vyskytují 4 druhy ve 3 rodech. V Austrálii je výskyt této čeledi omezen na severní část kontinentu.\n\nZástupci čeledi rostou vesměs v proudících, živinami chudých, oligotrofních vodách na kyselém podkladu. Vápencovému podloží se vyhýbají.\n\nNohonitcovité jsou největší čeleď striktně vodních rostlin.\nJejí zástupci náležejí mezi tzv. rheofyty, tedy rostliny rostoucí v proudící vodě. Většina druhů roste přichycena na skalách v prudších tocích s kolísající vodní hladinou a ve vodopádech na otevřených, slunných stanovištích, nemnohé druhy (\"Tristicha trifaria\") však mohou růst i ve stínu poříčního lesa.\nVe vlhkém období roku jsou rostliny ponořené a rozvíjejí se listy, při poklesu hladiny rostliny vykvétají a plodí.\nNa podkladu se rostliny přichycují pomocí specializovaných hákovitých adventivních kořenů, tzv. hapter. Haptery vylučují lepkavé polysacharidy, kterými se rostlina přichycuje k biofilmu, tvořenému sinicemi na povrchu podkladu.\n\nNeobvyklé morfologické znaky čeledi včetně embryologie vedly v minulosti k jejímu zařazování na různá a dosti odlišná místa taxonomického systému. Cronquist i Tachtadžjan systému ji řadili do samostatného řádu \"Podostemales\" v rámci podtřídy \"Rosidae\", Dahlgren do řádu lomikamenotvaré (\"Saxifragales\"). V molekulárním systému APG je zprvu ponechána nezařazená v rámci skupiny \"Rosids\", později umístěna do řádu malpígiotvaré (\"Malpighiales\"). Sesterskou skupinou této bizarní čeledi je podle kladogramů Angiosperm Phylogeny Group čeleď třezalkovité (\"Hypericaceae\").\n\nNěkteré znaky jsou mezi dvouděložnými unikátní: pohlavní proces probíhá bez dvojitého oplození, vývoj zárodečného vaku je redukován, a přítomnost nucelárního plasmodia. endosperm\n\nV Rusku byly nalezeny fosílie rostliny nazvané \"Nitophyllites zaisanica\", pocházející z pozdního eocénu a řazené k čeledi \"Podostemaceae\".\n\n\nNěkteré druhy jsou v sušší sezóně využívány lokálně jako krmivo pro dobytek. Prášek z listů\n\"Rhyncholacis\" je v Amazonii používán jako pálivé koření a popel jako náhrada soli.\n\n\"Angolaea\",\n\"Apinagia\",\n\"Autana\",\n\"Castelnavia\",\n\"Ceratolacis\",\n\"Cipoia\",\n\"Cladopus\",\n\"Cussetia\",\n\"Dalzellia\",\n\"Diamantina\",\n\"Dicraeanthus\",\n\"Diplobryum\",\n\"Djinga\",\n\"Endocaulos\",\n\"Farmeria\",\n\"Hanseniella\",\n\"Hydrobryum\",\n\"Hydrodiscus\",\n\"Indodalzellia\",\n\"Indotristicha\",\n\"Inversodicraea\",\n\"Jenmaniella\",\n\"Ledermanniella\",\n\"Leiothylax\",\n\"Letestuella\",\n\"Lonchostephus\",\n\"Lophogyne\",\n\"Macarenia\",\n\"Macropodiella\",\n\"Marathrum\",\n\"Monostylis\",\n\"Mourera\",\n\"Noveloa\",\n\"Oserya\",\n\"Paleodicraeia\",\n\"Paracladopus\",\n\"Podostemum\",\n\"Polypleurum\",\n\"Rhyncholacis\",\n\"Saxicolella\",\n\"Sphaerothylax\",\n\"Stonesia\",\n\"Terniopsis\",\n\"Thawatchaia\",\n\"Thelethylax\",\n\"Tristicha\",\n\"Weddellina\",\n\"Wettsteiniola\",\n\"Willisia\",\n\"Winklerella\",\n\"Zehnderia\",\n\"Zeylanidium\"\n\n"}
{"id": "539973", "url": "https://cs.wikipedia.org/wiki?curid=539973", "title": "Railway Gazette International", "text": "Railway Gazette International\n\nRailway Gazette International je anglicky psaný ekonomický časopis píšící o železniční dopravě, metru, tramvajové dopravě\na nejnovějších událostech v těchto oblastech, vydávaný v Londýně. Jedná se o měsíčník.\n\nJeho vlastníkem je společnost DVV Media.\n\nPrvní číslo vyšlo roku 1835:\n\nRailwayGazette.com oficiální internetová stránka\n"}
{"id": "539989", "url": "https://cs.wikipedia.org/wiki?curid=539989", "title": "Olivia Hussey", "text": "Olivia Hussey\n\nOlivia Hussey, rodným jménem Olivia Osuna (* 17. dubna 1951 v Buenos Aires, Argentina), je herečka anglo-argentinského původu, kterou proslavila role Julie ve filmové verzi Shakespearovy tragédie \"Romeo a Julie\" italského režiséra Franca Zeffirelliho z roku 1968. V době, kdy začalo natáčení filmu, jí bylo pouhých patnáct let a jejímu hereckému protějšku Leonardu Whitingovi o rok více. Právě Zeffirelliho zpracování Romea a Julie je zřejmě dosud nejvydařenější verzí, pro roli Julie si jí režisér vybral z více než 500 adeptek na hlavní roli. Mladičká herečka jeho důvěru rozhodně nezklamala a za svůj výkon v roli Julie získala hned v následujícím roce 1969 Zlatý glóbus pro nejlepší začínající herečku roku (\"Most Promising Female Newcomer\") a cenu Davida di Donatella, což je italská obdoba amerického Oscara.\n\nNarodila se v argentinském hlavním městě Buenos Aires jako Olivia Osuna – dcera argentinského zpěváka tanga Andrése Osuny a anglické právničky Joy Alma Husseyové. Rodiče se ale rozvedli již ve věku jejích dvou let; jako herečka pak používala původní příjmení své matky. Když jí bylo sedm let, vzala jí matka společně s mladším bratrem do Londýna, kde také 5 let navštěvovala dramatickou školu Italia Conti Academy. Začala hrát v jednom z londýnských divadel a v roli Jenny ve hře \"The Prime of Miss Jean Brodie\" po boku Vanessy Redgrave si jí také poprvé všiml režisér Franco Zeffirelli. Role Julie jí pak přinesla slávu po celý další život.\n\nV roce 1971 se poprvé provdala za amerického herce Deana Paula Martina, syna známého zpěváka a herce Deana Martina. Dean Paul se do ní údajně zamiloval právě po zhlédnutí filmu Romeo a Julie. Svatba se konala v Las Vegas, a to přesně v den jejích dvacátých narozenin – 17. dubna. V roce 1973 se manželům narodil syn Alexander Dean Martin; i on se později stal hercem. Toto její první manželství však skončilo v roce 1978 rozvodem. Dean Paul pak v roce 1987 zahynul při leteckém neštěstí, když se jeho soukromý letoun zřítil ve sněhové bouři v horách San Bernardino.\n\nV roce 1980 se provdala podruhé – jejím manželem se stal japonský hudebník Akira Fuse. S ním měla syna Maxe (* 1983). Dva roky po rozvodu s ním (1989) se provdala potřetí – tentokráte za amerického hudebníka Davida Glena Eisleye. V říjnu 1993 se jim pak narodila dcera India Joy, která pokračuje ve šlépějích své matky jako herečka (hraje například v seriálu \"The Secret Life of the American Teenager\".)\n\nV současné době žije se svoji rodinou nedaleko Los Angeles v USA.\n\nObjevila se doposud ve více než 40 filmech. K jejím významným rolím patŕí například role Jessicy Bradfordové v kanadském hororu \"Black Christmas\" z roku 1974, matky Ježíše Krista v televizním zpracování životopisu \"Jesus of Nazareth\" (1977, její druhá role pod režisérem Zeffirellim) nebo role Rosalie Otterbourneové ve filmu \"Smrt na Nilu\" z roku 1978, kde si zahrála po boku Petera Ustinova. Ve filmu \"Poslední dny Pompejí\" (\"Last Days of Pompeii\") si zahrála rovněž po boku Sira Lawrence Oliviera. \n\nZ pozdějších významných rolí lze uvést její velmi vydařené ztvárnění postavy Rebeky z Yorku v televizní adaptaci historického eposu Ivanhoe z roku 1982, roli matky hlavního \"hrdiny\" Normana Batese v televizním pokračování slavných thrillerů Alfreda Hitchcocka \"Psycho\" z roku 1990 (\"Psycho IV.\") a v neposlední řadě hlavní roli ve filmové adaptaci životopisu matky Terezy z roku 2003, za kterou obdržela v květnu roku 2007 v Hollywoodu cenu CAMIE (\"Character & Morality in Entertainment).\" Zahrát si matku Terezu z Kalkaty bylo jejím životním snem.\n\nK největším zajímavostem její kariéry patří role ve filmové adaptaci knihy \"Klenotníkův obchod\" (1985), kterou napsal Karol Wojtyla, v té době již papež Jan Pavel II. Tam si zahrála jednu z hlavních rolí po boku Burta Lancastera a Bena Crosse. Po natočení filmu byla pozvána samotným papežem u příležitosti jeho uvedení ve Vatikánu.\n"}
{"id": "540000", "url": "https://cs.wikipedia.org/wiki?curid=540000", "title": "Lhotka (Bílovec)", "text": "Lhotka (Bílovec)\n\nLhotka (německy \"Blaschdorf\") je malá vesnice, část města Bílovec v okrese Nový Jičín. Nachází se asi 4,5 km na severovýchod od Bílovce. V roce 2009 zde bylo evidováno 31 adres. V roce 2001 zde trvale žilo 68 obyvatel.\n\nNachází se zde žampionárna a sídlo lokálně významné pekárny Illík, která vyváží pečivo do širokého okolí.\n\nLhotka leží v katastrálním území Lubojaty o výměře 5,71 km.\n\n"}
{"id": "540002", "url": "https://cs.wikipedia.org/wiki?curid=540002", "title": "Lubojaty", "text": "Lubojaty\n\nLubojaty (německy \"Laubias\") je vesnice, část města Bílovec v okrese Nový Jičín. Nachází se asi 3,5 km na severovýchod od Bílovce. V roce 2009 zde bylo evidováno 143 adres. V roce 2001 zde trvale žilo 378 obyvatel.\n\nLubojaty je také název katastrálního území o rozloze 5,71 km. V katastrálním území Lubojaty leží i Lhotka.\n\nLubojaty jsou nejstarší doloženou vsí na Bílovecku.\n\nPrvní zmínka o nich je v latinsky psané listině z roku 1276, která pojednává o sporu mezi hradiťským klášterem a Budislavem z Lubojat. Ten nechal v Lubojatech bez souhlasu kláštera postavit kapli, čímž poškodil nejen zájmy opata, ale i práva kostela v Pusté Polomi, do jejíž<nowiki> </nowiki>farnosti Lubojaty náležely. Celý spor byl urovnán dohodou o zachování kaple a povinnnosti Budislava a jeho potomků odvádět pustopolomské faře pravidelný roční plat. Z existence kaple v roce 1276 se dá vyvodit, že osada musela být dostatečně osídlená již nějakou dobu před tímto datem.\n\nDalší písemná zmínka zaznamenává až v roce 1377 nabytí Lubojat a Bravinného Mikulášem z Malenovic při dělení Opavska. Přes několik dalších majitelů se dostáváme až do roku 1492, kdy Lubojaty získávají Jan a Václav z Fulštejna a připojují je definitivně k bíloveckému panství.<nowiki> </nowiki>Zadlužené panství Fulštejnové prodávají v roce 1543 pánům z Lidéřova a od nich přechází v roce 1552 na Mikuláše Pražmu z Bílkova.Za Pražmů nastává rozvoj celého panství a s nimi i Lubojat.Urbář z roku 1606 zaznamenává, že v Lubojatech v té době žije fojt (rychtář), 13 sedláků a 3 domkáři (zahradníci). Celková roční renta vrchnosti z Lubojat činila v té době 239 zlatých a 18 grošů.\n\nV roce 1628 bylo Pražmům jako stoupencům protihabsburského odboje panství konfiskováno a později zastaveno Hedvice Vilímovské z Kojkovic. Roku 1648 vyhrává dcera Karla Pražmy Bohunka Alžběta se svým manželem Václavem Zikmundem Sedlnickým z Choltic<nowiki> </nowiki>spor o bílovecké panství jako dědictví po matce. Panství pak Sedlnickým<nowiki> </nowiki>z Choltic patří až do znárodnění v roce 1945.\n\nSprávu obce zajišťoval až do roku 1848 dědičný fojt,\njeho volený zástupce – purkmistr a radní. Urbář z roku 1696 přináší podrobnější popis Lubojat. Ty tehdy měly 8 a čtvrt lánu půdy, dědičné fojtství (Ondřej Richter), 13 sedláků a 3 zahradníky.Výrazně se v té době zvyšují poddanské povinnosti. V roce 1736 byl dědičným fojtem Jan Richter. V roce 1784 je zřízená samostatná fara. Dochází také k růstu obce – zatímco roku 1768 měly Lubojaty 33 domů a 157 obyvatel, v roce v roce 1834 je to již 47 domů a 321 obyvatel.\n\nPatent Josefa II. z roku 1781 o zrušení nevolnictví a zavedení mírnějšího poddanství lubojatským úlevu nepřinesl. Na povrch vedle stále vysokých požadavků Sedlnických vyplavaly i starší křivdy, hlavně nucený zábor a výměna pozemků v souvislosti se zřízením panského dvora Hany. V archivních spisech bíloveckého velkostatku můžeme najít zápis z roku 1792 nazvaný jako „Spor bíloveckého panství s obcí Lubojaty<nowiki> </nowiki>o jistá pole“ – v něm písař zaznamenal 12 bodů, ve kterých mluvčí obce František Damovský a Matěj Urbásek na spáchaná příkoří poukazují. Nápravy se ale lubojatští nedočkali.\n\nV roce 1843 byl v Lubojatech kromě 47 domů také kostel s farou, škola, větrný mlýn, hájenka, chlévy pro ovce a valcha bíloveckých soukeníků. Stále více obyvatel přecházelo od zemědělství k nádenické a později i dělnické práci v Bílovci a ostravských železárnách a dolech.S tím souviselo i postupné bouření proti neúměrným poddanským povinnostem. Nepokoje se objevovaly na bílovecku už od poloviny 40. let a v Lubojatech naplno propukly na počátku roku 1847. Po otevřené vzpouře<nowiki> </nowiki>lubojatských sedláků proti robotě vrchnost odpověděla vězením pro nejodbojnější z nicha nakonec do Lubojat povolala vojenskou kompanii (rotu) pro obnovení klidu. Starý pořádek už ale neměl dlouhého trvání – hned v následujícím roce 1848 bylo za výkup zrušeno poddanství (s účinností od konce března 1849) a zavedeno obecní zřízení. Od té chvíle vykonával správu obce výbor a představenstvo v čele se starostou v tříletém volebním období.\n\nRevolučního roku 1848 byla také u kostela postavena škola, kterou kromě lubojatských navštěvovaly i děti z Bítova a Lhotky. V roce 1866 byla při škole zřízena knihovna a roku 1877 provedena přístavba školy. Dnešní budova školy je z roku 1912. V Lubojatech působila v té době i řada spolků – např. sbor dobrovolných hasičů (od roku 1891), Dělnická tělovýchovná jednota, hospodářský spolek nebo Matice Opavská.\n\n\n\n"}
{"id": "540003", "url": "https://cs.wikipedia.org/wiki?curid=540003", "title": "Stará Ves (Bílovec)", "text": "Stará Ves (Bílovec)\n\nStará Ves (německy \"Altstadt\") je část města Bílovec v okrese Nový Jičín. Nachází se na severozápadě Bílovce. Prochází zde silnice II/463. V roce 2009 zde bylo evidováno 206 adres. V roce 2001 zde trvale žilo 564 obyvatel.\n\nStará Ves leží v katastrálním území Stará Ves u Bílovce o rozloze 11,68 km. V katastrálním území Stará Ves u Bílovce leží i Ohrada.\n\n"}
{"id": "540004", "url": "https://cs.wikipedia.org/wiki?curid=540004", "title": "Výškovice (Bílovec)", "text": "Výškovice (Bílovec)\n\nVýškovice je vesnice, část města Bílovec v okrese Nový Jičín. Nachází se asi 5,5 km na sever od Bílovce a tvoří jeho exklávu. Prochází zde silnice II/464 a silnice II/465. V roce 2009 zde bylo evidováno 96 adres. V roce 2001 zde trvale žilo 229 obyvatel.\n\nVýškovice leží v katastrálním území Výškovice u Slatiny o rozloze 3,11 km.\n\n"}
{"id": "540009", "url": "https://cs.wikipedia.org/wiki?curid=540009", "title": "Jerlochovice", "text": "Jerlochovice\n\nJerlochovice je část města Fulnek v okrese Nový Jičín a zároveň jedno z katastrálních území města. Katastrální území Jerlochovic, jejichž zástavba těsně sousedí se zástavbou vlastního Fulneku, má rozlohu 8,76 km. Zástavba Jerlochovic jakož i téměř celý katastr leží na Moravě, ale několik parcel u zaniklého meandru Husího potoka původně náleželo k Tošovicím a leží tudíž ve Slezsku.\n\nProchází zde silnice I/47. V roce 2009 zde bylo evidováno 158 adres. V roce 2001 zde trvale žilo 653 obyvatel.\n\n\n"}
{"id": "540010", "url": "https://cs.wikipedia.org/wiki?curid=540010", "title": "Jestřabí (Fulnek)", "text": "Jestřabí (Fulnek)\n\nJestřabí (německy \"Jastersdorf\") je vesnice, část města Fulnek v okrese Nový Jičín. Nachází se asi 3,5 km na jihozápad od Fulneku. V roce 2009 zde bylo evidováno 53 adres. V roce 2001 zde trvale žilo 118 obyvatel.\n\nJestřabí leží v katastrálním území Jestřabí u Fulneku o rozloze 5,33 km.\n\n"}
{"id": "540011", "url": "https://cs.wikipedia.org/wiki?curid=540011", "title": "Kostelec (Fulnek)", "text": "Kostelec (Fulnek)\n\nKostelec (německy \"Hochkirchen\") je malá jednoulicová vesnice, část města Fulneku v okrese Nový Jičín. Nachází se asi 2 km na severovýchod od Fulneku jihovýchodně od blízké vesnice Děrné, do jejíhož katastru náleží. Prochází zde silnice I/47. V roce 2009 zde bylo evidováno 39 adres. V roce 2001 zde trvale žilo 85 obyvatel .\n\nVesnice vznikla roku 1786 na parcelách zrušeného klášterního dvora . Jedná se zřejmě o typickou raabizační osadu vzniklou rozparcelováním klášterního majetku. Raabizační osady byly zakládány z podnětu rakouského ekonoma Františka Antonína Raaba, vrchního ředitele komorních (císařských) a bývalých jezuitských statků v Čechách, ve 2. polovině 18. století. Vznikaly parcelací půdy komorních, klášterních a městských velkostatků a později i některých šlechtických statků. Vyznačují se velmi pravidelným půdorysem a pravidelným členěním plužiny (polností). \n\n<RNDr. Zdeněk Láznička: Typy venkovského osídlení v Československu (Práce brněnské základny ČSAV, sešit 3, spis 338, ročník XXVIII – 1956 /> \n"}
{"id": "540013", "url": "https://cs.wikipedia.org/wiki?curid=540013", "title": "Pohořílky (Fulnek)", "text": "Pohořílky (Fulnek)\n\nPohořílky (německy \"Schimmelsdorf\") je malá vesnice, část města Fulnek v okrese Nový Jičín. Rozkládá se na moravské straně moravsko-slezské zemské hranice asi 4,5 km na východ od Fulneku. Prochází zde silnice I/47. V roce 2009 zde bylo evidováno 36 adres. V roce 2001 zde trvale žilo 66 obyvatel.\n\nPohořílky leží v katastrálním území Pohořílky u Kujav o rozloze 2,75 km.\n"}
{"id": "540014", "url": "https://cs.wikipedia.org/wiki?curid=540014", "title": "Stachovice", "text": "Stachovice\n\nStachovice (německy \"Stachenwald\") je vesnice, část města Fulnek v okrese Nový Jičína jedno z katastrálních území města. Stachovice byly integrovány k Fulneku 1. ledna 1976. Žije zde  obyvatel.\n\nObec byla založena v druhé polovině 13. století v období tzv. velké kolonizace. První písemná zmínka je z roku 1293, kdy je jmenována dědičným fojtstvím. Vesnice patřila k Fulneckému panství.\n\nStachovice leží asi 2,5 km na jihovýchod od Fulneku a jejich katastr má rozlohu 6,69 km.. Vesnice samotná, jakož i téměř celý její katastr leží na Moravě, ale několik parcel na severu katastru \"(jedná se o následující parcely: 645/8, 645/36, 645/35, 645/34, 645/33, 649/7, 649/6, 649/5, 649/4, 649/3)\" původně náleželo ke katastrálnímu území Děrné a leží tudíž ve Slezsku.\n\nStachovice se rozkládají po obou stranách \"Husího potoka\" v nadmořské výšce 260–270 m. Nejvyšším vrchem je Stachovický vrch s nadmořskou výškou 369 m. Po levé straně Husího potoka vede obcí silnice III. třídy (ulice Jelení), po pravé straně místní komunikace (ulice Stachovická).\n\nStachovicemi prochází železniční trať Suchdol nad Odrou - Fulnek a katastrálním územím (obchvat) silnice I/57.\n\nObcí vede cyklotrasa číslo 6131.\n\nV roce 2009 zde bylo evidováno 163 adres. V roce 1980 žilo v obci 511 obyvatel v 118 domech, v roce 1991 zde žilo 491 obyvatel v ve 124 domech. V roce 2001 zde trvale žilo 509 obyvatel. V roce 2010 to bylo 453 obyvatel.\n\nNarodil se tu rakouský právník a politik německé národnosti Gustav Bodirsky (1864–1934), na počátku 20. století poslanec Říšské rady.\n\n\n"}
{"id": "540015", "url": "https://cs.wikipedia.org/wiki?curid=540015", "title": "Véska (Heřmanice u Oder)", "text": "Véska (Heřmanice u Oder)\n\nVéska (německy \"Dörfel\") je malá vesnice, část obce Heřmanice u Oder v okrese Nový Jičín. Nachází se asi 2 km na sever od Heřmanic u Oder. V roce 2009 zde bylo evidováno 33 adres. V roce 2001 zde trvale žilo 73 obyvatel.\n\nVéska leží v katastrálním území Véska u Oder o rozloze 2,46 km.\n\nPrvní písemná zmínka o obci pochází z roku 1362.\n\n\n"}
{"id": "540017", "url": "https://cs.wikipedia.org/wiki?curid=540017", "title": "Blahutovice", "text": "Blahutovice\n\nBlahutovice (německy \"Blattendorf\") je vesnice, část obce Jeseník nad Odrou v okrese Nový Jičín. Nachází se asi 4 km na jihozápad od Jeseníku nad Odrou. V roce 2009 zde bylo evidováno 70 adres. V roce 2001 zde trvale žilo 164 obyvatel.\n\nBlahutovice je také název katastrálního území o rozloze 5,3 km.\n\nPlány na výstavbu jaderné elektrárny u Blahutovic existují již od 70. let. Území pro výstavbu elektrárny je dlouhodobě blokováno v celorepublikovém územním plánu. Předpokládá se, že výstavba JE Blahutovice přijde na řadu až po dostavbě Temelína a Dukovan, nejdříve tedy kolem roku 2040. Fukušimská havárie by plány na výstavbu elektrárny neměla nijak ovlivnit.\n\n"}
{"id": "540018", "url": "https://cs.wikipedia.org/wiki?curid=540018", "title": "Hrabětice (Jeseník nad Odrou)", "text": "Hrabětice (Jeseník nad Odrou)\n\nHrabětice (německy \"Grafendorf\") je malá vesnice, část obce Jeseník nad Odrou v okrese Nový Jičín. Nachází se asi 2 km na jihozápad od Jeseníku nad Odrou. V roce 2009 zde bylo evidováno 15 adres. V roce 2001 zde trvale žilo 49 obyvatel.\n\nHrabětice leží v katastrálním území Hrabětice nad Odrou o rozloze 4,37 km.\n\n"}
{"id": "540019", "url": "https://cs.wikipedia.org/wiki?curid=540019", "title": "Hůrka (Jeseník nad Odrou)", "text": "Hůrka (Jeseník nad Odrou)\n\nHůrka je vesnice, část obce Jeseník nad Odrou v okrese Nový Jičín. Nachází se asi 2,5 km na jihovýchod od Jeseníku nad Odrou. V roce 2009 zde bylo evidováno 120 adres. V roce 2009 zde trvale žilo 352 obyvatel.\n\nHůrka je také název katastrálního území o rozloze 4,4 km.\n\nPrvní písemná zmínka o obci pochází z roku 1383.\n\n\n"}
{"id": "540020", "url": "https://cs.wikipedia.org/wiki?curid=540020", "title": "Polouvsí", "text": "Polouvsí\n\nPolouvsí (německy \"Halbendorf\") je vesnice, část obce Jeseník nad Odrou v okrese Nový Jičín. Nachází se asi 3 km na jih od Jeseníku nad Odrou. V roce 2009 zde bylo evidováno 77 adres. V roce 2001 zde trvale žilo 199 obyvatel.\n\nPolouvsí je také název katastrálního území o rozloze 4,16 km.\n\n"}
{"id": "540021", "url": "https://cs.wikipedia.org/wiki?curid=540021", "title": "Mniší", "text": "Mniší\n\nMniší (německy \"Mönchsdorf\") je vesnice, část města Kopřivnice v okrese Nový Jičín. Nachází se asi 4,5 km na východ od Kopřivnice. Prochází zde silnice II/486. V roce 2009 zde bylo evidováno 231 adres. V současnosti (2012) zde žije asi 729 obyvatel. V obci se nachází Kaple sv. Máří Magdalény.\n\nMniší je také název katastrálního území o rozloze 3,7 km.\n\n\n"}
{"id": "540023", "url": "https://cs.wikipedia.org/wiki?curid=540023", "title": "Heltínov", "text": "Heltínov\n\nHeltínov (německy \"Scherzdorf\") je malá vesnice, část obce Luboměř v okrese Nový Jičín. Nachází se asi 2 km na jihovýchod od Luboměře. V roce 2009 zde bylo evidováno 28 adres. V roce 2001 zde trvale žilo 61 obyvatel.\n\nHeltínov leží v katastrálním území Luboměř o výměře 7,62 km.\n\n"}
{"id": "540024", "url": "https://cs.wikipedia.org/wiki?curid=540024", "title": "Dobešov (Odry)", "text": "Dobešov (Odry)\n\nDobešov (německy \"Dobischwald\") je vesnice, část města Odry v okrese Nový Jičín. Nachází se asi 4,5 km na západ od Oder. V roce 2009 zde bylo evidováno 81 adres. V roce 2001 zde trvale žilo 227 obyvatel.\n\nDobešov je také název katastrálního území o rozloze 12,26 km.\n\n"}
{"id": "540026", "url": "https://cs.wikipedia.org/wiki?curid=540026", "title": "Kamenka", "text": "Kamenka\n\nKamenka (německy \"Kamitz\") je vesnice, část města Odry v okrese Nový Jičín. Nachází se asi 8 km na sever od Oder. V roce 2009 zde bylo evidováno 94 adres. V roce 2001 zde trvale žilo 205 obyvatel.\n\nKamenka je také název katastrálního území o rozloze 12,03 km.\n\n\n"}
{"id": "540027", "url": "https://cs.wikipedia.org/wiki?curid=540027", "title": "Klokočůvek", "text": "Klokočůvek\n\nKlokočůvek (německy \"Klein Glockersdorf\") je vesnice, část města Odry v okrese Nový Jičín. Nachází se asi 9 km na severozápad od Oder. V roce 2009 zde bylo evidováno 176 adres. V roce 2001 zde trvale žilo 126 obyvatel.\n\nKlokočůvek je také název katastrálního území o rozloze 3,33 km.\n\nNa kraji vesnice je poutní místo panna Marie ve skále. Ve vsi se nalézá i rekreační osada Spálovský Mlýn.\n"}
{"id": "540028", "url": "https://cs.wikipedia.org/wiki?curid=540028", "title": "Loučky (Odry)", "text": "Loučky (Odry)\n\nLoučky jsou vesnice, část města Odry v okrese Nový Jičín. Nachází se asi 3 km na severozápad od Oder. Prochází zde silnice II/441. V roce 2017 zde bylo evidováno 200 adres. V roce 2017 zde trvale žilo 506 obyvatel.\n\nLoučky leží v katastrálním území Loučky nad Odrou o rozloze 5,84 km.\n\n"}
{"id": "540030", "url": "https://cs.wikipedia.org/wiki?curid=540030", "title": "Pohoř", "text": "Pohoř\n\nPohoř (německy \"Pohorsch\") je vesnice, část města Odry v okrese Nový Jičín a zároveň jedno z katastrálních území města. Katastrální území Pohoře má rozlohu 10,78 km. Nachází se asi 3 km na východ od Oder.\n\nV roce 2009 zde bylo evidováno 94 adres. V roce 2001 zde trvale žilo 205 obyvatel.\n\n"}
{"id": "540031", "url": "https://cs.wikipedia.org/wiki?curid=540031", "title": "Tošovice", "text": "Tošovice\n\nTošovice (německy \"Taschendorf\") je vesnice, část města Odry v okrese Nový Jičín. Nachází se asi 4 km na sever od Oder. V roce 2009 zde bylo evidováno 66 adres. V roce 2001 zde trvale žilo 207 obyvatel.\n\nTošovice je také název katastrálního území o rozloze 7,65 km.\n\nNarodil se tu a působil českoněmecký politik Richard Herzmansky (1859–1939), na přelomu 19. a 20. století poslanec Říšské rady.\n"}
{"id": "540032", "url": "https://cs.wikipedia.org/wiki?curid=540032", "title": "Veselí (Odry)", "text": "Veselí (Odry)\n\nVeselí (německy \"Wessiedel\") je vesnice, část města Odry v okrese Nový Jičín. Nachází se asi 3 km na jihozápad od Oder. V roce 2009 zde bylo evidováno 62 adres. V roce 2001 zde trvale žilo 147 obyvatel.\n\nVeselí leží v katastrálním území Veselí u Oder o rozloze 8,02 km.\n\n"}
{"id": "540034", "url": "https://cs.wikipedia.org/wiki?curid=540034", "title": "Vítovka", "text": "Vítovka\n\nVítovka (do roku 1949 Vítberk, německy \"Werdenberg\") je vesnice, část města Odry v okrese Nový Jičín. Nachází se asi 3 km na sever od Oder. V roce 2009 zde bylo evidováno 94 adres. V roce 2001 zde trvale žilo 123 obyvatel.\n\nVítovka leží v katastrálním území Odry o výměře 14,17 km.\n\n"}
{"id": "540037", "url": "https://cs.wikipedia.org/wiki?curid=540037", "title": "Petřvaldík", "text": "Petřvaldík\n\nPetřvaldík (německy \"Klein Peterswald\") je vesnice, část obce Petřvald v okrese Nový Jičín. Nachází se asi 2 km na severozápad od Petřvaldu. V roce 2009 zde bylo evidováno 76 adres. V roce 2001 zde trvale žilo 215 obyvatel.\n\nPetřvaldík je také název katastrálního území o rozloze 3,66 km.\n\nPrvní písemná zmínka o obci pochází z roku 1389.\n\n\nPrvní písemný záznam o Košatském mlýnu pochází z roku 1776 z prodeje olomoucké kapituly mlynáři Jiřímu Kubíčkovi. Mlýn se nacházel v lokalitě Zimní důl. K mlýnu vedl vodní náhon z Dvorku, kde voda poháněla valchu na sukno, dále pokračoval k mlýnu tzv. Šípův mlýn v Petřvaldě. Po překonání koryta řeky Lubiny pomocí dřevěného žlabu pokračoval přes luka až ke Košatskému mlýnu. Po 150 m se náhon vléval do řeky Odry.\n\nMlýn byla zděná budova na kamenné podezdívce obdélníkového půdorysu a sedlovou střechou. U náhonu byla mlýnice a později strojovna.\n\nV roce 1901 byl převeden na elektrický pohon. V období první světové války pracoval na plyn, vyráběl elektřinu pro usedlost a poháněl pilu.\n\nV blízkosti mlýna stála kaplička, v současné době nezastřešená ruina, která byla využívána na skladiště koksu.\n\n"}
{"id": "540038", "url": "https://cs.wikipedia.org/wiki?curid=540038", "title": "Hájov", "text": "Hájov\n\nHájov je vesnice, část města Příbor v okrese Nový Jičín. Vesnice vznikla v letech 1780 - 1797 parcelací vrchnostenského dvora. Nachází se asi 3,5 km na východ od Příboru. V roce 2009 zde bylo evidováno 129 adres. V roce 2001 zde trvale žilo 416 obyvatel, v roce 2018 zde žilo 450 obyvatel.\n\nHájov je také název katastrálního území o rozloze 3,39 km.\n\n"}
{"id": "540039", "url": "https://cs.wikipedia.org/wiki?curid=540039", "title": "Prchalov", "text": "Prchalov\n\nPrchalov je vesnice, část města Příbor v okrese Nový Jičín. Vesnice vznikla v roce 1798 parcelací vrchnostenského dvora a byla údajně pojmenována po správci hukvaldského panství Josefu Stanislavu Prchalovi. Nachází se asi 2 km na severozápad od Příboru. V roce 2009 zde bylo evidováno 82 adres. V roce 2001 zde trvale žilo 196 obyvatel.\n\nPrchalov je také název katastrálního území o rozloze 1,36 km.\n\n\n"}
{"id": "540041", "url": "https://cs.wikipedia.org/wiki?curid=540041", "title": "Nový Svět (Slatina)", "text": "Nový Svět (Slatina)\n\nNový Svět je malá vesnice, část obce Slatina v okrese Nový Jičín. Nachází se asi 1,5 km na východ od Slatiny. V roce 2009 zde bylo evidováno 39 adres. V roce 2001 zde trvale žilo 117 obyvatel.\n\nNový Svět leží v katastrálním území Slatina u Bílovce o výměře 7,46 km.\n\n"}
{"id": "540042", "url": "https://cs.wikipedia.org/wiki?curid=540042", "title": "Dub (Starý Jičín)", "text": "Dub (Starý Jičín)\n\nDub je malá vesnice, část obce Starý Jičín v okrese Nový Jičín. Nachází se asi 6 km na západ od Starého Jičína. V roce 2009 zde bylo evidováno 44 adres. V roce 2001 zde trvale žilo 97 obyvatel.\n\nDub leží v katastrálním území Dub u Nového Jičína o rozloze 2,79 km.\n\n"}
{"id": "540043", "url": "https://cs.wikipedia.org/wiki?curid=540043", "title": "Heřmanice (Starý Jičín)", "text": "Heřmanice (Starý Jičín)\n\nHeřmanice (německy \"Hermitz\") je malá vesnice, část obce Starý Jičín v okrese Nový Jičín. Nachází se asi 7,5 km na západ od Starého Jičína. V roce 2009 zde bylo evidováno 49 adres. V roce 2001 zde trvale žilo 98 obyvatel.\n\nHeřmanice leží v katastrálním území Heřmanice u Polomi o rozloze 3,98 km.\n\n"}
{"id": "540044", "url": "https://cs.wikipedia.org/wiki?curid=540044", "title": "Janovice (Starý Jičín)", "text": "Janovice (Starý Jičín)\n\nJanovice je vesnice, část obce Starý Jičín v okrese Nový Jičín. Nachází se asi 2 km na jihozápad od Starého Jičína. V roce 2009 zde bylo evidováno 77 adres. V roce 2001 zde trvale žilo 243 obyvatel.\n\nJanovice leží v katastrálním území Janovice u Nového Jičína o rozloze 3,36 km.\n"}
{"id": "540045", "url": "https://cs.wikipedia.org/wiki?curid=540045", "title": "Jičina", "text": "Jičina\n\nJičina je část obce Starý Jičín v okrese Nový Jičín. Nachází se na jihozápadě Starého Jičína. Prochází zde silnice I/48. V roce 2009 zde bylo evidováno 95 adres. V roce 2001 zde trvale žilo 287 obyvatel.\n\nJičina je také název katastrálního území o rozloze 3,27 km².\n\nJihovýchodně od vesnice se nachází pravěké hradiště Požaha.\n\n"}
{"id": "540046", "url": "https://cs.wikipedia.org/wiki?curid=540046", "title": "Palačov", "text": "Palačov\n\nPalačov (německy \"Palzendorf\") je vesnice, část obce Starý Jičín v okrese Nový Jičín. Nachází se asi 4,5 km na jihozápad od Starého Jičína. V roce 2009 zde bylo evidováno 93 adres. V roce 2001 zde trvale žilo 216 obyvatel.\n\nPalačov je také název katastrálního území o rozloze 4,13 km.\n\n\n"}
{"id": "540047", "url": "https://cs.wikipedia.org/wiki?curid=540047", "title": "Petřkovice (Starý Jičín)", "text": "Petřkovice (Starý Jičín)\n\nOsada Petřkovice je součástí obce Starý Jičín ležící v okrese Nový Jičín. Petřkovice leží na západním svahu Petřkovské Hůrky (615 m n. m.) při silnici do Valašského Meziříčí, k jehož okresu náležela v letech 1938–1945. Dnes Petřkovice leží v katastrálním území Petřkovice u Starého Jičína o rozloze 2,84 km². V roce 2014 zde bylo evidováno 80 adres. Na konci roku 2014 zde trvale žilo 222 obyvatel. Vesnice leží asi 3,5 km na jih od Starého Jičína, kde je usazena do oblasti přírodního parku Podbeskydí.\n\nVe vsi se nachází jeden soukromý obchod s potravinami, obecní pohostinství se sálem a venkovním areálem s dětským koutkem pro nejmenší. Každoročně se zde pořádá pouťová a hodová zábava. Dále se zde nachází knihovna s bezplatným přístupem na internet pro čtenáře i návštěvníky knihovny. Nedílnou součástí je činnost tamních hasičů (spolku) SDH Petřkovice. Od roku 1788 až do roku 1975 zde působila jednotřídní obecní škola. Poté zde zůstala mateřská škola, která zde funguje dodnes i pro děti z okolních obcí. \n\nV srdci vesnice stojí nově zrekonstruovaná kaple, dále kříž a pomník obětem první světové války a dřevěný kříž postaven v horní části Petřkovic. Jihovýchodně od obce na úpatí kopce Petřkovická hůrka (608 m n. m.) se nachází poutní místo Petřkovské Lourdy s Křížovou cestou.\n\n"}
{"id": "540048", "url": "https://cs.wikipedia.org/wiki?curid=540048", "title": "Starojická Lhota", "text": "Starojická Lhota\n\nStarojická Lhota (německy \"Katzendorf\") je vesnice, část obce Starý Jičín v okrese Nový Jičín. Nachází se asi 3,5 km na západ od Starého Jičína. V roce 2009 zde bylo evidováno 124 adres. V roce 2001 zde trvale žilo 348 obyvatel.\n\nStarojická Lhota je také název katastrálního území o rozloze 5,49 km.\n\n"}
{"id": "540049", "url": "https://cs.wikipedia.org/wiki?curid=540049", "title": "Vlčnov (Starý Jičín)", "text": "Vlčnov (Starý Jičín)\n\nVlčnov (německy \"Wolfsdorf\") je část obce Starý Jičín v okrese Nový Jičín. Nachází se na severozápadě Starého Jičína. V roce 2009 zde bylo evidováno 159 adres. V roce 2001 zde trvale žilo 477 obyvatel.\n\nVlčnov leží v katastrálním území Vlčnov u Starého Jičína o rozloze 4,43 km.\n\n"}
{"id": "540051", "url": "https://cs.wikipedia.org/wiki?curid=540051", "title": "Butovice (Studénka)", "text": "Butovice (Studénka)\n\nButovice (německy \"Botenwald\") je část a jedno z katastrálních území města Studénky v okrese Nový Jičín. Nachází se na severozápadě Studénky. Katastrální území Butovic má rozlohu 13,41 km.. V roce 2009 zde bylo evidováno 659 adres. V roce 2001 zde trvale žilo 7072 obyvatel.\n\nButovice ve svých původních katastrálních hranicích tvoří exklávu Moravy zcela obklopenou územím Slezska (konkrétně územím bývalého slezského Opavského knížectví), přičemž náležely ke Kunvaldskému panství \"(střediskem byl Kunvald - dnes Kunín)\". K 1. lednu 1959 byly Butovice připojeny ke Studénce. V dobách komunistického režimu byly k Butovicím připojeny také některé pozemky, původně náležející ke slezským katastrálním územím Bílov, Pustějov a Studénka; pro změnu podstatně menší okrajové části původního butovického katastru byly připojeny ke katastrálním územím Pustějov a Studénka.\n\n\n"}
{"id": "540053", "url": "https://cs.wikipedia.org/wiki?curid=540053", "title": "Kletné", "text": "Kletné\n\nKletné () je vesnice, část městyse Suchdol nad Odrou v okrese Nový Jičín. Nachází se asi 3 km na severozápad od Suchdola nad Odrou. V roce 2009 zde bylo evidováno 60 domů. V roce 2011 zde trvale žilo 171 obyvatel.\n\nKletné je také název katastrálního území o rozloze 6,16 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "540054", "url": "https://cs.wikipedia.org/wiki?curid=540054", "title": "Karlovice (Tísek)", "text": "Karlovice (Tísek)\n\nKarlovice (německy \"Karlowitz\") jsou vesnice, která tvoří severozápadní část zástavby obce Tísek v okrese Nový Jičín. Východní hranici Karlovic tvoří domy čp. 65 a 172. V prosinci 2017 se zde nacházelo 27 adres. Žije zde obyvatel.\n\nKarlovice leží v katastrálním území Tísek.\n\nKarlovice (načas spojeny s Novým Světem v osadu \"Karlovice-Nový Svět\") vznikly kolem roku 1714 a až do 60. let 20. století náležely k obci Slatině a tvořily s ní jednu z moravských enkláv ve Slezsku. Katastrální hranici Slatiny e tvořila silnice II/464. Od roku 1961 náležejí k Tísku, původně jako evidenční část obce. O tento status přišly s účinností k 4. červenci 2012, takže od té doby tvoří jednu ze dvou základních sídelních jednotek obce.\n\n"}
{"id": "540055", "url": "https://cs.wikipedia.org/wiki?curid=540055", "title": "Seznam katastrálních území v okrese Nový Jičín", "text": "Seznam katastrálních území v okrese Nový Jičín\n\nV této tabulce je uveden kompletní výčet katastrálních území Okresu Nový Jičín, včetně rozlohy a sídel, které na nich leží.\n\nCelková výměra 881,67 km\n\nhttp://www.uir.cz/ Územně identifikační registr ČR\n"}
{"id": "540056", "url": "https://cs.wikipedia.org/wiki?curid=540056", "title": "Veselé (rozcestník)", "text": "Veselé (rozcestník)\n\nVýraz Veselé má více významů:\n\n\nViz také Veselí\n"}
{"id": "540067", "url": "https://cs.wikipedia.org/wiki?curid=540067", "title": "Liberalna demokracija Slovenije", "text": "Liberalna demokracija Slovenije\n\nLiberální demokracie Slovinska (', LDS) je slovinská parlamentní politická strana nacházející se v levé částí politického spektra.\n\nPředchůdkyní LDS byl \"Svaz komunistické mládeže Slovinska\" (ZKMS), který byl od roku 1945 součástí \"Svazu komunistické omladiny Jugoslávie\" (SKOJ). V roce 1974 se ZKMS přeměnila ve \"Svaz socialistické mládeže Slovinska\" (ZSMS), jejíž funkcionáři bývali také členy Svazu komunistů. ZSMS se podílela na spuštění laviny politických změn, které skončily zhroucením vedoucí úlohy strany a v postupný proces, který skončil vyhlášením slovinské samostatnosti. V roce 1986 se konal zlomový kongres ZSMS v Kršku, na němž byly vyjádřeny názory, které představovaly odklon od oficiální linie: legalizace občanského hnutí (mír, ekologie, homosexuálové aj.), právo na stávku, civilní služba v rámci povinné vojenské služby, umožnění politické iniciativy. ZSMS, na rozdíl od jiných tehdejších společensko-politických organizací, podporovala činnost Výboru pro ochranu lidských práv. Posledním předsedou ZSMS před transformací v politickou stranu byl Jožef Školč.\n\nOrganizace byla nejprve přejmenována v \"ZSMS – Liberální stranu\" () a na 14. kongresu v listopadu 1990 na \"Liberálnědemokratickou stranu\" (). Současná Liberální demokracie Slovinska vznikla 12. března 1994 sloučením dosavadní \"Liberálnědemokratické strany\" (LDS), \"Demokratické strany Slovinska\" (DSS), \"Socialistické strany Slovinska\" (SSS) a \"Zelených – Ekologické socialistické strany\" (ESF).\n\nVe volbách do Státního shromáždění v roce 1992 získala strana 23,46 % hlasů, v roce 1996 27,01 %, v roce 2000 36,26 % a v roce 2004 22,8 %. LDS hrála ve slovinské politice klíčovou úlohu v době ekonomické transformace a integrace země v evropské a euroatlantické struktury. LDS vytvářela vládní koalice v letech 1992 až 2004 s krátkou přestávkou v roce 2000. Prvním předsedou LDS byl Janez Drnovšek, který se v roce 2002 stal prezidentem. Po něm vedení strany převzal Anton Rop, bývalý ministr financí. Strana v roce 2004 pod vedením Antona Ropa prohrála volby, a tak došlo k výměně na postu předsedy – novým předsedou se stal Jelko Kacin.\n\nV průběhu roku 2007 pak Matej Lahovnik, bývalý generální tajemník strany, a Gregor Golobič opustili LDS a založili novou politickou formaci – Zares. Ve stejném roce pak stranu opustili další prominentní členové včetně bývalého premiéra Antona Ropa, kteří přešli k Sociálním demokratům. V důsledku takové situace musel Kalcin odstoupit. Koncem června 2007 se předsedkyní strany stala nepříliš známá právnička Katarina Kresal. V reakci na její zvolení opustili stranu další významní členové včetně bývalého ministra zdravotnictví Dušana Kebera. V průběhu volebního období 2004 až 2008 přišla LDS o 12 z 23 poslanců. Ve volbách do Státního shromáždění v roce 2008 měla strana podporu jen 5,21 % voličů. Ztráta voličů pokračovala a v předčasných volbách v prosince 2011 se již LDS do Státního shromáždění nedostala.\n\n\n"}
{"id": "540076", "url": "https://cs.wikipedia.org/wiki?curid=540076", "title": "Borová (Bolatice)", "text": "Borová (Bolatice)\n\nBorová (dříve Heneberky, německy \"Henneberg\") je vesnice, část obce Bolatice v okrese Opava. Nachází se asi 1,5 km na východ od Bolatic. V roce 2009 zde bylo evidováno 177 adres. V roce 2001 zde trvale žilo 655 obyvatel.\n\nBorová leží v katastrálním území Bolatice o výměře 13,2 km.\n\n"}
{"id": "540078", "url": "https://cs.wikipedia.org/wiki?curid=540078", "title": "Kolná", "text": "Kolná\n\nKolná (1869 \"Jochoz\"; , ) je malá vesnice, část obce Brumovice v okrese Opava. Nachází se asi 3 km na západ od Brumovic. V roce 2009 zde bylo evidováno 19 adres. V roce 2001 zde trvale žili tři obyvatelé\n\nKolná leží v katastrálním území Úblo o výměře 5,56 km.\n\nPrvní písemná zmínka o obci pochází z roku 1780.\n\n\n"}
{"id": "540079", "url": "https://cs.wikipedia.org/wiki?curid=540079", "title": "Pocheň (Brumovice)", "text": "Pocheň (Brumovice)\n\nPocheň (německy \"Pochmühl\", polsky \"Pochnia\") je vesnice, část obce Brumovice v okrese Opava. Nachází se asi 2,5 km na severozápad od Brumovic. V roce 2009 zde bylo evidováno 82 adres. V roce 2001 zde trvale žilo 5 obyvatel.\n\nPocheň leží v katastrálním území Úblo o výměře 5,56 km.\n\nPrvní písemná zmínka o obci pochází z roku 1558.\n\nOsada Pocheň (německy \"Pochmühl\") po odsunu původních německých obyvatel osídlili čeští občané.\n\nNa pravostranném přítoku řeky Opavy Čižině je vodní nádrž Pocheň s rozlohou s celkovým objemem 780 000 m. V přítoku nádrže od ústí po splav nad mostem v obci Pocheň je rybolov zakázán.\n\n\n"}
{"id": "540080", "url": "https://cs.wikipedia.org/wiki?curid=540080", "title": "Pustý Mlýn", "text": "Pustý Mlýn\n\nPustý Mlýn (také Ditelovo, \"německy Dittelei\", \"Wüstemühle\", 1890 \"Wüstemühl\", polsky \"Pusty Młyn\") je malá vesnice, část obce Brumovice v okrese Opava. Nachází se asi 2,5 km na východ od Brumovic, při ústí říčky Čižiny do řeky Opavy. Prochází zde silnice I/57. V roce 2009 zde bylo evidováno 26 adres. V roce 2001 zde trvale žilo 103 obyvatel.\n\nPustý Mlýn leží v katastrálním území Brumovice u Opavy o výměře 17,22 km.\n"}
{"id": "540081", "url": "https://cs.wikipedia.org/wiki?curid=540081", "title": "Skrochovice", "text": "Skrochovice\n\nSkrochovice (dříve \"Škrochovice\", německy \"Skrochowitz\", polsky \"Skrochowice\" či \"Szkrochovice\") je vesnice, část obce Brumovice v okrese Opava. Nachází se asi 3,5 km na východ od Brumovic. V roce 2009 zde bylo evidováno 107 adres. V roce 2001 zde trvale žilo 318 obyvatel.\n\nSkrochovice je také název katastrálního území o rozloze 2,76 km.\n\nPrvní písemná zmínka o obci pochází z roku 1377.\n\nV září 1939 byl v areálu bývalého cukrovaru zřízen druhý koncentrační tábor na území dnešního Česka (první založen v březnu 1939 v Ostrově), jeho velitelem byl Heinrich Jöckel. Byli zde vězněni Poláci a Židé z Horního Slezska (z Těšínska a Katowicka). Mezi vězněnými byl i veterán slezského povstání Wiktor Siminski (1897-1966) a polský spisovatel Gustaw Morcinek (1891-1963). V polovině ledna 1940 byli vězni deportováni do koncentračního tábora v Sachsenhausenu. Po nich byli v táboře zadržováni vojáci spojeneckých vojsk. V květnu 1946 byly pozůstatky 13 vězňů (Jerzy Sutter, Szymon Windholz, Aleksander Wyżgoł, Michał Żabiński, Jan Zander, August Sekuła, Józef Żurowski, Józef Stachow, Jesuar Gerszel Goldstoff, Jan Pilarz, Dawid Liebman, Jan Mrozik a Ludwik Zemanek) exhumovány a pohřbeny na hřbitově ve Skrochovicích, kde jim byl vybudován v roce 1967 památník.\n\nVesnicí prochází železniční trať Olomouc - Opava a silnice I/57. Ve Skrochovicích se nachází silniční hraniční přechod Skrochovice - Boboluszki do polské vsi Boboluszki.\n\n\n"}
{"id": "540082", "url": "https://cs.wikipedia.org/wiki?curid=540082", "title": "Úblo", "text": "Úblo\n\nÚblo (dříve Ublo nebo \"Hublo\", německy \"Aubeln\", polsky \"Ublo\") je malá vesnice, část obce Brumovice v okrese Opava. Nachází se asi 3 km na západ od Brumovic. V roce 2009 zde bylo evidováno 45 adres. V roce 2001 zde trvale žilo 167 obyvatel.\n\nÚblo je také název katastrálního území o rozloze 5,56 km. V katastrálním území Úblo leží i Kolná a Pocheň.\n\nPrvní písemná zmínka o obci pochází z roku 1450.\n\n\n\n"}
{"id": "540083", "url": "https://cs.wikipedia.org/wiki?curid=540083", "title": "Gručovice", "text": "Gručovice\n\nGručovice (německy \"Groitsch\") je malá vesnice, část obce Březová v okrese Opava. Nachází se asi 2 km na jih od Březové. V roce 2009 zde bylo evidováno 50 adres. V roce 2001 zde trvale žilo 99 obyvatel.\n\nGručovice je také název katastrálního území o rozloze 4,07 km.\n\n"}
{"id": "540084", "url": "https://cs.wikipedia.org/wiki?curid=540084", "title": "Jančí", "text": "Jančí\n\nJančí (německy \"Jantsch\") je vesnice, část městysu Březová v okrese Opava. Nachází se asi 3 km na jih od Březové. V roce 2009 zde bylo evidováno 59 adres. V roce 2001 zde trvale žilo 143 obyvatel.\n\nJančí je také název katastrálního území o rozloze 5,44 km.\n\nV. Prasek: \"Historická topografie země Opavské\" (Opava, 1889):\n\n"}
{"id": "540085", "url": "https://cs.wikipedia.org/wiki?curid=540085", "title": "Leskovec (Březová)", "text": "Leskovec (Březová)\n\nLeskovec (německy \"Markersdorf\") je vesnice, část obce Březová v okrese Opava. Nachází se asi 2,5 km na východ od Březové. V roce 2009 zde bylo evidováno 111 adres. V roce 2001 zde trvale žilo 271 obyvatel.\n\nLeskovec leží v katastrálním území Leskovec u Vítkova o rozloze 4,71 km.\n\n"}
{"id": "540086", "url": "https://cs.wikipedia.org/wiki?curid=540086", "title": "Lesní Albrechtice", "text": "Lesní Albrechtice\n\nLesní Albrechtice (německy \"Olbersdorf\") je vesnice, část obce Březová v okrese Opava. Nachází se asi 1,5 km na sever od Březové. Prochází zde silnice I/57 a silnice II/462. V roce 2009 zde bylo evidováno 80 adres. V roce 2015 zde trvale žilo 287 obyvatel.\n\nLesní Albrechtice je také název katastrálního území o rozloze 19,75 km.\n\n\n"}
{"id": "540087", "url": "https://cs.wikipedia.org/wiki?curid=540087", "title": "Podlesí (Budišov nad Budišovkou)", "text": "Podlesí (Budišov nad Budišovkou)\n\nPodlesí (do roku 1950 Šumvald, německy \"Schönwald\") je vesnice, část města Budišov nad Budišovkou v okrese Opava. Nachází se asi 4,5 km na jihozápad od Budišova nad Budišovkou. Prochází zde silnice II/443. V roce 2009 zde bylo evidováno 87 adres. V roce 2001 zde trvale žilo 76 obyvatel.\n\nPodlesí leží v katastrálním území Podlesí nad Odrou o rozloze 11,81 km.\n\nPrvní písemná zmínka o obci pochází z roku 1456.\n\n\n"}
{"id": "540088", "url": "https://cs.wikipedia.org/wiki?curid=540088", "title": "Staré Oldřůvky", "text": "Staré Oldřůvky\n\nStaré Oldřůvky (německy \"Altendorf\") jsou vesnice, část města Budišov nad Budišovkou v okrese Opava. Nachází se asi 4,5 km na jih od Budišova nad Budišovkou. V roce 2009 zde bylo evidováno 73 adres. V roce 2001 zde trvale žilo 183 obyvatel.\n\nStaré Oldřůvky je také název katastrálního území o rozloze 9,44 km. Staré Oldřůvky leží i v katastrálních územích Nové Oldřůvky o rozloze 0,1 km a Nové Oldřůvky I o rozloze 5,2 km.\n\nPrvní písemná zmínka o obci pochází z roku 1456.\n\n\n"}
{"id": "540089", "url": "https://cs.wikipedia.org/wiki?curid=540089", "title": "Zábřeh (Dolní Benešov)", "text": "Zábřeh (Dolní Benešov)\n\nZábřeh (1869–1880 uváděn jako \"Zabrzeg\" a 1890–1910 jako \"Zabrzeh\"; , polsky \"Zabrzeg\" a v období druhé světové války ) je část města Dolní Benešov v okrese Opava. Nachází se na západě Dolního Benešova. Prochází zde silnice I/56. V roce 2009 zde bylo evidováno 180 adres. V roce 2001 zde trvale žilo 695 obyvatel.\n\nZábřeh leží v katastrálním území Zábřeh u Hlučína o rozloze 4,06 km.\n"}
{"id": "540090", "url": "https://cs.wikipedia.org/wiki?curid=540090", "title": "Bobrovníky", "text": "Bobrovníky\n\nBobrovníky (německy \"Bobrownik\", polsky \"Bobrowniki\") je velká vesnice ležící v jihovýchodním cípu Hlučínska, část města Hlučín v okrese Opava. Nachází se asi 3 km na jihovýchod od Hlučína. V roce 2009 zde bylo evidováno 409 adres. V roce 2001 zde trvale žilo 1271 obyvatel.\n\nBobrovníky je také název katastrálního území o rozloze 2,49 km. Městskou částí města Hlučína jsou Bobrovníky od roku 1975.\n\nBobrovníky jsou jedním z nejstarších míst okolí a své jméno má odvozeno od hlídačů a lovců bobrů, které panství v nedaleké Opavici chovalo pro drahé kožešiny. Vesnice původně náležela k hradu Landeku, jejíž jméno se připomíná již v listině z roku 1377 vedle Hlučína, Markvartovic a Koblova, Bobrovníky se tehdy nazývaly \"Bobernig\". Obec nejprve patřila pánům z hradu Landek. Roku 1474 byl hrad Landek zničen vojsky v čele s Matyášem Korvínem. Hlučín, jemuž Bobrovníky náležely, se stal sídlem landeckého panství.\n\nRoku 1842 byla obec prodána ostravskému obchodníkovi, čímž se od hlučínského panství oddělila. O pět let později obdržel Bobrovníky spolu s Ludgeřovicemi a Petřkovicemi svobodný pán Salomon Mayer z Rothschildů. Za Rotschildů byly uvedené statky a rychty opět spojeny s hlučínským panstvím. Roku 1880 byla v Bobrovníkách vystavěna škola, do té doby navštěvovaly děti školu ve Lhotce.\n\n\nČesky: 1518 Bobrovinky; od 1547 Bobrovníky\n\nNěmecky: 1377 Bebernig, Bobernig; 1593 die Bobr bei Hylczyn; 1720–1945 Bobrownik; 1771 Bobrownitz\n\nPůvodní kaple v Bobrovníkách byla postavena již v roce 1620. Jednalo se o dřevěnou kapli sloužící, jako modlitebna pro honce zvěře a bobrů. Kaple byla zasvěcena sv. Hubertovi až do roku 1815, kdy byla zničena bleskem do základu. Místní občané se modlili ke sv. Prokopovi, aby pohromu zažehnal a jako odměnu mu slíbili, že postaví novou kapli k jeho cti a jménu. Sbírkami a dobrovolnými dary byla v roce 1820 postavena nová kaple, která zde stojí dodnes v původním stavu. V kapli jsou umístěna jména padlých občanů z první i druhé světové války.\n\nNejstarší pečetidlo Bobrovníků vzniklo zřejmě spolu s typáři ostatních obcí náležejících původně k hlučínskému panství na konci 17. století. \"Duchované\" oválné otisky o výšce 26 a šířce 25mm z roku 1722 jsou sice velmi setřelé, přesto je na nich patrní na trávníku doprava běžící jelen s jedním listnatým stromem za zády. Německá majuskulní legenda mezi perlovcem a vavřínovým věncem a uvozená rozetkou zní: BOBROWNIK GEMEIN IN SIGEL. Otisk pečetidla z období po připojení Bobrovníků k Prusku, stejně jako z doby první republiky se nepodařilo nalézt. Po druhé světové válce užíval bobrovnický MNV úředního razítka s českým lvem.\n\nInformace o pomístních názvech pocházejí z vysokoškolské závěrečné práce od Mgr. Hany Balcarové.\n\nLes mezi Jásenkami a Malánkami v těsné blízkosti Březin. Podle lidového vyprávění v tomto lese strašívalo, lidé se zde skutečně báli večer sami. Místo údajně nese jméno podle vlastníka lesa, pana Kočího. Toto pojmenování je mezi obyvateli doposud užívané.\n\nJedná se o část Kočího lesa a část pole. Pojmenování Březiny dokládá skutečnost, že se na daném místě dříve vyskytoval porost bříz. Pomístní jméno je stále živé, v dané oblasti byl dokonce vybudován hřbitov nesoucí název Březiny.\n\nOznačení cesty, která vedla ze statku v Hošťálkovicích přes Bobrovníky, Malánky a Jasénky do Hlučína dříve, než byla vybudována současná komunikace vedoucí přes Kočí les. Název tedy značí, že tato cesta byla používána déle než cesta nová a že je také starší.\n\nOznačení nové cesty na Jásenky a do Hlučína. Cesta vedoucí přes Kočí les. V Bobrovníkách se jedná o dnešní ulici Osvoboditelů. Nářeční pojmenování pochází z německého Chausee, což znamená silniční alej.\n\nNejvyšší bod Bobrovníků, naskýtá se z něj pohled jak na okolní vesnice, tak na Beskydy. Paryzol je v nářečí označení pro deštník. K názvu se váže několik lidových výkladů. Jeden z nich tvrdí, že v bitvě mezi Rakousko-Uherskem a Pruskem se Marie Terezie právě zde rozhodla vzdát části Slezska. Na tomto místě byl postaven její stan deštníkovitého tvaru, z čehož vzniklo dané označení.\n\nOznačená pro nepříliš rozsáhlou hrbolatou plochu u Paryzola. Dnešní provizorní fotbalové hřiště.\n\nŽleb v jižní části obce táhnoucí se směrem k Hošťálkovicím. Jedná se o dolinu mezi starou cestou na Hošťálkovice a cestou novou. Dříve se v tomto žlebu nacházel rybník, ale časem byl přeměněn na čističku. Toto označení zná i mladá generace. Když se jde v zimě na boby nebo sáně, tak jedině Na Důlky.\n\nK Bobrovníkům patřila (a stále patří) také skupina chalup s označením Malánky. V poslední době se obyvatelé Malánek velmi zasazují o to, aby byly Malánky jako osada vnímány jaksi odděleně od Bobrovníků. Občanské sdružení si klade za cíl vytvořit vlastní náves, která by se stala centrem osady.\n\nDříve než jakákoliv stavení zde stával dřevěný kříž, který měl údajně připomínat člověka, jenž zde byl při švédských válkách přivlečen z Hlučína a zabit. Kříž dodnes stojí v Kočím lese naproti hřbitovu Březiny.\n\n"}
{"id": "540091", "url": "https://cs.wikipedia.org/wiki?curid=540091", "title": "Darkovičky", "text": "Darkovičky\n\nDarkovičky (německy \"Klein Darkowitz\", polsky \"Darkowice Małe\" nebo \"Darkowiczki\") je velká vesnice, část města Hlučín v okrese Opava. Nachází se asi 2,5 km na sever od Hlučína. Prochází zde silnice II/469. V roce 2009 zde bylo evidováno 364 adres. V roce 2001 zde trvale žilo 1356 obyvatel.\n\nDarkovičky je také název katastrálního území o rozloze 4,43 km.\n\nSeverovýchodně od obce, směrem na Darkovice se nachází muzeum československého opevnění Hlučín-Darkovičky.\n\nPravděpodobně na místě zaniklých Žibřidovic byla založena nová ves Darkovičky, která se poprvé připomíná při dělení Opavska v roce 1377. Tehdy ve vsi žil zeman Hanuš, který příslušel pod pravomoc opavských knížat Hanuše a Přemka. Samostatný statek Darkovičky byl personálně spojen od 15. století s Markvartovicemi za majitelů Bzenců z Markvartovic. Po smrti otce Fabiána a smrtí bratří Jana a Jiřího zdědil Markvartovice s Darkovičkami Kryštof Bzenec mající za manželku Ludmilu Birkovou z Násile, v roce 1551 odprodal Markvartovice a ponechal si jen Darkovičky, kde zbudoval tvrz. Evangelický majitel neměl lehké pořízení se sousedy, katolickými pány z Vrbna na Hlučíně, kteří se soudili nejprve o majetek s velehradskými cisterciáky a pak se soustředili na Kryštofa Bzence. V roce 1566 inscenovali jeho přepadení v Darkovičkách, kde jej svázaného dovlekli na náves a pak jej propustili, aby se záhy dobývali do jeho dvora. Za této napjaté situace pan Kryštof raději Darkovičky následujícího roku pánům z Vrbna prodal a usídlil se v Opavě. Takto byly Darkovičky připojeny k hlučínskému panství. Evangelíci z tohoto panství se nadále scházeli tajně k bohoslužbám, a není proto divu, že za třicetileté války zde došlo k vážným střetům, při kterých Darkovičky zpustly. Za majitele Františka Řehoře hraběte Gianini žilo v Darkovičkách k roku 1721 10 sedláků a 7 zahradníků. Panský dvůr a krčma patřily majitelům hlučínského panství. V roce 1823 požár zničil v Darkovičkách většinu dřevěných budov, v roce 1831 pro nově založenou školu obec koupila podle pověsti bývalý rytířský zámek Bzenců s výčepním právem a sousední kovárnu. 8. září 1863 byl ve vsi odhalen pomník zdejšího rodáka a sochaře Jana Jandy z Berlína „Panuj Marie“, v letech 1873–1874 byla postavena kaple. Po připojení k ČSR měly Darkovičky rozlohu 477 ha, 870 obyvatel. Obec byla v roce 1930 elektrifikována. Již od 12. června 1960 se stala městskou čtvrtí Hlučína. Pozoruhodná je zdejší expozice československého opevnění před 2. světovou válkou.\n\nZe vsi pochází německý klasicistní sochař Johannes Janda.\n\n\n"}
{"id": "540092", "url": "https://cs.wikipedia.org/wiki?curid=540092", "title": "Kamenec (Holasovice)", "text": "Kamenec (Holasovice)\n\nKamenec (německy \"Steinplatz\" či \"Kamenz\", polsky \"Kamieniec\") je vesnice, část obce Holasovice v okrese Opava. Nachází se asi 4 km na jihozápad od Holasovic. V roce 2009 zde bylo evidováno 52 adres. V roce 2001 zde trvale žilo 154 obyvatel.\n\nKamenec je také název katastrálního území o rozloze 3,28 km.\n\n"}
{"id": "540093", "url": "https://cs.wikipedia.org/wiki?curid=540093", "title": "Loděnice (Holasovice)", "text": "Loděnice (Holasovice)\n\nLoděnice (německy \"Lodenitz\", polsky \"Łodzienica\", \"Lodzienice\") je vesnice, část obce Holasovice v okrese Opava. Nachází se asi 2,5 km na západ od Holasovic. V roce 2009 zde bylo evidováno 123 adres. V roce 2001 zde trvale žilo 471 obyvatel.\n\nLoděnice je také název katastrálního území o rozloze 4,77 km.\n\nPrvní písemná zmínka o obci pochází z roku 1280.\n\n\n\n"}
{"id": "540094", "url": "https://cs.wikipedia.org/wiki?curid=540094", "title": "Štemplovec", "text": "Štemplovec\n\nŠtemplovec (1869 \"Stemplovec\", 1890 \"Štremplovec\" nebo \"Štremplovice\"; německy \"Stremplowitz\", polsky \"Sztemplowice\") je malá vesnice, část obce Holasovice v okrese Opava. Nachází se asi 3 km na jihozápad od Holasovic. V roce 2009 zde bylo evidováno 28 adres. V roce 2001 zde trvale žilo 118 obyvatel.\n\nŠtemplovec je také název katastrálního území o rozloze 1,96 km.\n\nPrvní písemná zmínka o obci pochází z roku 1377.\n\n\n"}
{"id": "540095", "url": "https://cs.wikipedia.org/wiki?curid=540095", "title": "Josefovice (Hrabyně)", "text": "Josefovice (Hrabyně)\n\nJosefovice (německy \"Josefsburg\") je malá vesnice, část obce Hrabyně v okrese Opava. Nachází se asi 1 km na východ od Hrabyně. Prochází zde silnice I/11. V roce 2009 zde bylo evidováno 40 adres. V roce 2001 zde trvale žilo 129 obyvatel.\n\nJosefovice leží v katastrálním území Hrabyně o výměře 10,01 km.\n\n"}
{"id": "540096", "url": "https://cs.wikipedia.org/wiki?curid=540096", "title": "Klasická trojkoruna", "text": "Klasická trojkoruna\n\nKlasická trojkoruna, hovorově též jen Trojkoruna, je označení pro tři klasické dostihy, tvořící vrchol výkonnostních zkoušek pro tříleté anglické plnokrevníky. V Česku ji v rámci rovinových dostihů tvoří Velká jarní cena, České derby a St. Leger.\n\nV současné době tvoří českou rovinovou Klasickou trojkorunu trojice dostihů, lišících se délkou trati. Všechny tři se konají na závodišti v Praze-Velké Chuchli. První je Velká jarní cena na 1600 m, která se běhá v květnu a kůň při ní musí prokázat, že je dobrý sprinter. Na konci června se běží České derby, vrchol rovinové sezóny na 2400 m, při kterém musí kůň prokázat vytrvalecké vlohy. Poslední část Trojkoruny, St. Leger, se koná koncem září a je to „supervytrvalecký“ dostih na 2800 m. Vzhledem k tomu, že forma mladého tříletého koně se během roku mění a vzhledem k rozdílné délce trati, kladoucí velké nároky na univerzálnost koně, je zisk Klasické trojkoruny vždy významnou událostí. V naší historii se to povedlo jen sedmi koním, všem po druhé světové válce a třem po roce 1990. Tři z těchto sedmi vítězů trénoval František Holčák, v jehož tréninku byl i Ray of Light, kterému v roce 1999 unikla Klasická trojkoruna prohrou v St. Legeru po tuhém boji o nos, přičemž až do zveřejnění výsledků komisí rozhodčích mnozí diváci věřili, že ji získal. V sedle vítěze Trojkoruny se mohou vystřídat tři různí jezdci, protože se nebere v potaz, zda koně jezdí stálý jezdec, či zda se majitel či trenér rozhodnou jezdce měnit.\n\nVelká jarní cena (1600 m)\nČeské derby (2400 m)\nSt. Leger (2800 m)\n\nVe Spojeném království Velké Británie a Severního Irska se Klasická trojkoruna skládá z následujících tří dostihů. \n\n\n\n\nV Irsku tvoří Klasickou Trojkorunu dostihy, které se běhají na jediném závodišti v Curraghu.\n\n"}
{"id": "540097", "url": "https://cs.wikipedia.org/wiki?curid=540097", "title": "Benkovice", "text": "Benkovice\n\nBenkovice (německy \"Benkowitz\") je vesnice, část města Hradec nad Moravicí v okrese Opava. Nachází se asi 3 km na západ od Hradce nad Moravicí. V roce 2009 zde bylo evidováno 135 adres. V roce 2001 zde trvale žilo 177 obyvatel.\n\nBenkovice je také název katastrálního území o rozloze 4,34 km.\n\nPrvní písemná zmínka o obci pochází z roku 1363.\n\n\n"}
{"id": "540098", "url": "https://cs.wikipedia.org/wiki?curid=540098", "title": "Domoradovice", "text": "Domoradovice\n\nDomoradovice (německy \"Damadrau\") je vesnice, část města Hradec nad Moravicí v okrese Opava. Nachází se asi 5 km na jihozápad od Hradce nad Moravicí. V roce 2009 zde bylo evidováno 110 adres. V roce 2001 zde trvale žilo 225 obyvatel.\n\nDomoradovice je také název katastrálního území o rozloze 7,94 km.\n\n"}
{"id": "540099", "url": "https://cs.wikipedia.org/wiki?curid=540099", "title": "Filipovice (Hradec nad Moravicí)", "text": "Filipovice (Hradec nad Moravicí)\n\nFilipovice (německy \"Philippsdorf\") je malá vesnice, část města Hradec nad Moravicí v okrese Opava. Nachází se asi 7 km na jihozápad od Hradce nad Moravicí. V roce 2009 zde bylo evidováno 44 adres. V roce 2001 zde trvale žilo 63 obyvatel.\n\nFilipovice je také název katastrálního území o rozloze 2,21 km.\n\n"}
{"id": "540101", "url": "https://cs.wikipedia.org/wiki?curid=540101", "title": "Dvořisko (Kravaře)", "text": "Dvořisko (Kravaře)\n\nDvořisko (1880 Dvoříště, německy \"Oppahof\", polsky \"Dworzysko\") je část města Kravaře v okrese Opava. Nachází se na jihu Kravař, od kterých ho odděluje řeka Opava. Prochází zde silnice II/467. V roce 2009 zde bylo evidováno 97 adres. V roce 2001 zde trvale žilo 367 obyvatel.\n\nDvořisko leží v katastrálním území Kravaře ve Slezsku o výměře 19,37 km.\n\nPrvní písemná zmínka o obci pochází z roku 1770.\n\n\n\n"}
{"id": "540102", "url": "https://cs.wikipedia.org/wiki?curid=540102", "title": "Kouty (Kravaře)", "text": "Kouty (Kravaře)\n\nKouty (německy \"Kauthen\", polsky \"Kąty\") je část města Kravaře v okrese Opava. Nachází se na jihovýchodě Kravař. Prochází zde silnice I/56. V roce 2009 zde bylo evidováno 525 adres. V roce 2001 zde trvale žilo 1569 obyvatel.\n\nKouty leží v katastrálním území Kravaře ve Slezsku o výměře 19,37 km.\n\nHranice mezi částmi Kravaře a Kouty nejsou na první pohled patrné, jsou dány ulicí Hraniční, respektive myšlenou čárou táhnoucí se jejím středem.\n"}
{"id": "540104", "url": "https://cs.wikipedia.org/wiki?curid=540104", "title": "Kateřinky (Opava)", "text": "Kateřinky (Opava)\n\nKateřinky (německy \"Kathrein\", polsky \"Katerzynki\") jsou evidenční část statutárního města Opava. Nacházejí se na severovýchodě Opavy a leží ve vlastním katastrálním území \"Kateřinky u Opavy\". Jsou součástí samosprávně nečleněné centrální oblasti města, která spadá přímo pod působnost zastupitelstva a magistrátu města. Prochází tudy silnice I/56 směrem na Ostravu a silnice I/46 na hranici s Polskem.\n\nVes byla prvně doložena roku 1124 v Opavské kronice (\"Chronicon Oppaviense\"). Usnesením vlády ČSR ze dne 22. září 1932 byly Kateřinky povýšeny na město. Připojeny k Opavě byly v roce 1939.\n\n\n"}
{"id": "540105", "url": "https://cs.wikipedia.org/wiki?curid=540105", "title": "Komárovské Chaloupky", "text": "Komárovské Chaloupky\n\nKomárovské Chaloupky jsou vesnice, evidenční část a základní sídelní jednotka na jihovýchodě statutárního města Opavy. Leží v katastrálním území Komárov u Opavy, ale jsou součástí městské části Podvihov.\n\nV roce 2009 zde bylo evidováno 44 adres. V roce 2001 zde trvale žilo 118 obyvatel.\n\n"}
{"id": "540106", "url": "https://cs.wikipedia.org/wiki?curid=540106", "title": "Podvihov", "text": "Podvihov\n\nPodvihov (německy \"Podwihof\", polsky \"Podwihów\") je vesnice, evidenční část okresního města Opava, vymezená katastrálním územím \"Podvihov\" o rozloze 6,89 km.\n\nSamosprávná městská část Podvihov je tvořena evidenčními částmi Podvihov a Komárovské Chaloupky, jež se nachází v katastrálním území Komárov u Opavy.\n\nPodvihov se nachází na jihovýchodě Opavy, zhruba 8,5 km od centra města. V roce 2009 zde bylo evidováno 212 adres. V roce 2001 zde trvale žilo 491 obyvatel.\n\nPodvihov je pravidelně obsluhován dvěma autobusovými linkami MHD Opava.\n\n"}
