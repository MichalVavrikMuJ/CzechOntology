{"id": "465443", "url": "https://cs.wikipedia.org/wiki?curid=465443", "title": "Ketř", "text": "Ketř\n\nKetř (polsky \"Kietrz\", německy \"Katscher\") je město v Opolském vojvodství, v powiatu głubczyckém v gmině Kietrz v jižní části Opavské pahorkatiny, na řece Troje.\nPodle údajů z 30. června 2006 v městě žilo 6 313 obyvatel. Většina obyvatel je římskokatolického vyznání.\n\nÚzemí města se nachází v oblasti úrodné Opavské pahorkatiny (polsky \"Płaskowyż Głubczycki\"), na severním vyústění Moravské brány, tedy v oblasti velmi příhodné k osídlení; o tom svědčí množství archeologických nálezů ze všech období pravěku, pohřebišť i sídlišť, jejichž výzkumu se věnovali především archeologové z Jagellonské university v Krakově. Je doloženo paleolitické osídlení z doby před 20 000 lety, i osady prvních zemědělců z mladší doby kamenné. Na katastru obce bylo odkryto rozsáhlé pohřebiště kultury popelnicových polí z pozdní doby bronzové (kolem r. 1000 př. n. l.); na stejném místě bylo zjištěno i cca 30 hrobů náležející k nekropoli keltské (doba laténská, 3. století př. n. l.)\n\nV 11. století zde existovala osada podřízená českému králi. V období biskupa Brunona byla silně osídlena německým obyvatelstvem.\n\nPrvní písemná zmínka o obci jménem \"Katscher\" pochází z roku 1266; podle historických pramenů název pochází z poněmčeného českého slova \"kačer\" (německy \"Enterich\"). V roce 1321 je Ketř zmiňována již jako město, městskými právy byla nadána olomouckým arcibiskupem Konrádem I.\n\nDo 16. století měli v Ketři většinu obyvatelé polské národnosti ?, později začali převažovat obyvatelé moravského a německého původu. V roce 1822 žilo v Ketři 2626 obyvatel, koncem 19. století jejich počet překročil čtyři tisíce. Po připojení okolních vsí v roce 1935 se počet obyvatel zvýšil na 9 032 osob. Léta druhé světové války (1939-1945) Ketř přečkala celkem pokojně, avšak v jejím závěru v březnu 1945 byla obsazena Rudou armádou, která po sobě zanechala spálené a zničené město. Většina obyvatel německé národnosti byla vysídlena a stavební materiál získaný při demolici rozbořených domů byl odvezen k výstavbě Varšavy a Nové Huti (Krakov). Do zničeného města začali přicházet noví obyvatelé především z jihovýchodního Polska a lidé vysídlení z východních oblastí Polska (které po válce připadly SSSR); město se začalo vracet do života. V současné době žije v Ketři 95% obyvatel původem z jiných oblastí Polska, pouze 5% tvoří původní obyvatelé.\n\nKetř byla odedávna známa jako město tkalců. Již v roce 1539 je zde zmiňováno bratrstvo tkalcovských tovaryšů a v roce 1569 vznikl tkalcovský cech. V roce 1784 bydlelo v Ketři 46 pláteníků a 3 soukeníci, v roce 1840 se již v 350 dílnách tkal len a bavlna a v 36 dílnách vlna. V roce 1870 zde podnikatelé z Berlína vybudovali továrnu na plyš a koberce, tkalcovství začalo pro potíže s odbytem upadat. Pro rozvoj města a pomoc nezaměstnaným tkalcům byla pod vedením starosty založena společnost, která posléze položila základ ke vzniku továrny na výrobu dekoračních tkanin \"Welur\", která ve svých nejlepších časech zaměstnávala na 2 000 lidí. V současnosti podnik již neexistuje a tradici textilní výroby převzala B. K. továrna na koberce.\n\nMimořádně tragickými událostmi posledních let byly povodně, které město postihly opakovaně, v roce 1996 a 1997. Obrovská průtrž mračen v roce 1999 zpustošila nejdůležitější části města; její následky se likvidují dodnes.\n\nNachází se zde barokní kostel z 16.-18. století. Město bylo centrem panství Ketř, jež bylo jednou z Moravských enkláv ve Slezsku a jedinou Moravskou enklávou připojenou roku 1742 k Pruskému Slezsku.\n\n\n\n"}
{"id": "465445", "url": "https://cs.wikipedia.org/wiki?curid=465445", "title": "Ljapin", "text": "Ljapin\n\nLjapin ( , Sygva) je řeka v Chantymansijském autonomním okruhu v Ťumeňské oblasti v Rusku. Je dlouhá 151 km. Plocha povodí měří 27 300 km². I pod soutokem zdrojnic se používá název levé z nich Chulga ( ), přičemž celková délka toku včetně této zdrojnice pak činí 404 km.\n\nVzniká soutokem řek Chulga a Ščekurja, které stékají z Polárního Uralu. Teče na jihovýchod po západním okraji Západosibiřské roviny. Je velmi členitá. Ústí zleva do Severní Sosvy (povodí Obu).\n\nZdrojem vody jsou převážně sněhové srážky. Průměrný roční průtok vody činí 345 m³/s. Zamrzá v říjnu a rozmrzá ve druhé polovině května. Nejvyšších vodních stavů dosahuje od května do září.\n\nVodní doprava je možná v délce 149 km.\n"}
{"id": "465459", "url": "https://cs.wikipedia.org/wiki?curid=465459", "title": "Seznam rekultivačních jezer v Česku", "text": "Seznam rekultivačních jezer v Česku\n\nRekultivační jezera v Česku se nacházejí převážně v severních Čechách na území Karlovarského a Ústeckého.\n\nNásledují tabulka není kompletním seznam všech antopologických rekultivačních jezer v Česku.\n"}
{"id": "465468", "url": "https://cs.wikipedia.org/wiki?curid=465468", "title": "Moravskoslezská fotbalová liga 2006/07", "text": "Moravskoslezská fotbalová liga 2006/07\n\nV soubojích šestnáctého ročníku Moravskoslezské fotbalové ligy 2006/07 se utkalo 16 týmů každý s každým dvoukolovým systémem podzim–jaro. Tento ročník začal v sobotu 12. srpna 2006 úvodními třemi zápasy 1. kola a skončil v sobotu 16.  června 2007 zbývajícími třemi zápasy 29. kola (kompletní 30. kolo bylo předehráno již v  úterý 1. května 2007).\n\nDo II. ligy postoupil vítěz, do Divize E sestoupila poslední tři mužstva.\n\nNejlepším střelcem ročníku se stal Dalibor Koštuřík, který soupeřům nastřílel 14 branek (6 na podzim 2006 za Mutěnice, 8 na jaře 2007 za Fulnek). Druhý byl karvinský Martin Opic s 12 góly.\nZdroj: \nPoznámky:\n\n"}
{"id": "465469", "url": "https://cs.wikipedia.org/wiki?curid=465469", "title": "Mistrovství světa v házené mužů 1967", "text": "Mistrovství světa v házené mužů 1967\n\n6. mistrovství světa v házené proběhlo ve dnech 12. – 21. ledna ve Švédsku.\n\nMistrovství se zúčastnilo 16 mužstev, rozdělených do čtyř skupin po čtyřech týmech. Z každé skupiny postoupila první dvě mužstva do play off. Týmy, které vypadly ve čtvrtfinále, hráli o 5. - 8. místo. Mistrem světa se stalo Československo, které ve finále porazilo Dánsko 14:11.\n\n Švédsko - Polsko 26:16 (9:7)\n\n12. ledna 1967 - Malmö\n\n12. ledna 1967 - Helsingborg\n\n13. ledna 1967 - Kristiansand\n\n13. ledna 1967\n\n15. ledna 1967 - Malmö\n\n15. ledna 1967 - Landskrona\n\n SRN - Norsko 22:16 (12:9)\n\n12. ledna 1967 - Luleå\n\n12. ledna 1967 - Kiruna\n\n13. ledna 1967 - Kiruna\n\n13. ledna 1967 - Malmberget\n\n15. ledna 1967 - Malmberget\n\n15. ledna 1967 - Luleå\n\n Rumunsko - NDR 14:14 (7:7)\n\n12. ledna 1967 - Stockholm\n\n12. ledna 1967 - Örebro\n\n13. ledna 1967 - Borlänge\n\n13. ledna 1967 - Eskilstuna\n\n15. ledna 1967 - Stockholm\n\n15. ledna 1967 - Köping\n\n ČSSR - Francie 25:10 (10:2)\n\n12. ledna 1967 - Göteborg\n\n12. ledna 1967 - Vänersborg\n\n13. ledna 1967 - Falköping\n\n13. ledna 1967 - Halmstadt\n\n15. ledna 1967 - Helsingborg\n\n15. ledna 1967 - Skara\n Československo - Švédsko 18:11 (9:3)\n\n17. ledna 1967 - Helsingborg\nBranky:František Brůna 6, Václav Duda 3, Vojtěch Mareš 3, Ladislav Beneš 2, Jaroslav Konečný 2, Rudolf Havlík 1, Martin Gregor 1 - Hard 5, Karrström 2, Kock 2, Hodin 1, Nedvall 1\n\nČSSR: František Arnošt - Martin Gregor, Vojtěch Mareš, Rudolf Horváth, Ladislav Beneš, Václav Duda, František Brůna, Jaroslav Konečný, Rudolf Havlík\nŠvédsko: Lindblom, Olsson (od 23. minuty) - Danell, Hard, Kämpendahl, Hodin, Karrström, Nedvall, Kock, Jarlenius\n\n17. ledna 1967 - Kristiansand\n\n17. ledna 1967 - Linköping\n\n17. ledna 1967 - Stockholm\n\n Československo - Rumunsko 19:17 (11:10)\n\n19. ledna 1967 Västerås\nBranky: Václav Duda 7, Rudolf Havlík 4, Jaroslav Konečný 3, František Brůna 2, Ladislav Beneš 1, Bedřich Ciner 1, Vojtěch Mareš 1 - Gheorghe Gruia 2, Ghiţă Licu 2, Hans Moser 2, Roland Gunesch 1, Josef Jakob 1\n\nČSSR:František Arnošt, Jaroslav Škarvan - Martin Gregor, Vojtěch Mareš, Anton Frolo, Ladislav Beneš, Bedřich Ciner, Václav Duda, František Brůna, Jaroslav Konečný, Rudolf Havlík\nRumunsko: Mihai Redl, Cornel Penu - Josef Jakob, Hans Moser, Mircea Costache II, Cornel Oţelea, Ghiţă Licu, Gheorghe Gruia, Gheorghe Goran, Cristian Gaţu, Roland Gunesch\n\n19. ledna 1967 \n\n Československo - Dánsko 14:11 (8:8)\n\n21. ledna 1967 - Västerås\nBranky: František Brůna 4, Jaroslav Konečný 4, Václav Duda 3, Vojtěch Mareš 2, Rudolf Havlík - Christiansen 4, Gaard 2, Vodsgaard 2, Kaae, Lund, Svendsen.\nRozhodčí: Thorild Janerstam (SWE)\nDiváků: 8 000\n\nČSSR: František Arnošt, Jaroslav Škarvan - Ladislav Beneš, František Brůna, Bedřich Ciner, Václav Duda, Anton Frolo, Martin Gregor, Rudolf Havlík, Jaroslav Konečný, Vojtěch Mareš.\n\nDánsko: Holst - Christiansen, Gaard, Jörgensen, Jürgens, Kaae, Lund, Max Nielsen, Svendsen, Vodsgaard.\n\n Rumunsko - SSSR 21:19pp (8:11)\n\n21. ledna 1967 - Västerås\n\n Švédsko - Maďarsko 21:19 (11:10)\n\n18. ledna 1967 - Karlskrona\n\n18. ledna 1967 - Göteborg\n\n Švédsko - SRN 24:22 (12:10)\n\n20. ledna 1967 - Eskilstuna\n\n Jugoslávie - Maďarsko 24:20 (9:10)\n\n20. ledna 1967 \n\n\n\n\n\n\n\n"}
{"id": "465472", "url": "https://cs.wikipedia.org/wiki?curid=465472", "title": "Howard Hathaway Aiken", "text": "Howard Hathaway Aiken\n\nHoward Hathaway Aiken (8. března 1900, Hoboken, New Jersey – 14. března 1973, St. Louis, Missouri) byl počítačový průkopník.\n\nPůsobil jako hlavní inženýr při stavbě jednoho z prvních počítačů firmy IBM: Harvard Mark I. Tento počítač byl dokončen v roce 1944. Působil i při konstrukci jeho následovníků Mark II až Mark IV.\n\nZa dlouhodobé zásluhy o rozvoj informačních technologií byl vyznamenán několika cenami:\n\n"}
{"id": "465474", "url": "https://cs.wikipedia.org/wiki?curid=465474", "title": "SMS Tegetthoff (1878)", "text": "SMS Tegetthoff (1878)\n\nSMS \"Tegetthoff\" byla poslední postavená kasematová loď Rakousko-uherského námořnictva, kterou postavila loděnice Stabilimento Tecnico Triestino v Terstu. \"Tegetthoff\" nebyl nikdy bojově nasazen a ještě roku 1912 sloužil jako strážní loď na hlavní rakousko-uherské námořní základně v Pule. V témže roce byla loď přejmenována na SMS \"Mars\", aby bylo jméno lodi uvolněno pro nový dreadnought SMS \"Tegetthoff\". Po první světové válce loď připadla Itálii a byla sešrotována.\n\nLoď měla původně takeláž s plachtami o ploše 1347,6 m, která byla později odstraněna a nahrazena bojovými stěžni, na kterých byly ocelové stěžňové koše s lehkými děly. Původní nízkotlaký parní stroj poháněl jeden lodní šroub a loď mohla plout rychlostí až 13,3 uzlu. V roce 1893 byla loď modernizována a dostala nový pohonný systém, který tvořily dva trojválcové expanzní parní stroje, z nichž každý poháněl jeden lodní šroub. Rychlost se zvýšila až na 15,5 uzlu.\n\nPůvodní výzbroj tvořilo šest Kruppových 280mm kanónů o délce 35 ráží v pancéřované kasematě uprostřed lodi, doplněných staršímy děly bronzovými. Čtyři z děl stála v rozích kasematy a zbylá dvě v jejím středu. Příď byla opatřena klounem. Po modernizaci loď dostala šest Kruppových 240mm děl na spodní palubě, pět 150mm děl na horní palubě, chráněné štíty, patnáct 47mm děl, dva kulomety a čtyři torpédomety.\n\n\n"}
{"id": "465496", "url": "https://cs.wikipedia.org/wiki?curid=465496", "title": "Oleg Děripaska", "text": "Oleg Děripaska\n\nOleg Vladimirovič Děripaska (rusky:Олег Владимирович Дерипаска) (* 2. ledna 1968, Dzeržinsk, SSSR) je ruský miliardář a oligarcha, stojící v čele vedení řady významných ruských firem např. Basic Element, hliníkárny RUSAL, automobilky GAZ, výrobce letadel Aviacor nebo pojišťovny Ingosstrach.\n\nJe považován za nejbohatšího Rusa a jednoho z nejbohatších lidí na světě. V roce 2008 podle časopisu Forbes činil jeho majetek asi 28 miliard dolarů a byl devátým nejbohatším člověkem na světě.\n\nJeho tchánem je Valentin Borisovič Jumašev, zeť prezidenta Borise Jelcina a poradce prezidenta Vladimír Putin.\n\n"}
{"id": "465507", "url": "https://cs.wikipedia.org/wiki?curid=465507", "title": "Latnatec", "text": "Latnatec\n\nLatnatec (\"Ceanothus\") je rod rostlin patřící do čeledi řešetlákovité (\"Rhamnaceae\"). Starší český název, který se příliš neujal, je zpododěr. Latnatce jsou opadavé nebo stálezelené keře a stromy s jednoduchými listy a nevelkými květy v bohatých květenstvích. Vyskytují se v počtu asi 55 druhů výhradně v Severní a Střední Americe. Některé druhy jsou pěstovány jako okrasné dřeviny.\n\nLatnatce jsou opadavé nebo stálezelené keře nebo výjimečně i nízké stromy. Listy jsou jednoduché, řapíkaté, většinou střídavé, tenké nebo kožovité. Čepel listů je celokrajná nebo pilovitá, od báze obvykle trojžilná. Květy jsou malé, pětičetné, uspořádané ve vrcholových nebo úžlabních latách složených z okolíčků či v chocholících. Kalich je pětičetný, s válcovitou až polokulovitou kališní trubkou a 5 cípy. Kalich je zbarvený podobně jako koruna. Koruna je pětičetná, bílá, růžová nebo modrá, delší než kalich. Korunní lístky jsou volné, mají kapucovitý tvar a vyrůstají zpod květního terče. Tyčinek je 5, mají tenké nitky a vyčnívají z květu. Semeník je trojlaločný, spočívá na květním terči a je s ním srostlý. Čnělka je krátká. Plody jsou zpočátku dužnaté, později vysychají a podélně se rozpadají na 3 plůdky (oříšky).\n\nRod zahrnuje asi 55 druhů vyskytujících se pouze v Severní Americe zejména v teplejších oblastech USA a v Mexiku. Do jižní Kanady zasahují 4 druhy: \"C. herbaceus\", \"C. americanus\", \"C. sanguineus\" a \"C. velutinus\". Ve Střední Americe se vyskytuje jediný druh, \"Ceanothus coeruleus\". Zasahuje až do Guatemaly, kde roste v horách v nadmořských výškách až 4000 metrů. Centrum druhového bohatství je v Kalifornii, kde latnatce tvoří významnou složku místní vegetace. Latnatce se nejčastěji vyskytují v suchých lesích, dubových lesích a v keřové vegetaci známé jako chaparral. Rostou na různých typech půd, většinou v oblastech se suchými horkými léty a vlhkými zimami.\n\nNěkteré druhy latnatce mají na kořenech hlízky se symbiotickými bakteriemi rodu \"Frankia\", vázajícími vzdušný dusík.\n\nLatnatce jsou využívány jako okrasné keře, vhodné pro teplejší polohy chráněné před mrazem. Jsou cenné zejména letním a podzimním kvetením, kvetou od května nebo června do září až října. V České republice jsou pěstovány poměrně zřídka, uváděny jsou celkem 4 druhy a několik kříženců. Nejkrásnější, bohatě kvetoucí modrokvěté druhy a kultivary jsou vesměs dosti teplomilné a pro naše podmínky až na výjimky málo vhodné. Z pěstovatelných druhů má velké laty nápadně modrých květů např. kultivar latnatce kříženého \"Ceanothus\" x \"delilianus\" 'Gloire de Versailles'. Ve veřejných expozicích českých botanických zahrad nejsou latnatce příliš zastoupeny. \"Ceanothus pallidus\" 'Marie Simon' je uváděn z Dendrologické zahrady v Průhonicích, \"C.\" x \"delilianus\" 'Topaze' z Pražské botanické zahrady v Tróji.\n\nLatnatce nejvíce prospívají na slunném stanovišti, v polostínu již hůře kvetou. Vyhovují jim lehčí, humózní a spíše sušší půdy s obsahem vápníku. V podmínkách České republiky často omrzají až k zemi, později však od země obrazí a kvetou na jednoletých výhonech. Na zimu je vhodná přikrývka kořenů a na jaře seříznutí, aby bohatě obrazily. Množí se pomocí mladých jarních řízků nebo roubováním na podnož latnatce amerického. Botanické druhy lze množit i semeny, která je třeba ihned po sklizni stratifikovat. Dalšími způsoby množení jsou hřížení v červnu a kopčení.\n"}
{"id": "465508", "url": "https://cs.wikipedia.org/wiki?curid=465508", "title": "Středověká židovská filosofie", "text": "Středověká židovská filosofie\n\nStředověká židovská filosofie je označení filosofické zkoumání, jež se nějakým způsobem odkazovalo na tradiční židovské texty (zejména na Bibli a Talmud) a jež se tyto texty snažily s filosofií uvést v soulad. Produktem středověké židovské filosofie byly zřídkakdy čistě filosofické texty, mnohem častěji se jednalo o biblické či talmudické komentáře.\n\nStředověká židovská filosofie se vyvíjela ve čtyřech fázích. Zrodila se v 9. století v islámském prostředí, v němž se inspirovala zejména islámským racionalistickým proudem nazývaným kalám. Židé se snažili prostředky vytvořenými kalámem obhajovat svou víru nejen proti ostatním náboženstvím, nýbrž také proti konkurenčním proudům uvnitř judaismu (soupeřili spolu zejména rabanité a karaité). Hlavním představitelem židovského kalámu se stal Saadja Gaon.\n\nDruhou fází se stal židovský neoplatonismus, jenž přijímal podněty mnohdy zprostředkovaně přes muslimské myslitele. Židovský neoplatonismus reprezentoval Šlomo ibn Gabirol, jenž originálním způsobem přetvořil neoplatonský emanační princip.\n\nV polovině 12. století byl neoplatonismus zatlačen do pozadí aristotelismem. Přejmutím principů řecké filosofie se v židovském aristotelismu ještě více než v neoplatonismu ukázal rozpor mezi židovským náboženstvím a filosofií. Židovští filosofové jako například Maimonides se pokoušeli tyto rozpory překlenout, na počátku 14. století však byl neúspěch této snahy jasný.\n\nV poslední fázi se někteří filosofové ještě snažili najít novou cestu, jak smířit filosofii s judaismem, židovští myslitelé však stále více věnovali spíše než filosofii pozornost mystickému kabalistickému proudu. Filosofii navíc nepřály ani vnější podmínky, neboť centrem židovské filosofie bylo Španělsko, kde židé stále silněji zažívali útlak ze strany křesťanů, kteří nakonec židy roku 1492 ze Španělska zcela vypověděli.\n\nZnovu se židovská filosofie začala rozvíjet až s příchodem osvícenství a se vznikem haskaly v 18. století.\n\nSe zánikem židovské helénistické filosofie nevzniklo v rámci židovství až do 9. století žádné další filosofické hnutí.\n\nArgumenty kalámu pak židé používali k obraně své víry. Hlavní těžiště sporu s islámem spočívalo v otázce zjevení – židé argumentovali tím, že Mohamedovo zjevení nemůže nahradit starší Mojžíšovo zjevení, neboť by to znamenalo, že Bůh změnil své smýšlení. Na to muslimové odpovídali, že se o změnu smýšlení nejedná, nýbrž že různé doby si vyžadují různou podobu zjevení. Argumentační metodu kalámu židé využívali také proti dualistům, skeptikům a relativistům.\n\nFilosofické myšlení nakonec až na výjimky proniklo veškerou židovskou náboženskou literaturu (biblickou exegezi, náboženskou poezii). Židovští filosofové usilovali nejen o obhájení judaismu, nýbrž také o adaptaci metafyzických idejí na posvátné texty judaismu. To bylo umožněno tím, že stěžejní dílo rabínského judaismu Talmud nepředstavovalo ucelený teologický systém, nýbrž dovolovalo širokou škálu interpretací. Alegorická metoda, kterou ve starověké židovské filosofii využíval zejména Filón Alexandrijský, tak umožňovala různým myšlenkovým proudům (filosofii, kabale i karaitům) setrvat v rámci židovství.\n\nPrvním představitelem středověké židovské filosofie, jehož dílo se dochovalo, byl David al-Mukammis (820?–890?). Ve svém spise \"Dvacet traktátů\" kombinuje kalám s aristotelismem, přejímá platónské kardinální ctnosti. V souladu s kalámem tvrdí, že atributy připisované Bohu jsou totožné s jeho esencí, která je jediná a jednoduchá. Na rozdíl od kalámu ovšem upřednostňuje negativní výpovědi o Bohu.\n\nNejvýznamnější představitelem židovského kalámu byl Saadja Gaon (882–942), jenž se snažil popsat a založit židovské náboženské ideje na racionálním základě, přičemž hojně využíval argumentačních nástrojů kalámu, aby bránil rabínský judaismus proti ostatním náboženstvím i proudům v rámci judaismu (zejm. proti karaitům). Saadja se snažil rozumovými prostředky dokázat stvoření světa z ničeho, jednotu a jedinnost Boží a prokázat, že judaismus je jediným pravým Božím zjevením. Toto zjevení ukázalo člověku posvátné příkazy, jejichž naplňováním má člověk dojít ke štěstí, kvůli němuž Bůh člověka stvořil.\n\nSamuel ben Chofni (zem. 1013) racionálně interpretoval Bibli a prorokům připsal možnost konat zázraky, jež mají potvrdit pravost jejich zjevení. Oproti tomu Hai Gaon (zem. 1038) možnost konat zázraky připisuje také zbožným a Samuela ben Chofniho obviňuje s přílišného přejímání nežidovských myšlenek. Nisim ben Jakob z Kairuánu pak zdůrazňuje důležitost zázraků, neboť smyslové důkazy jsou na rozdíl od racionálních důkazů zcela jisté.\n\nV karaitském judaismu, jenž v 9. – 12. století představoval vážnou hrozbu rabínské formě judaismu a odmítal Talmud, se uplatňoval kalám ještě ve větší míře. Ja’akov al-Kirkisání a Jafet ben Eli ha-Levi v 10. století obhajovali legitimitu racionální spekulace. Jejich zdroje poznání jsou velmi podobné Saadjovým zdrojům poznání. Josef ben Abraham al Basir a Jošua ben Juda v 11. století zašli ve svém racionalismu ještě dále a rozum považovali za předpoklad přijmutí zjevení, což je povzbuzovalo k racionálnímu zkoumání Boha. Rovněž etiku se snaží učinit nezávislou na zjevení a založit ji na rozumových základech.\n\nVe 12. století politické okolnosti donutily karaity přesunout své centrum do byzantské říše, kde působil také Aharon ben Elijahu z Nikomedie jenž se snažil dokázat židovský, či dokonce biblický původ kalámu, což mělo kalám legitimizovat. Ve stejném století ovšem karaismus začal ztrácet na síle. V 17. a 18. století představovaly centrum karaitského judaismu Krym a Litva, v dnešní době má tato forma jen několik desítek tisíc stoupenců, žijících převážně v Izraeli.\n\nJicchak Jisraeli (okolo roku 900) nebyl příliš originálním filosofem, jeho význam ovšem spočívá v tom, že jako první po Filónovi přejímal prvky přímo z řecké filosofie, konkrétně z neoplatonismu. Jisraeli přejal především myšlenku emanace, kdy Bůh nutně tvoří první látku a první formu, jejichž spojením vzniká intelekt, z něhož pak emanuje svět duší (duše racionální, animální a vegetativní), svět sfér a sublunární svět, složený ze čtyř živlů.\n\nNa rozdíl od neoplatonismu ovšem Bůh není abstraktní a zcela nedosažitelný, nýbrž je nadán moudrostí, dobrotou a láskou, kvůli níž tvoří svět. Bůh touží po štěstí svého stvoření, které spočívá v poznání Boha, jež je doprovázeno očišťováním duše. Bůh lidi netrestá: splynutí individuální duše s vyšší duší je přirozeným důsledkem sebeočišťování, zatímco „peklo“ spočívá ve ustrnutí v zajetí hmoty.\n\nJicchak Jisraeli nenašel žádného přímého pokračovatele a neoplatonismus začal znovu rozvíjet až Šlomo ibn Gabirol (1026?–1050/1070?), jenž byl zároveň prvním významným židovským filosofem ve Španělsku a jedním z nejoriginálnějších středověkých židovských filosofů. Ibn Gabirol v něm přejímá staré filosofické koncepty, jimž ovšem mnohdy dodává zcela nový obsah. Navzdory tomu, že jeho náboženské básně dodnes užívány v sefardské liturgii, jeho filosofické dílo \"Fons vitae\" (Pramen života) neobsahuje téměř žádnou zmínku o židovství, takže teprve v 19. století byl autor náboženských básní a Fons vitae identifikován jako jediná osoba.\n\nPodle Ibn Gabirola z nedosažitelného Boha hypostatuje Vůle, jež vtiskuje pasivní látce formu. Veškerý svět je pak tvořen spojením látky a formy, které nemohou existovat odděleně. Látka je sama o sobě nehmotná, jsou jí tvořeny rovněž duchovní jsoucna a hmotnou se stává teprve přijetím specifické formy materiálnosti. Tímto pojetím látky Ibn Gabirol překlenuje rozpor mezi duchovním a materiálním světem – látka je stále stejná, rozdíl je pouze ve formě.\n\nCelý svět je hierarchicky uspořádán: se vzrůstající vzdáleností od zdroje emanace roste složenost jsoucen. Kombinací první látky a formy vzniká intelekt, z něhož emanuje duše (racionální, animální a vegetativní) a z ní pak příroda. Duše ovšem zapomněla na svůj nebeský původ, a jejím cílem je proto poznání tohoto principu, a dojít tak až ke svému zdroji – Vůli (Bůh sám je nepoznatelný).\n\nBachja ibn Pakuda (zem. 1080?) ve svém díle \"Kniha poučení o povinnostech srdce\" vykazuje nejen vliv řeckého neoplatonismu, nýbrž také islámského kalámu a asketismu. Filosofie podle něj stojí nad učením Talmudu, neboť racionální poznání Boha je nutným předpokladem náboženského života. Ibn Pakuda vnáší do neoplatonského emanačního principu teleologický rozměr: svět nevzniká mimovolně, nýbrž je vytvořen podle plánu, který vytvořila Boží moudrost. Bůh sám je opět nepoznatelný, lze vypovídat pouze o jeho jednotě, bytí a věčnosti. Bůh je ovšem poznatelný nepřímo skrze své činy.\n\nCílem člověka je podle Ibn Pakudy být pohlcen v Bohu, čehož může být dosaženo skrze očišťování duše od sensuality. Zároveň však Ibn Pakuda neupadá do radikální askeze, nýbrž naopak zdůrazňuje, že radikální askeze je protichůdná s Boží výzvou k plození potomstva. Vztah člověka s Bohem má člověka naplňovat pokorou, důvěrou a láskou, jež se pak mají projevovat také v mezilidských vztazích.\n\nVe španělském prostředí se filosofie rozvíjela také ve 12. století. Významné dílo představovala kniha neznámého autora \"O podstatě duše\", jež kromě neoplatonského emanačního principu a dualismu přináší také tvrzení, že neoplatonismus je identický s učením Tóry. Avraham bar Chija z Barcelony oproti Ibn Gabirolovi tvrdí, že duchovní substance jsou čistými formami, a pouze tělesný svět je stvořen z látky a formy. Josef ibn Cadik se soustředí na myšlenku, že zdrojem individuální duše je světová duše, a že tedy introspekcí je možné poznat tělesný svět, duchovní svět a nakonec i Boha. Avraham ibn Ezra se zaobíral ideou všepronikajícího Boha.\n\nJehuda ha-Levi (1075?–1141) je v rámci středověké židovské filosofie mimořádnou osobností, kterou nelze zařadit do žádné filosofické školy. Jeho hlavní filosofické dílo \"Kitáb al-Chazarí\" ( \"Kniha o Chazarech\", hebrejsky: \"Kuzari\" nebo \"Sefer ha-kuzari\") se snaží polemickou formou obhájit židovskou víru, na rozdíl od ostatních středověkých židovských filosofů však odmítá racionalizaci judaismu. Snaží se pravdu odvodit z biblického zjevení, nikoli z rozumových filosofických odůvodnění. Podle Ha-Leviho nelze společenství s Bohem dosáhnout pouhou teoretickou znalostí. Pravé náboženství vzniká Božím zjevením a nikoli lidskou aktivitou filosofů, proti snaze racionálně poznat Boha či se mu přiblížit asketickým úsilím ha-Levi klade důraz na zbožný život, modlitbu a bohoslužbu.\n\nHa-Levi rovněž odmítá podle něj polyteistický koncept zprostředkujících bytostí mezi Bohem a světem a radikální oddělenost Boha a světa: biblický Bůh dále zasahuje do běhu dějin. Dále vyzdvihuje zvláštní postavení židů, kteří mají zvláštní dispozice pro Boží zjevení a proroctví, nebeskou odměnu ovšem mohou získat i ti, kteří zachovávají morální zákony. V mesiášském věku pak nakonec izraelský národ do sebe vstřebá všechny ostatní národy.\n\nV polovině 12. století začal aristotelismus v židovské filosofii zatlačovat neoplatonismus do pozadí. Mnohé prvky neoplatonismu sice do židovského aristotelismu pronikly, byly však zásadně přeformulovány. Přijetí aristotelských myšlenek ovšem znamenalo vznik závažných rozporů se zjeveným náboženstvím. Tyto rozpory řešili židovští aristotelici různým způsobem, obecně lze tedy pouze nastínit tyto problémy.\n\nJeden z nejdůležitějších problémů představovala otázka nesmrtelnosti duše. Aristotelismus považuje Boha za nejvyšší princip, z něhož ovšem vychází pouze formy, nikoli látka; duše nevzniká emanací z univerzální duše, nýbrž představuje pouhou formu těla. Důsledkem této koncepce bylo, že duše zaniká spolu s tělem, což představovalo vážný rozpor s židovskou vírou v nesmrtelnost duše.\n\nVelkou hodnotu aristotelismus připisuje rozumu, pomocí něhož židovští aristotelici dokazovali náboženské pravdy i etické nároky. Morální dokonalost umožňuje duši transcendentální poznání, vztah člověka s Bohem ovšem v aristotelismu ztrácí osobní charakter. Boží prozřetelnost je redukována jen na účelnou kauzalitu všech procesů pramenících z Boha.\n\nAvraham ibn Daúd (1110?–1180?) se ve svém díle \"Emuna rama\" („Vznešená víra“) snaží vyvolat dojem dokonalé harmonie mezi judaismem a aristotelismem a tvrdí, že pravá filosofie je v souladu s náboženstvím. Při dokazování Boží existence používá argumenty islámského aristotelismu, Aristotelův koncept Boha jako prvotního hybatele ovšem Ibn Daúd přeměnil na pojetí Boha jako příčiny existence všech věcí. Odmítnutím aristotelovského pojetí duše jako formy těla se přiklání k židovské koncepci duše jako netělesné a nesmrtelné.\n\nIbn Daúd se stavěl rovněž proti determinaci lidských činů a zastával názor, že člověk jedná svobodně. Lidskou svobodu dokonce staví tak vysoko, že vylučuje lidské činy z Boží předvídavosti: Bůh sám dobrovolně omezil svou vševědoucnost a všemohoucnost ve prospěch svobody lidského konání.\n\nMaimonides (1135–1204) na rozdíl od Ibn Daúda rozpory mezi filosofií a židovským náboženstvím nezakrýval, nýbrž se je snažil překlenout. Ve svém díle \"More nevuchim\" se snaží být průvodcem těm, kteří v důsledku těchto rozporů tápají mezi filosofií a náboženstvím. Maimonides věřil, že filosofie a náboženství jsou jen dvěma formami pravdy, že filosofie slouží k osvojení si obsahu zjevení a že hloubka víry je závislá na hloubce filosofického poznání.\n\nFilosofické poznání totiž spojuje člověka s Bohem a toto spojení pak obdařuje člověka nesmrtelností. Etika, jež má sloužit ke zdokonalování duše, tak dostává zvláštní naléhavost, jelikož nezdokonalené duše nemohou dosáhnout poznání Boha, a tedy ani nesmrtelnosti. Taková intelektualizace a elitizace náboženství ovšem byla v prudkém rozporu s židovskou vírou, podle níž spása nespočívá v intelektuální aktivitě, nýbrž v dodržování Božích přikázání. Maimonides proto přišel se smírčí myšlenkou, že k dosažení nesmrtelnosti stačí i minimum poznání, jež shrnul ve třinácti článcích víry.\n\nBůh samotný je podle Maimonida dokonale jednoduchý. Veškeré výpovědi o Bohu se týkají jen jeho činnosti a ve skutečnosti mají negativní charakter, tj. říkají, jaký Bůh není. Mezi aristotelským konceptem zcela soběstačného Boha a biblickým konceptem osobního Boha je podle Maimonida soulad, jenž však není lidským rozumem pochopitelný. Otázku, zda je svět věčný či stvořený, nedokázal Maimonides rozřešit a na rozdíl od Aristotela se v souladu s židovskou vírou přiklání k názoru, že svět byl stvořen, a to ze svobodné Boží vůle. Účel stvoření pak spatřuje v člověku.\n\nMaimonides našel v židovském prostředí množství nadšených stoupenců, zároveň však neméně horlivých odpůrců. Stoupenci oceňovali, že Maimonides dokázal udělat v aristotelské filosofii místo pro biblického Boha-Stvořitele a založit židovskou víru na vědeckém základě. To však bylo pro mnohé nepřijatelné, neboť Maimonides smíšením s filosofií zároveň obsah židovského náboženství zásadně pozměnil. Maimonidovi stoupenci byli obviňováni, že alegorickým výkladem zpochybňují biblická vyprávění a že se snaží podřídit Bibli filosofii.\n\nVe 13. století rostl význam radikálního aristotelismu v podobě averroismu, proti němuž Maimonides bojoval. Mezi hlavní stoupence averroismu patřil například Jicchak Albalag, jenž zpochybňoval doslovný význam Bible, kterou považoval jen za nástroj k výchově a usměrňování mas, Abner z Burgos, jenž pro změnu hlásal radikální determinismus. Proti tomuto proudu se postavil například Hillel ben Samuel, který bránil nesmrtelnost a svobodu duše.\n\nGersonides (Levi ben Geršon, 1288–1344) ve svém díle \"Milchamot ha-Šem\" („Války Hospodinovy“) v souladu s aristotelismem považoval Boha za nejvyšší ideu, na rozdíl od Maimonida však tvrdil, že Bohu lze připisovat pozitivní atributy: množství atributů neznamená nejednotu uvnitř Boha, nýbrž jen rozmanitost pojmů. Bůh jakožto nejvyšší rozum stvořil svět účelně a uspořádaně, nejednalo se však o stvoření z ničeho – stvoření bylo procesem, kdy Bůh jakožto nejvyšší forma vtiskl tvar zcela pasivní hmotě. Tento dualismus formy a hmoty je tak v souladu s aristotelismem, stejně jako omezení přímé Boží činnosti jen a akt stvoření.\n\nJelikož Bůh je podle Gersonida jen prvotním hybatelem, nemůže postihnout jednotliviny, a tedy ani lidské konání. Proroctví, prozřetelnost a zázraky, které se týkají specifických situací, ovšem nejsou vyloučeny; nevycházejí sice přímo od Boha, pramení však z Bohem vytvořeného řádu. Dění na zemi sice podle Gersonidovy víry v astrologii podléhá konstelaci hvězd, osud jimi určený je však možno prolomit lidskou vůlí. Podobně jako v této otázce determinismu-indeterminismu nachází Gersonides osobité řešení také v otázce nesmrtelnosti: duše jakožto forma těla je smrtelná, nesmrtelný je však nabytý intelekt, souhrn všech získaných a jedinečně propojených konceptů.\n\nNa počátku 14. století bylo jasné, že dvousetletá snaha skloubit aristotelismus s judaismem skončila neúspěchem. V následujícím období se dále objevovaly polemiky s aristotelismem, zároveň se však židovští myslitelé pokoušeli najít nový směr. Již dříve Nachmanides (1194–1270) podobně jako sto let před ním Jehuda ha-Levi zdůrazňoval jedinečnou nadpřirozenou povahu Tóry a historický charakter židovského náboženství. Zároveň se začínal v podobě kabaly probouzet gnostický a mystický potenciál raného rabínského judaismu.\n\nNejvýznamnějším židovským filosofem 14. století byl Chasdaj Crescas (1340?–1410), jenž sice odmítal aristotelismus, nikoli však filosofii jako takovou. Stavěl se zejména proti aristotelské intelektualizaci náboženství a prosazoval možnost vakua a nekonečnosti času, prostoru, čísel i nekonečnosti řady příčin, čímž vyvracel většinu aristotelských důkazů Boží existence. Veškeré bytí (tedy i látka) je podle Crescase závislé na Bohu. Tomu lze připisovat pozitivní argumenty, z nichž centrální místo zaujímá atribut Boží dobroty. Boží láska není sebestředná, nýbrž zaměřená k jeho stvoření. Tóra, kterou Bůh vytvořil, nemá vést člověka k morální či intelektuální dokonalosti, nýbrž jej má vést k lásce k Bohu, jež pak vede ke společenství s Bohem. Podle Crescase je lidská vůle v zásadě svobodná, je ovšem omezována různými vnějšími faktory.\n\nS Crescasem skončila produktivní éra středověké židovské filosofie. V 15. století židovští filosofové jen eklekticky přetvářeli tradiční teorie, žádné originální dílo srovnatelné s předchozími ovšem nevzniklo. Příčinou nebyl jen odklon od aristotelovského racionalismu, nýbrž také vnější politické podmínky ve Španělsku, jež již od 11. století představovalo centrum židovské filosofie. Židé ve Španělsku začali pod vládou křesťanů trpět útlakem, jež nezřídka přerůstalo v otevřené násilí proti židům, až byli nakonec roku 1492 ze Španělska úplně vyhnáni.\n\nŽidovští myslitelé proto obraceli svou pozornost především na obranu židovské víry proti křesťanství. Tato tendence je zřetelná již v díle Šimona ben Cemach Durana (1361–1444), jenž kritizuje Maimonidovu přílišnou racionalizaci judaismu a jeho třináct článků víry. Podle Durana je povinností každého žida věřit v absolutní pravdivost svatých písem. Interpretace Tóry sice má být svobodná, základní principy judaismu však interpretací nesmí být změněny. Duran nakonec představil své vlastní závazné pravdy judaismu: víra v existenci Boha, v jeho zjevení a v jeho odplatu.\n\nJosef Albo (1380?–1444) ve svém díle \"Ikarim\" přejal Duranovy závazné pravdy a na jejich základě odmítl preexistenci hmoty a věčnost světa. Albo připouštěl pluralitu názorů v rámci judaismu, horlivě však polemizoval s křesťanstvím: křesťanská dogmata podle něj odporují rozumu a navíc popírají jedinnost Boha. Cílem lidské existence je pak podle Alba poznávání, že štěstí leží v Bohu a v dodržování jeho příkazů. Tohoto plného poznání ovšem není možné dosáhnout skrze ryze intelektuální úsilí, nýbrž skrze Tóru.\n\nPo vyhnání židů ze Španělska se židovská filosofie ještě nějakou dobu rozvíjela v Itálii, celkově však byla na ústupu a vyklízela pole kabale a dalším mystickým židovským proudům.\n\n"}
{"id": "465516", "url": "https://cs.wikipedia.org/wiki?curid=465516", "title": "Česnekovník", "text": "Česnekovník\n\nČesnekovník (\"Toona\") je rod rostlin z čeledi zederachovité (\"Meliaceae\"). Zahrnuje 5 druhů opadavých nebo poloopadavých stromů se zpeřenými střídavými listy a drobnými květy v bohatých květenstvích. Plodem je tobolka. Česnekovníky jsou rozšířeny zejména v Asii, v menší míře i v Austrálii.\nČesnekovníky poskytují kvalitní a vysoce ceněné dřevo, mají význam v lokální medicíně a jsou zdrojem barviv. Hospodářsky nejvýznamnější je česnekovník brvitý. V některých českých botanických zahradách a arboretech je vysazován česnekovník čínský.\nRod \"Toona\" byl v minulosti spojován s příbuzným americkým rodem cedrela (\"Cedrela\").\n\nČesnekovníky jsou opadavé nebo poloopadavé stromy, dorůstající výšky až 50 metrů. Listy jsou střídavé, spirálně uspořádané, sudozpeřené nebo řidčeji lichozpeřené, zpravidla složené z více než 8 jařem celokrajných, zubatých nebo pilovitých lístků. Borka bývá šedohnědá, rozpukaná a někdy se odlupující v nepravidelných plátech. Vnitřní vrstva je růžová nebo červená.\nKvěty jsou drobné, jednopohlavné s dobře zachovalými zbytky orgánů opačného pohlaví nebo výjimečně oboupohlavné, uspořádané v bohatě větvených, převislých thyrsech, jejichž délka často přesahuje jeden metr. Kalich je tvořený 5 (až 6) volnými nebo srostlými lístky. Koruna je bílá, smetanová nebo růžová, tvořená 5 (6) volnými plátky.\nTyčinek je 5 (výjimečně 6) a jsou volné, vyrůstající z krátkého androgynoforu a někdy se střídající s 1 až 5 nitkovitými styminodii.\nSemeník obsahuje 5 přihrádek, v nichž je po 6 až 10 vajíčkách. Čnělka je v samičích květech krátká, zatímco sterilní pistilodium v samčích květech je dlouhé a tenké.\nPlodem je tence dřevnatá, přehrádkosečná (septifrágní) tobolka pukající 5 chlopněmi. Obsahuje mnoho křídlatých semen.\n\nRod česnekovník zahrnuje 5 druhů. Je rozšířen v Asii a Austrálii. Přirozený areál sahá od východního Pákistánu přes jižní Asii, Indočínu, Čínu, Indočínu, jihovýchodní Asii a Papuasii po východní Austrálii. Největší areál má česnekovník brvitý (\"T. hexandra\"). \"Toona calantas\" je endemit Filipín.\nČesnekovníky rostou spíše v nižších nadmořských výškách s výjimkou česnekovníku čínského, který v Asii vystupuje i do montánních lesů. Na rozdíl od většiny ostatních zástupců čeledi zederachovité často obsazují světliny a okraje cest a rostou i v sekundárních lesích.\n\nČesnekovníky jsou v Asii hostitelskými rostlinami housenek přástevníků \"Creatonotos transiens\" a \"Spilosoma obliqua\" a různých drobných druhů můr z čeledí píďalkovití, obalečovití, slimákovcovití aj. Ve větvích vrtají housenky drvopleně \"Zeuzera coffeae\".\nV tlejících kmenech česnekovníku brvitého se v severovýchodní Austrálii vyvíjejí larvy vzácného roháče \"Phalacrognathus muelleri\". V minulosti se mělo za to, že larvy obývají převážně jen tento druh stromu, později však byly nalezeny i v tlejícím dřevě dalších druhů. Dalším druhem, který se vyvíjí ve dřevě tohoto stromu, je tesařík \"Acalolepta mixta\".\nNa rubu listů česnekovníků bývají domatia v podobě trojúhelníkovitých kapsiček věnčených chlupy. Domatia jsou obývána symbiotickými roztoči.\n\nV minulosti byl rod \"Toona\" někdy vřazován do neotropického rodu \"Cedrela\". Podle výsledků fylogenetických studií jsou oba rody monofyletické a představují sesterské větve v rámci tribu \"Cedreleae\" čeledi \"Meliaceae\". Jsou dobře vymezeny i na základě morfologických znaků.\n\n\nČesnekovníky jsou zdrojem kvalitního dřeva. Největší hospodářský význam má česnekovník brvitý, jehož dřevo je vysoce ceněno zejména v Indii a Austrálii. Je známo pod názvem \"spanish cedar\" nebo \"australian red cedar\" a má široké použití ve venkovních i vnitřních podmínkách. Slouží jako stavební dřevo, k výrobě lodí, luxusního nábytku i hudebních nástrojů, sportovního náčiní aj. Těží se také česnekovník čínský a \"Toona sureni\", jejichž dřevo je obchodováno pod názvem \"surian\".\nOdvar z květů česnekovníku brvitého slouží v Indii k barvení hedvábí do žlutých a červených odstínů. Obsaženým pigmentem je ester krocetinu.\nNěkteré druhy mají význam v asijské medicíně. Kůra česnekovníku brvitého a \"Toona sureni\" má silně svíravé účinky a používá se při léčbě průjmů, úplavice ap. Listy česnekovníku čínského jsou v Číně a jihovýchodní Asii používány jako zelenina, v Indii jako krmivo pro dobytek. Česnekovník brvitý je v Indii často vysazován jako pouliční strom.<ef name=\"flch\"/>\n\nČesnekovník čínský je jediný druh čeledi zederachovité, který je možno pěstovat ve středoevropských podmínkách celoročně venku. Je vysazen v Průhonickém parku, Pražské botanické zahradě v Tróji a v Arboretu Žampach. Zcela výjimečný je jeho kultivar 'Flamingo', jehož mladé olistění na jaře má růžovou barvu. Tento kultivar je vysazen např. v Dendrologické zahradě v Průhonicích. Bývá nabízen i v České republice, je však choulostivý a v zimě trpí namrzáním.\n\n\n"}
{"id": "465518", "url": "https://cs.wikipedia.org/wiki?curid=465518", "title": "Jaroslav Jedlička", "text": "Jaroslav Jedlička\n\nJaroslav Jedlička (30. července 1891, Benešov – 14. prosince 1974, Praha) byl český lékař, specializoval se na vnitřní medicínu a ftizeologii. Je považován za zakladatele oboru tuberkulózy a respiračních nemocí (TRN).\n\nByl prostředním synem inspektora finanční stráže Václava Jedličky, rodem z Kouřimi. V roce 1919 se stal asistentem na I. interní klinice pod vedením profesora Syllaby, na jehož doporučení byl později jmenován ředitelem sanatoria na Pleši. V roce 1924 se habilitoval pro ftizeologii. V letech 1932-1961 byl přednostou 1. kliniky TRN na 1. lékařské fakultě UK v Praze (dříve \"Ústav pro studium tuberkulózy Na Bulovce\"). V Roku 1936 se stal profesorem. V roce 1945 založil I. plicní kliniku, jejímž přednostou byl až do důchodu. \n\nK zájmu o jeho obor ho přivedla jeho praxe vojenského lékaře v Olomouci, kde ho zaujalo léčení tuberkulózy. Zabýval se také dějinami lékařství, je autorem několika životopisných studií o J. E. Purkyňovi.\n\nBratrem Jaroslava Jedličky byl patolog prof. MUDr. Václav Jedlička (1893-1971), strýci z matčiny strany byli ředitel Národního divadla Jaroslav Šafařovič a senátor JUDr. Jindřich Šafařovič. Starší syn Jaroslava Jedličky Jiří (1922-1942) byl popraven nacisty za heydrichiády, mladší syn prof. MUDr. Pavel Jedlička (1926-1999), se věnoval neurologii, zejména problematice roztroušené sklerózy.\n\n"}
{"id": "465521", "url": "https://cs.wikipedia.org/wiki?curid=465521", "title": "Cedrela", "text": "Cedrela\n\nCedrela (\"Cedrela\") je rod rostlin z čeledi zederachovité. Jsou to opadavé stromy se zpeřenými listy a pětičetnými drobnými květy. Plodem je tobolka s křídlatými semeny. Rod zahrnuje 18 druhů a je rozšířen v Latinské Americe od Mexika po Argentinu.\n\nDřevo cedrel je vysoce ceněné, trvanlivé a dobře opracovatelné. Je známo pod názvem \"cedro\". Tradičně se používalo např. k výrobě krabic na doutníky. Nejznámějším a nejvýznamnějším druhem je cedrela vonná.\n\nCedrely jsou opadavé stromy, dorůstající výšky až 60 metrů. Rozměrnější exempláře mívají u paty kmene kořenové náběhy. Listy jsou sudozpeřené, složené z 8 až 20 párů lístků. Květy jsou oboupohlavné, pravidelné, uspořádané ve vrcholových, kuželovitých, latovitých květenstvích. Kalich je hluboce laločnatý až kališkovitý. Koruna je složená z 5 volných plátků.\nTyčinek je 5 a jsou přirostlé k andogynoforu. Semeník obsahuje 5 komůrek, v nichž je po 8 až 14 vajíčkách.\nPlodem je dřevnatá tobolka otevírající se od vrcholu 5 chlopněmi. Semena mají vrcholové křídlo.\n\nRod cedrela zahrnuje 18 druhů. Je rozšířen v Latinské Americe od severního Mexika po severní Argentinu a na Karibských ostrovech.\nCentrum druhové diverzity je v západní částí Jižní Ameriky od Kolumbie po severní Argentinu.\nNejvětší areál má cedrela vonná (sev. Mexiko až severní Argentina) a \"Cedrela fissilis\" (Stř. Amerika až severní Argentina). Jsou to také jediné dva druhy rodu udávané z Brazílie.\nCedrely rostou na nepodmáčených, dobře odvodněných stanovištích v nížinných i montánních tropických deštných lesích a v opadavých, sezónně suchých lesích.\n\nPůvodní areál přirozeného rozšíření je u některých druhů obtížné stanovit, neboť byly intenzivně vyhledávány a těženy pro dřevo, druhy cedrela vonná a \"Cedrela angustifolia\" jsou navíc často používány k zalesňování. Tyto dva druhy také často rostou jako součást sekundárních lesů a na druhotných stanovištích.\n\nCedrely jsou živnými rostlinami housenek\nmartináčů \"Dirphia avia\" a \"Eacles imperialis\", přástevníka \"Pelochyta cinerea\",\nlišaje \"Cephonodes hylas\" a různých drobnějších druhů můr.\nKvěty jsou opylovány můrami, křídlatá semena jsou šířena větrem.\n\nV minulosti byly do rodu \"Cedrela\" řazeny i druhy příbuzného rodu \"Toona\", rozšířeného v Asii a Austrálii.\n\n\nDřevo cedrel je vysoce ceněné. Je pevné a přitom měkké a snadno opracovatelné, navíc příjemně voní. Obsah aromatických látek navíc odpuzuje dřevokazný hmyz včetně termitů. Jádrové dřevo cedrely vonné je světle červenohnědé, stářím tmavnoucí, dekorativní. Je známo pod názvem \"cedro\". Používá se pro vnitřní i venkovní účely v truhlářství, stavitelství a k výrobě hudebních nástrojů.\nJiž od dob kolonizace Latinské Ameriky byla cedrela jedním z nejdůležitějších stromů těžených pro dřevo a i v dnešní době patří v této oblasti mezi nejvyhledávanější dřeva. Domorodci je tradičně využívají ke stavbě domů i výrobě kánoí. Mezinárodní obchod s cedrelovým dřevem se rozvinul v 80. letech 19. století, kdy začalo být využíváno v tabákovém průmyslu k výrobě krabic na doutníky. Ve 30. letech začalo být kvůli vzrůstajícím cenám nahrazováno lepenkou nebo měkčími domácími dřevy, často s potiskem napodobujícím strukturu cedrelového dřeva na vnějším povrchu.\n\nCedrely jsou často vysazovány jako stínící dřeviny na kávových plantážích a jako okrasné dřeviny.\n\n"}
{"id": "465526", "url": "https://cs.wikipedia.org/wiki?curid=465526", "title": "Jesenec (rod)", "text": "Jesenec (rod)\n\nJesenec (\"Celastrus\"), česky též zimokeř, je rod rostlin z čeledi jesencovité (\"Celastraceae\"). Jsou to šplhavé nebo ovíjivé keře s jednoduchými střídavými listy a nenápadnými pětičetnými květy. Plodem je kožovitá tobolka. Rod zahrnuje asi 37 druhů a je zastoupen v Severní i Jižní Americe, Asii, Austrálii a na Madagaskaru. Jesence jsou pěstovány jako okrasné liány, nápadné zejména na podzim a v zimě.\n\nJesence jsou opadavé nebo stálezelené, šplhavé nebo ovíjivé, jednodomé nebo dvoudomé keře. Listy jsou jednoduché, střídavé, na okraji pilovité až téměř celokrajné, řapíkaté, s drobnými, čárkovitými, opadavými palisty a zpeřenou žilnatinou. \nKvěty jsou jednopohlavné nebo oboupohlavné, pětičetné, zelenavé nebo žlutavé, uspořádané v úžlabních nebo vrcholových vrcholících či thyrsoidech, případně jednotlivé. V květech je blanitý nebo dužnatý intrastaminální nektáriový disk. Tyčinek je pět a jsou volné. Semeník obsahuje 3 komůrky, v nichž je po 1 až 2 vajíčkách. Plodem je kožovitá, kulovitá tobolka pukající 3 chlopněmi. Obsahuje 1 až 6 eliptických semen obalených oranžovým až červeným míškem.\n\nRod zahrnuje asi 38 druhů. Je rozšířen od tropů po oblasti mírného pásu v Americe, Asii, Austrálii a na Madagaskaru. Areál v Americe sahá od východní Kanady přes USA, Mexiko a Střední Ameriku po Bolívii a jihovýchodní Brazílii. Neroste na Karibských ostrovech ani v Amazonii. V Asii se vyskytuje v oblasti od Himálaje přes Čínu po Ruský Dálný východ a Japonsko a přes Indočínu a jihovýchodní Asii po Novou Guineu a Tichomoří.\n\n\nJesence se pěstují jako okrasné liány, dekorativní zejména na podzim a v zimě množstvím plodů. Lze se s nimi setkat zejména ve sbírkách botanických zahrad a arboret. V České republice je nejčastěji pěstován jesenec okrouhlolistý a jesenec popínavý. Výjimečně jsou pěstovány i jiné druhy (jesenec Rosthornův, jesenec důtkovitý).\n"}
{"id": "465533", "url": "https://cs.wikipedia.org/wiki?curid=465533", "title": "Břestovec", "text": "Břestovec\n\nBřestovec (\"\" ) je rod rostlin řazený do čeledi konopovité (\"Cannabaceae\"). Zahrnuje asi 75 druhů opadavých, v tropech i stálezelených stromů, zřídka i keřů, rostoucích převážně v mírném pásu severní polokoule a v tropech.\n\n\nV minulosti byl rod břestovec řazen do čeledi jilmovité (\"Ulmaceae\").\n\nNěkteré druhy lze použít jako okrasné rostliny, dekorativní listy, kmenem a větvemi. Břestovci je tvořena například známá alej v ulici Lužická na pražských Vinohradech, která se má kácet (2019).\n\n"}
{"id": "465538", "url": "https://cs.wikipedia.org/wiki?curid=465538", "title": "Frontispis", "text": "Frontispis\n\nFrontispis nebo frontispice (franc. \"čelní strana\", z lat. \"frontispicium\" - \"frons\": čelo, \"spicere\": hledět) je protějšek titulní strany, často s nějakou ilustrací. Následuje obvykle po patitulu (první straně) a je vytištěn na jeho rubu. Vpravo vedle frontispisu je titulní list knihy.\n\nFrontispis vznikl v počátcích knihtisku, v 17. století nesl často rytinu a později obrázek. V současnosti bývá frontispis prázdný, ale mohou na něm být i informace o autorovi, o nakladateli a pod. V bibliofilských tiscích bývá využit pro grafiku.\n\n\n"}
{"id": "465539", "url": "https://cs.wikipedia.org/wiki?curid=465539", "title": "Hitcham", "text": "Hitcham\n\nHitcham byla vesnice v hrabství Buckinghamshire v Anglii. Dnes je spojena s vesnicí Burnham a není již značena na mapách jako samostatná osada. Nacházela se směrem na západ od Burnhamu. \n\nJméno vsi \"Hitcham\" je Anglo-saského původu, a znamená \"usedlost majitele Hycga\". V pozemkové knize z roku 1086 je vesnice zaznamenána jako Hucheham.\n\nFarnost v Hitchamu byla zrušena v roce 1934, část byla přidělena farnosti v Burnhamu, část farnosti v Taplow a malá část farnosti v Dorney. \n\nV Hitchamu získal základní vzdělání na Dr Gretton's School John Herschel.\n"}
{"id": "465541", "url": "https://cs.wikipedia.org/wiki?curid=465541", "title": "Calamospondylus", "text": "Calamospondylus\n\nCalamospondylus (\"obratel ve tvaru brka\") byl rodem teropodního dinosaura, žijícího na území Velké Británie v období spodní křídy. Typový druh \"C. oweni\" byl objeven amatérským sběratelem fosílií reverendem Williamem Darwinem Foxem v roce 1866, jde však o velmi nekompletní materiál. Tento taxon byl zaměňován například s rody \"Aristosuchus\" a \"Calamosaurus\", jejich příbuzenské vztahy dosud nejsou zcela vyjasněny. Zřejmě jde o oviraptorosaura a jeho rozměry nelze přesně stanovit.\n\n"}
{"id": "465542", "url": "https://cs.wikipedia.org/wiki?curid=465542", "title": "Aventin", "text": "Aventin\n\nAventin (lat. \"Aventinus\") je jeden ze sedmi pahorků, na nichž stál starověký Řím. Leží nad řekou Tiberou, v jihozápadním cípu starověkého města, a tvoří jej vlastně dva pahorky, mezi nimiž probíhá současná \"Via Aventina\". Z pamětihodností zde stojí raně křesťanská basilika Santa Sabina, kostel San Alessio a kostel P. Marie, při němž je i rezidence velmistra Řádu maltézských rytířů. Je zde také římský růžový sad.\n\nPodle Vergilia žil v jeskyni na Aventinu nestvůrný obr Kákos, který ukradl Héraklovi osm kusů dobytka a Héraklés ho pak zabil. Podle pověsti o založení Říma zde sídlil Remus, kdežto na protějším Palatinu jeho úspěšnější bratr Romulus. Když Romulus získal příznivější věštbu z letu ptáků a Rema zabil, byl Remus pochován na Aventinu. Také později byl Aventin sídlem chudých lidí a vznikla zde řada povstání. Roku 494 př. n. l., na začátku republiky, se sem patrně uchýlili plebejové na protest proti vysokým daním. Až po několikaletém vyjednávání se vrátili do města, když senát zřídil úřad tribuna lidu. Ve starověku zde stával chrám bohyně Luny a roku 396 př. n. l. sem byla umístěna socha bohyně Juno, ukořistěná v etruském městě Veji. Při kostele San Alessio byl od 7. století významný klášter sv. Alexia a Bonifáce, kde byl mnichem i svatý Vojtěch a odkud také přivedl první mnichy do Břevnova. V současnosti je Aventin klidné místo zahrad a vil, kde bydlí bohatí lidé.\n\nRoku 1557 povýšil císař Ferdinand I. vynikajícího pražského tiskaře Jiřího Melantricha do šlechtického stavu s přídomkem \"z Aventina\". Na severním úpatí Aventinu je rozlehlé místo, kde v antické době byl Circus Maximus. Zde se konaly závody válečných vozů, tažených koňmi. Právě zde závodil Ben Hur ve stejnojmenném filmu se svým bývalým přítelem Messalou.\n\n\n"}
{"id": "465543", "url": "https://cs.wikipedia.org/wiki?curid=465543", "title": "SMS Erzherzog Albrecht (1872)", "text": "SMS Erzherzog Albrecht (1872)\n\nSMS Erzherzog Albrecht byla kasematová loď Rakousko-uherského námořnictva.\nPostavila ji v letech 1870–1874 loděnice Stabilimento Tecnico Triestino v Terstu. V 90. letech 19. století byla loď převedena do druhé linie a přejmenována na SMS \"Feuerspeier\". Za první světové války byla loď používána jako plovoucí kasárna. Po válce připadla Itálii a byla přejmenována na \"Buttafuoco\". Dočkala se druhé světové války po které byla definitivně sešrotována.\n\n\n"}
{"id": "465544", "url": "https://cs.wikipedia.org/wiki?curid=465544", "title": "Podlipný", "text": "Podlipný\n\nPodlipný, Podlipny, Podlipni \"(f. Podlipná, Podlipna)\":\n\n"}
{"id": "465551", "url": "https://cs.wikipedia.org/wiki?curid=465551", "title": "The Sun (New York)", "text": "The Sun (New York)\n\nThe Sun byly noviny vydávané v New Yorku v letech 1833 až 1950. Byly považovány za jedny ze tří seriózních novin, které zde v té době vycházely.\n\nNoviny The Sun začaly vycházet 3. září 1833 jako ranní deník. Prvním editorem byl Benjamin Day, který je autorem sloganu novin „It Shines for All“ („Svítí pro všechny\"). Večerní vydání The Evening Sun začalo vycházet v roce 1887. V roce 1916 noviny koupil Frank Munsey a sloučil večerní Evening Sun s novinami New York Press. Za nějaký čas bylo také ranní vydání novin The Sun sloučeno, a to s novinami New York Herald, vznikly tak noviny The Sun and New York Herald. V roce 1920 Munsey The Sun and New York Herald opět rozdělil, ukončil vydávání The Evening Sun a z novin The Sun se stal večerní deník. Takto byly tyto noviny vydávány až do 4. ledna 1950, kdy byly sloučeny s deníkem New York World-Telegram pod názvem New York World-Telegram and Sun. Od roku 1966 jsou tyto noviny součástí New York World Journal Tribune.\n\nV letech 2002–2008 vycházely v New Yorku noviny The New York Sun, které však kromě části názvu neměly s novinami The Sun nic společného.\n\nThe Sun se poprvé proslavila sérií článků z roku 1835 o pozorování astronoma Johna Herschela, který podle článků pozoroval na Měsíci život. Tato série článků se proslavila jako Great Moon Hoax. 13. dubna 1844 byla publikována další mystifikace, nazvaná později \"The Balloon-Hoax\", jejímž autorem byl Edgar Allan Poe. Mystifikace informovala o cestě balónem přes Atlantik.\n\nNoviny prosluly článkem z roku 1897 nazvaným „Is There a Santa Claus?“, od F. P. Churche.\n"}
{"id": "465554", "url": "https://cs.wikipedia.org/wiki?curid=465554", "title": "Hlavoš", "text": "Hlavoš\n\nHlavoš (\"Cephalanthus\") je rod rostlin patřící do čeledi mořenovité (\"Rubiaceae\"). Jsou to dřeviny se vstřícnými jednoduchými listy a bílými květy v nápadných hustých kulovitých květenstvích. Rod zahrnuje 6 druhů a je rozšířen v Americe, Asii a Africe. V českých botanických zahradách a arboretech je občas pěstován severoamerický hlavoš západní.\n\nHlavoše jsou opadavé nebo stálezelené keře či nízké stromy bez trnů. Listy jsou dvouřadě uspořádané, vstřícné nebo přeslenité, celokrajné, s opadavými nebo vytrvalými, trojúhelníkovitými, interpetiolárními palisty. Květy jsou uspořádány v kulovitých mnohakvětých hlávkách. Květenství jsou vrcholová nebo v úžlabích nejhořejších listů. Květy jsou bílé až smetanové, přisedlé, oboupohlavné, pravidelné. Kalich tvoří čtyřlaločný lem. Koruna je nálevkovitá až řepicovitá, srostlá, na vrcholu čtyřlaločná. Tyčinky jsou 4, s krátkými nitkami, přirostlé ke stěně korunní trubky a částečně vyčnívající. Semeník je dvoupouzdrý a nese dlouhou čnělku. V každém pouzdru je jediné vajíčko. Plodem je suchý schizokarp, rozpadající se na 2 nepukavá, jednosemenná merikarpia. Semena jsou středně velká, s bílým houbovitým míškem.\n\nRod hlavoš zahrnuje 6 druhů. Tři druhy se vyskytují v Americe, dva v Asii a jeden v Africe. V Evropě se žádný zástupce tohoto rodu nevyskytuje.\n\nHlavoš západní je opylován zejména motýly s dlouhými sosáky a včelami. Samoopylení je zabráněno proterandrií. Nejprve v květenství dozrávají prašníky a květy jsou funkčně samčí. Pyl se v květu vypráší na dosud nezralé čnělky, které se poté prodlužují a pyl je z nich setřen hmyzími návštěvníky. Teprve potom blizny dozrávají, stanou se lepkavými a přijímají pyl který na sobě přinášejí hmyzí opylovači.\n\nHlavoše obsahují podobně jako mnohé jiné rostliny z čeledi mořenovité různé alkaloidy. U hlavoše západního je to zejména cephalantin, cephalin a rhynchophyllin.\n\n\nHlavoš západní je zřídka pěstován jako okrasný keř. Je vysazen např. v Dendrologické zahradě v Průhonicích, v Průhonickém parku, v Arboretu Žampach a v Arboretu MU v Brně. O pěstování jiného druhu v ČR nejsou žádné dostupné informace.\n\nSeveroameričtí indiáni využívali hlavoš západní jako léčivou rostlinu např. při bolestech zubů, při průjmech, horečce a jako tonikum. Vnitřní kůra sloužila jako emetikum.\n\n"}
{"id": "465556", "url": "https://cs.wikipedia.org/wiki?curid=465556", "title": "Mikroregiony v Libereckém kraji", "text": "Mikroregiony v Libereckém kraji\n\nMikroregiony jsou regiony malého geografického měřítka. V Libereckém kraji byly zakládány od roku 1998 a jejich celkový počet je 28.\n\n"}
{"id": "465557", "url": "https://cs.wikipedia.org/wiki?curid=465557", "title": "Paws", "text": "Paws\n\nSpolečnost Paws, Inc. byla založena v roce 1981 Jimem Davisem. Společnost sídlí v Muncii, Indiana (USA). Zabývá se tvorbou každodenního komiksu Garfield a pracuje v ní přes 50 výtvarníků.\n"}
{"id": "465560", "url": "https://cs.wikipedia.org/wiki?curid=465560", "title": "Zmarličník", "text": "Zmarličník\n\nZmarličník (\"Cercidiphyllum\") je jediný rod čeledi zmarličníkovité (\"Cercidiphyllaceae\") z řádu lomikamenotvaré (\"Saxifragales\") vyšších dvouděložných rostlin.\n\nDvoudomé opadavé stromy s jednoduchými střídavými až vstřícnými srdčitými listy s opadavými palisty. Čepel s vroubkovaným až zubatým okrajem a s dlanitou žilnatinou. Květy rozkvétají před olistěním, jsou bezobalné, ve vrcholových květenstvích na koncích brachyblastů. Samčí květy jsou v krátkých hroznech, s 8 až 13 volnými tyčinkami s červenými prašníky. Samičí květy v hlávkách, gyneceum svrchní monomerické, s mnoha vajíčky a dlouhou červenou čnělkou. Plodem je měchýřek. Semena jsou drobná, okřídlená, s hojným olejnatým endospermem.\n\nRod obsahuje 2 (podle některých autorů jen jediný) druhy, vyskytující se v Číně a Japonsku.\n\nCharakteristickým stanovištěm jsou horské lesy mírného pásu.\n\nV Cronquistově systému byla čeleď zmarličníkovité (\"Cercidiphyllaceae\") řazena do řádu vilínotvaré (\"Hamamelidales\") podtřídy Hamamelidae. V systému APG je uváděna v řádu lomikamenotvaré (\"Saxifragales\"), v němž je začleněna i většina čeledí bývalého řádu \"Hamamelidales\".\n\nOba druhy lze použít jako okrasné rostliny, vhodné jsou do větších úprav jako solitéra.\n\nZmarličníky mají působivé oranžové až červené podzimní zbarvení. Uvadající a tlející listí voní po sladkém pečivu.\n\n\n\n"}
{"id": "465564", "url": "https://cs.wikipedia.org/wiki?curid=465564", "title": "Garfield minus Garfield", "text": "Garfield minus Garfield\n\nGarfield minus Garfield je webový komiks od 34letého Dana Walshe z Irska. Z několika normálních komiksů je vymazáno vše kromě Jona Arbuckla.\n\n"}
{"id": "465566", "url": "https://cs.wikipedia.org/wiki?curid=465566", "title": "Lý Chiêu Hoàng", "text": "Lý Chiêu Hoàng\n\nLý Chiêu Hoàng (李 昭皇, Lý Phật Kim, Lý Thiên Hinh 1218 – 1278) byla vietnamská císařovna a zároveň poslední panovnice dynastie Lý. \n\nNarodila se v roce 1218 jako dcera vietnamského císaře Lý Huệ Tônga, jako Lý Phật Kim. Již v roce 1224, ve věku sedmi let, se stala císařovnou, protože její otec byl duševně nemocný. Na radu císařského rádce Trần Thủ Độa ji otec nechal provdat za jeho synovce Trần Thái Tônga v jehož prospěch musela v roce 1225 abdikovat, čímž zanikla dynastie Lý a započala dynastie Trần.\n\nKdyž se do devatenácti let nepovedlo Lý Chiêu Hoàng porodit syna, Trần Thái Tông ji sesadil do role princezny tím, že si v roce 1237 vzal ženu svého bratra Trần Liễua. \n\nLý Chiêu Hoàng se směla znovu vdát až v roce 1258, kdy si vzala generála Lê Phu Trâna se kterým měla dceru a syna.\n"}
{"id": "465568", "url": "https://cs.wikipedia.org/wiki?curid=465568", "title": "Vladimír Watzke", "text": "Vladimír Watzke\n\nVladimír Watzke (21. července 1900 Praha – 6. října 1971 Žatec) byl český spisovatel. Byl autorem desítek knížek různých žánrů, zejména dívčích a humoristických románků. Užíval různé pseudonymy, především Vláďa Zíka. Podepisoval se Vladimír Vacke-Zíka. \n\nSpisovatel Vladimir Watzke a malíř Josef Vacke byli bratři. Oba byli potomky Karla Watzka a Anny Zykové. Pár měl společně tři děti; Vladimír Watzke se narodil v roce 1900, Karel Watzke se narodil roku 1902 a Josef Watzke (Vacke) se narodil v roce 1907.\n\nVladimír Watzke vystudoval gymnázium a pak pokračoval ve studiu na English University College v Praze. Školu ukončil v roce 1923 a nastoupil úřednickou práci.\n\nKvůli přivýdělku začal v polovině třicátých let psát nenáročné příběhy pro mládež, pak už žánry měnil. Stal se i autorem sci-fi románů. Vydávalo mu je nakladatelství \"Zmatlík a Palička\". Zmatlík byl jeho vzdálený příbuzný. Psal velice rychle, dokázal vytvořit sešitovou novelu během jednoho večera. Napsal jich desítky a podepisoval je různými pseudonymy. Mimo hlavního Vláďa Zíka také Jan Havlín, Jiří Havlín, Eva Marešová, Georg Bobbin či Eva Chválová. Některé práce dosáhly i dobré kvality, oceněn byl např. humoristický román \"Pan profesor a ostatní\".\n\nDo roku 1939 bydlel v Praze a válečná léta prožil v Nezabudicích u Křivoklátu. V roce 1945 byl obviněn z kolaborace s Němci (např. za romány \"Hrdinové severu\" a \"Letadlo nad Afrikou\") a tak se přestěhoval do Žatce. Přestal psát knížky, ale stal se dramaturgem pobočky divadla v Kladně. Po dvou letech se stal pracovníkem Svazu mládeže, pracoval v kulturním oddělení \"Družstva pěstitelů chmele\" a \"Domu osvěty\".\n\n\n\n"}
{"id": "465571", "url": "https://cs.wikipedia.org/wiki?curid=465571", "title": "Zmarlika", "text": "Zmarlika\n\nZmarlika (\"Cercis\") je rod rostlin řazený do čeledi bobovité (\"Fabaceae\"). Zmarliky jsou opadavé dřeviny s jednoduchými listy a nápadnými, časně se rozvíjejícími květy, které často vyrůstají i z kmene a starších větví. Rod zahrnuje asi 10 druhů a je rozšířen v jižní Evropě, Asii a Severní Americe. V České republice jsou některé druhy a jejich kultivary pěstovány jako okrasné dřeviny.\n\nZmarliky jsou opadavé keře a stromy dorůstající výšky až 10 metrů. Listy jsou jednoduché, dlouze řapíkaté a střídavé. Čepel listů je celokrajná, se srdčitou, uťatou až klínovitou bází a s dlanitou žilnatinou. Palisty jsou drobné a opadavé. Květy jsou oboupohlavné, souměrné, bílé, růžové až purpurově červené, uspořádané v hroznech nebo ve svazečcích připomínajících okolík. Svazečky mohou vyrůstat na mladých nebo víceletých větévkách a u některých druhů i na starších větvích a kmenech. Rostliny kvetou před olistěním nebo během rozvíjení listů. Kalich je krátce zvonkovitý, s 5 nestejnými zuby. Květy svým tvarem připomínají klasické květy bobovitých, na rozdíl od nich však horní korunní lístek (pavéza) vyrůstá blíže ke středu květu než ostatní lístky. Spodní 2 korunní lístky jsou nejdelší, horní lístek je nejkratší. Tyčinek je 10, jsou navzájem srostlé a nepřirostlé ke koruně. Semeník je krátce stopkatý, s nitkovitou čnělkou zakončenou hlavatou bliznou. V semeníku bývá 2 až 10 vajíček. Plodem je plochý protáhlý lusk, na obou koncích zašpičatělý a často na břišní straně tence křídlatý. Semena jsou plochá, téměř okrouhlá.\n\nRod zmarlika zahrnuje celkem 9 až 11 druhů. V Evropě roste pouze zmarlika Jidášova (\"Cercis siliquastrum\"), a to ve východní části Středomoří. Její celkový areál sahá od Itálie až po Afghánistán. Dva až čtyři druhy zmarlik rostou v Severní Americe, jeden ve Střední Asii, zbylých 5 druhů jsou endemity Číny. Zmarliky rostou na bohatých, vlhkých, hlinitých nebo písčitých půdách, na vápencích, podél vodních toků a jako podrost lesů.\n\nV minulosti byl rod zmarlika často řazen do samostatné čeledi sapanovité (\"Caesalpiniaceae\"). Tato čeleď byla shledána parafyletickou a v systému APG z roku 1998 vřazena spolu s čeledí citlivkovité (\"Mimosaceae\") do bobovitých (\"Fabaceae\").\n\nRod zmarlika je v rámci bobovitých řazen do tribu \"Cercideae\", tvořícího bazální větev této čeledi. Mimo zmarliky obsahuje tento tribus i rod bauhínie (\"Bauhinia\") a několik dalších méně známých rodů.\n\nZ Ameriky jsou v některých zdrojích uváděny 4 druhy, v jiných pouze dva. Druhy \"Cercis mexicana\" a \"C. reniformis\" jsou v dnešní taxonomii brány jako poddruhy \"Cercis canadensis\".\n\nRostliny blízce příbuzné dnešním zmarlikám byly nalezeny ve fosíliích třetihorního stáří a náležejí k nemnohým zkamenělinám bobovitých z té doby.\n\nDřevo zmarlik je kvalitní, snadno opracovatelné a lze je dobře vyleštit. Je používáno celkem zřídka v truhlářství a soustružnictví.\n\nZmarliky jsou cenné okrasné dřeviny, nápadné zejména časnými květy. V ČR jsou nejčastěji pěstovány různé kultivary zmarliky kanadské, v menší míře i teplomilnější druhy zmarlika čínská a zmarlika Jidášova. Ze sbírek Pražské botanické zahrady v Tróji je uváděn vzácně pěstovaný čínský druh \"Cercis chingii\".\n\nZmarliky obecně jsou teplomilné a světlomilné dřeviny, kterým se daří na propustných živných půdách. V mládí jsou citlivé na mráz. Rozmnožování se provádí výsevem semen nebo roubováním na kořeny zmarliky Jidášovy. Semena je třeba před výsevem krátce spařit a nechat nabobtnat.\n\n\n \n"}
{"id": "465572", "url": "https://cs.wikipedia.org/wiki?curid=465572", "title": "SMS Custozza", "text": "SMS Custozza\n\nSMS Custozza byla jednou ze čtyř kasematových lodí Rakousko-uherského námořnictva.\nPostavila ji v letech 1869–1875 loděnice Stabilimento Tecnico Triestino v Terstu. Za první světové války byla loď používána jako hulk. Po válce připadla Itálii, která ji nechala sešrotovat.\n\n\n"}
{"id": "465573", "url": "https://cs.wikipedia.org/wiki?curid=465573", "title": "Anton Popovič", "text": "Anton Popovič\n\nAnton Popovič (* 27. července 1933, Prešov - 24. června 1984, Bratislava) byl slovenský literární historik a teoretik, jeden z nejvýznamnějších slovenských i světových translatologů. \n\nPůsobil na Nitranské univerzitě jako nejdůležitější z následníků a pokračovatelů Jiřího Levého. Založil tzv. Nitranskou translatologickou školu, ke které patřili jeho kolegové, mj. Ján Vilikovský a František Miko.\nHlavní Popovičovou snahou bylo osamostatnit translatologii, která v jeho době (tj. v 60. letech 20. století) stále platila za součást filologie. Obhajoval společenskou funkci překladu jako jednoho z hlavních prostředků mezikulturní komunikace. Zabýval se především výzkumem a vytvářením potřebné terminologie.\n\nPopovič navazoval na československý předválečný strukturalismus, především na Pražský lingvistický kroužek, určitý vliv na jeho práci měl i ruský formalismus (tzv. tartuská škola Jurije Lotmana).\n\nZákladním Popovičovým požadavkem bylo sledovat překlad na pozadí současné domácí překladatelské normy. V souvislosti s tím zavedl pojem překladovost, tzn. překlad nutně působí na svého čtenáře jinak, než by působil domácí originál.\n\nDílo Antona Popoviče je velmi rozsáhlé. Za nejdůležitější samostatné práce lze považovat:\n\nŘadu dalších děl Popovič napsal ve spolupráci s jinými autory (např. \"Tvorba a recepce\", 1978, s Františkem Mikem).\n"}
{"id": "465590", "url": "https://cs.wikipedia.org/wiki?curid=465590", "title": "Marie Nikolajevna", "text": "Marie Nikolajevna\n\nVelkokněžna Marie Nikolajevna (rusky Великая княжна Мария Николаевна, 14./26. června 1899, Petrodvorec, Petrohradská gubernie, Ruské impérium — 17. července 1918, Jekatěrinburg, Permská gubernie, Sovětské Rusko) — třetí dcera cara Mikuláše II. a jeho choti Alexandry Fjodorovny.\n\nPodle oficiální verze byla po roce 1917 společně s rodinou zatčena. V noci ze 16. na 17. července 1918 byla zastřelena se svými rodiči a sourozenci v polosklepní místnosti domu inženýra Ipaťjeva v Jekatěrinburgu. Po její smrti se objevilo několik Lžimarií, všechny však byly dříve či později odhaleny jako samozvanky; v roce 2008 potvrdil Genealogický test DNA, provedený experty z USA, že ostatky, nalezené v srpnu roku 2007 poblíž Jekatěrinburgu a předběžně identifikované jako ostatky careviče Alexeje a jeho sestry Marie, náleží skutečně těmto carským dětem.\n\nV roce 2000 byla Marie společně s rodiči a sourozenci pravoslavnou církví kanonizována jako „strastotěrpěc” (trpitel, mučedník) (již v roce 1961 však byla kanonizována \"Ruskou pravoslavnou církví za hranicí\").\n"}
{"id": "465595", "url": "https://cs.wikipedia.org/wiki?curid=465595", "title": "Harvard Mark I", "text": "Harvard Mark I\n\nHarvard Mark I je plně automatický počítač. \n\nJde o komplikované elektromechanické zařízení, dnes označované jako nultá generace počítačů. Byl postaven Howardem H. Aikenem v únoru 1944 za spolupráce firmy IBM a americké Harvardovy univerzity (kam byl poté převezen). Aiken vycházel ze svých teoretických prací i z prací Charlese Babbageho.\n\nPůvodní, firmou IBM, navrhovaný název zařízení byl \"The IBM Automatic Sequence Controlled Calculator\" (ASCC), pojmenování Mark I dostal až na univerzitě. Později Aiken postavil jeho následovníky Mark II až Mark IV.\n\nZákladní rozměry počítače jsou: délka 16 m, výška 2,4 m a hloubka 0,6 m. Operace byly synchronizovány mechanicky pomocí průchozího hřídele délky 15,5 m otáčeného elektromotorem o výkonu 4 kW. Výpočetní výkon byl zhruba tři základní operace (např. sčítání) za sekundu. Provedení násobení zabralo cca 6 sekund.\n"}
{"id": "465596", "url": "https://cs.wikipedia.org/wiki?curid=465596", "title": "Česká florbalová extraliga mužů 1997/98", "text": "Česká florbalová extraliga mužů 1997/98\n\nČeská florbalová extraliga mužů 1997/98 (v té době jako 1. florbalová liga mužů) byla nejvyšší mužskou florbalovou soutěží v sezóně 1997/98 v Česku.\n\nZákladní část soutěže odehrálo 12 týmů systémem 2× každý s každým. V této sezóně hrálo play-off poprvé 8 týmů.\n\nVítězem ročníku se potřetí stal tým Tatran Střešovice po porážce mistra předchozích dvou ročníků, týmu 1. SC SSK Vítkovice, ve finále.\n\nNováčky v této sezoně byly týmy Orka Stará Boleslav a Aligator Ostrava. Stará Boleslav postoupila poprvé. Tým Aligator Ostrava se vrátil do 1. ligy po jedné sezóně v nižší soutěži. Dříve hrál pod názvem UHC Ostrava. Ani jeden z nováčků svoji účast v nejvyšší soutěži neudržel.\n\nSestupující týmy byly v následující sezóně nahrazeny týmy Kanon Praha a North Stars Ostrava. Kanon do 1. ligy postoupil poprvé. Tým North Stars vrátil do nejvyšší soutěže po jedné sezóně v 2. lize.\n\nNa dva vítězné zápasy.\n\nAC Sparta Praha – Torpedo Havířov 2 : 0 na zápasy (4:3, 6:3) \nTatran Střešovice – FK Inpress Třeboň 2 : 0 na zápasy (6:5, 4:1) \nTJ JM Chodov – FBC Ostrava 2 : 0 na zápasy (8:3, 3:2p) \n1. SC SSK Vítkovice – Sharks Havlíčkův Brod 2 : 0 na zápasy (10:3, 7:6) \n\nNa dva vítězné zápasy.\n\nAC Sparta Praha – 1. SC SSK Vítkovice 0 : 2 na zápasy \nTatran Střešovice – TJ JM Chodov 2 : 1 na zápasy \n\nNa dva vítězné zápasy.\n\nTatran Střešovice – 1. SC SSK Vítkovice 2 : 1 na zápasy\n\nNa jeden vítězný zápas.\n\nAC Sparta Praha – TJ JM Chodov 4 : 5 p (1:1, 3:2, 0:1, 0:1)\n\n"}
{"id": "465602", "url": "https://cs.wikipedia.org/wiki?curid=465602", "title": "Česká florbalová extraliga mužů 1998/99", "text": "Česká florbalová extraliga mužů 1998/99\n\nČeská florbalová extraliga mužů 1998/99 (v té době jako 1. florbalová liga mužů) byla nejvyšší mužskou florbalovou soutěží v sezóně 1998/99 v Česku.\n\nZákladní část soutěže odehrálo 12 týmů systémem 2× každý s každým. Prvních 8 týmů postoupilo do play-off. \n\nVítězem ročníku se podruhé v řadě a počtvrté celkem stal tým Tatran Střešovice po porážce týmu FBC Ostrava ve finále.\n\nNováčky v této sezoně byly týmy Kanon Praha a North Stars Ostrava. Kanon do 1. ligy postoupil poprvé a hned se dokázal probojovat do play-off. Tým North Stars se naopak vrátil do nejvyšší soutěže po jedné sezóně v 2. lize, ale svoji prvoligovou účast opět neudržel a sestoupil zpět, a již se nikdy do nejvyšší soutěže nevrátil. Před sezónou 2002/03 se sloučil s FBC Ostrava.\n\nDále po třech sezónách v 1. lize sestoupil tým Crazy boys Liberec. Sestupující týmy byly v následující sezóně nahrazeny týmy USK Slávie Ústí nad Labem a 1. SC Ostrava, které postoupily poprvé. Tým 1. SC Ostrava vznikl přejmenováním B týmu 1. SC SSK Vítkovice, který by jinak postoupit nemohl.\n\nNa dva vítězné zápasy.\n\n\nNa dva vítězné zápasy.\n\nFBC Ostrava – 1. SC SSK Vítkovice 2 : 0 na zápasy \nTatran Střešovice – Torpedo Havířov 2 : 0 na zápasy \nNa dva vítězné zápasy.\n\nFBC Ostrava – Tatran Střešovice 1 : 2 na zápasy\nNa jeden vítězný zápas.\n\nTorpedo Havířov – 1. SC SSK Vítkovice 1 : 6 (0:1, 0:1, 1:4)\n\n"}
{"id": "465606", "url": "https://cs.wikipedia.org/wiki?curid=465606", "title": "New Canaan", "text": "New Canaan\n\nNew Canaan je město v okrese Fairfield County v Connecticutu, ve Spojených státech, ležící 13 kilometrů severovýchodně od Stamfordu na řece Five Mile River. Podle sčítání lidu z roku 2000 zde žilo 19 395 obyvatel. Město patří mezi nejbohatší komunity ve Spojených státech. CNN Money zařadila New Canaan na první místo v nejvyšším průměrném příjmu rodiny.\n\n\n"}
{"id": "465610", "url": "https://cs.wikipedia.org/wiki?curid=465610", "title": "Sa'adja Ga'on", "text": "Sa'adja Ga'on\n\nSa'adja ben Josef Gaon ( , , 882, Fajjúm – 942, Bagdád) byl jeden z nejvýznamnějších středověkých židovských filosofů a autorů. Snažil se popsat a založit židovské náboženské ideje na racionálním základě, přičemž hojně využíval argumentačních nástrojů převzatých z islámského kalámu, aby bránil rabínský judaismus proti ostatním náboženstvím (zejm. proti islámu a náboženskému dualismu) i proti konkurenčním proudům v rámci judaismu (zejm. proti karaitům).\n\nSnažil se rozumovými prostředky dokázat stvoření světa z ničeho, jednotu a jedinost Boží a prokázat, že judaismus je jediným pravým Božím zjevením. Toto zjevení ukázalo člověku posvátné příkazy, jejichž naplňováním má člověk dojít ke štěstí, kvůli němuž Bůh člověka stvořil.\n\nNarodil se v egyptském Fajjúmu, roku 915 ovšem odešel do Palestiny a posléze do Bagdádu a Aleppa. Pro svou obratnost při obhajobě kalendářního systému babylonských židů proti systému palestinských židů jej exilarcha David ben Zakaj ustanovil ga'onem, tj. vůdčí osobností židovských akademií v Babylonii. Vysoce sebevědomý Sa'adja příliš neuznával exilarchovu autoritu, a tak jej exilarcha po několika letech konfliktů sesadil.\n\nJeho plodná tvorba zahrnovala gramatická a lexikografická díla, překlad téměř celé Bible do arabštiny, knihu modliteb, liturgické básně. Do studia Talmudu zavedl vědecké metody, psal k němu komentáře. V polemických dílech se obracel proti karaitům, křesťanskému trinitarismu, zoroastrickému dualismu a islámu. Stěžejní filosofická díla představovala kniha \"Tafsir Kitab al-Mabadi\" (Komentář k Sefer Jecira) a \"al-Amanat wa-l-i'tiqadat\" (v hebrejském překladu \"Sefer emunot ve-de'ot\", Kniha víry a názorů)\n\nPomocí nástrojů kalámu vypracoval racionální teologii, s pomocí níž se měl rabínský judaismus obhájit před ostatními náboženstvími i před konkurenčními proudy v rámci judaismu (především před karaity). Vycházel z předpokladu, že rozum a pravé zjevení si nemohou odporovat. Rozum má poskytovat důkazy tomu, v co již člověk věří, a interpretovat Boží zjevení.\n\nDošel tak ke čtyřem zdrojům poznání:\n\nZa spolehlivou tradici považoval zjevení Boha Mojžíšovi, jež se prokázalo zázraky před celým izraelským národem, a nikoli zjevení Mohamedovo, které bylo soukromého charakteru a tedy neprokazatelné.\n\nStvoření světa se Sa'adja snaží dokázat racionálními argumenty, jež přejal z kalámu. Poněkud nesrozumitelný způsob jeho argumentace ovšem naznačuje, že tyto argumenty přejal bez potřebného rozvážení. Nedokázal vysvětlit původ světa z Boha a omezil se na prosté tvrzení, že původ světa z Boha je jediným uspokojivým vysvětlením. Stvořenost světa pak podle něj předpokládá jediného Boha.\n\nNetělesnému a transcendentnímu Bohu připisoval pouze atribut existence, aby nebyla narušena jednota Boží. Ostatní tři základní atributy – život, sílu a moudrost – připisuje spíše Božímu stvořitelskému aktu. V otázce zjevení se obrací proti Hiwimu z Balchu, jenž zpochybňoval biblické zjevení tím, že poukazoval na jeho vnitřní rozpory. Sa'adja se snaží dokázat potřebnost zjevení, neboť zjevení krom zákonů dosažitelných rozumem ukazuje také další užitečné „zákony poslušnosti“.\n\nČlověk má především usilovat o vyváženost celkem třinácti lidských tendencí, aby nesešel na morální scestí. Boží příkazy mají být v tomto úsilí člověku pomocí a jejich plněním člověk dosahuje štěstí, kvůli němuž Bůh člověka stvořil. Utrpení je podle Sa'adji trestem za spáchané hříchy a utrpení nevinných dětí podle něj naznačuje existenci posmrtného světa.\n\nKromě filosofických děl se také stal autorem arabsky psaného siduru (\"Sidur rav Sa'adja Ga'on\"), který představoval vůbec první sidur určený běžnému věřícímu. Jeho autorita a popularita trvala až do rozšíření Rambamova díla \"Mišne Tora\" (1168–1177), poté jeho význam ovšem upadl a text siduru byl dlouhou dobu považován za ztracený. Teprve roku 1851 text siduru objevil Moritz Steinschneider v oxfordské knihovně a o 45 let později se jeho zlomky nalezly také v káhirské geníze. Vědecká edice Sa'adjova siduru vyšla roku 1941 v Jeruzalémě.\n\nJiž ve věku 20 let sepsal dílo \"Agron\". Jedná se o hebrejský slovník, v jehož první části jsou slova seřazena podle prvního písmene, zatímco v druhé části podle posledního písmene, aby slovník mohl sloužit potřebám básníků. V úvodu ke slovníku Sa'adja pojednal o dějinách hebrejštiny. Dílo se později dočkalo překladu do arabštiny, do dnešní doby se však dochoval jen historický úvod a část slovníku. Pod vlivem arabské lingvistiky sepsal v arabštině také vůbec první gramatiku hebrejštiny, kterou nazval \"Kniha o jazyce\" ( \"Kitab al-lughat\", \"Sefer ha-lešon\"), která mimo jiné obsahuje soupis hapax legomenon.\n\n"}
{"id": "465616", "url": "https://cs.wikipedia.org/wiki?curid=465616", "title": "Menkere", "text": "Menkere\n\nMenkere ( , ) je řeka v Jakutské republice v Rusku. Je dlouhá 402 km. Plocha povodí měří 15 900 km².\n\nVzniká soutokem řek Synča a Ňolan, které pramení na hřbetu Orulgap v soustavě Verchojanského hřbetu. Na horním toku má horský charakter a na dolním toku je značně členitá. Ústí zprava do Leny.\n\nZdrojem vody jsou sněhové a dešťové srážky.\n"}
{"id": "465620", "url": "https://cs.wikipedia.org/wiki?curid=465620", "title": "Nystagmus", "text": "Nystagmus\n\nNystagmus je rytmický konjugovaný kmitavý pohyb očních bulbů. Jde o oční vadu, která způsobuje nekontrolované, rychlé a trhavé pohyby očí, většinou ze strany na stranu, ale někdy nahoru a dolů nebo krouživým pohybem. Většina lidí s nystagmem má zároveň i špatný zrak. To způsobuje problémy při vzdělávání, zaměstnanosti a v mnoha dalších oblastech života. Nystagmus nemůže být korigován brýlemi nebo kontaktními čočkami, i když mnoho lidí s nystagmem brýle nebo kontaktní čočky nosí, pro korekci jiných očních problémů.\n\nU nystagmu popisujeme celkem čtyři vlastnosti:\n\nRozlišujeme tři stupně nystagmu:\n\nRozlišujeme následující druhy nystagmu:\n\n"}
{"id": "465621", "url": "https://cs.wikipedia.org/wiki?curid=465621", "title": "Stjepan Mesić", "text": "Stjepan Mesić\n\nStjepan \"Stipe\" Mesić (* 24. prosince 1934, Orahovica) je chorvatský politik, poslední předseda Předsednictva SFRJ a bývalý chorvatský prezident.\n\nMesić se narodil před půlnocí 24. prosince 1934. V roce 1936 zemřela při potratu Stipeho matka Magdalena. Mesićova sestra Marija byla poté poslána na výchovu za strýcem do Francie a o malého Stjepana se starala babička. V roce 1938 se Mesićův otec Josip oženil s Milevou Jović, se kterou měl další dvě děti: Slavka (* 1939) a Jelici (* 1946). V roce 1941 se Josip zapojil do partyzánského boje proti fašistům. Malý Stjepan prožil část války v kopcích okolo Požegy, poslední měsíce války prožila rodina jako uprchlíci v Maďarsku. Rodina se vrátila do Slavonie, kde Josip vykonával různé politické funkce.\n\nPrvní léta studia absolvoval Mesić v Našici, zbytek základní školy a první dvě léta osmiletého gymnázia absolvoval v Osijeku. Neboť Mesićův otec získal funkci v Orahovici, vrátila se rodina do Stipeho rodného domu a ten gymnázium dokončil v Požeze. Ještě za gymnaziálních studií je mu za odměnu nabídnuto členství ve Svazu komunistů Jugoslávie (SKJ), což neodmítl. Po gymnáziu nastupuje v roce 1955 na právnickou fakultu záhřebské univerzity. Pokoj na kolejích chvíli sdílel s pozdějším předsedou SKJ a ministrem Stipe Šuvarem. Právnickou fakultu absolvoval v roce 1961. Ve stejném roce si vzal Milku Dudunić, se kterou měl dvě dcery: Sašu (* 1961) a Dunju (* 1963).\n\nPo absolvování fakulty nastoupil na praxi k městskému soudu v Orahovici a okresní prokuratuře v Našici, po skončení povinné vojenské služby nastupuje v roce 1963 jako soudce na městský soud v Orahovici. V roce 1965 se jako nezávislý kandidát stal členem tehdejšího parlamentu SR Chorvatsko. Ve stejném roce se stal starostou Orahovice. V obci zanedlouho začala vyrůstat první soukromá továrna v Jugoslávii, což vyvolalo pozornost samotného maršála Tita, který na Mesićovo konto ve svém projevu řekl:\n\nPočátkem sedmdesátých let se Mesić aktivně zapojil do \"Chorvatského jara\". Po Titově projevu v Karađorđevu, kterým reformní proces v Chorvatsku označil za pokus o kontrarevoluci, odstoupili ze svých funkcí nejvyšší představitelé chorvatského komunistického svazu a i samotné republiky. O funkce přišel také Mesić, který byl navíc postaven i před soud. Nakonec po sérii odvolání mu Vrchní soud Chorvatska udělil jednoletý trest. Výkon trestu absolvoval v Staré Gradišce. V tamější věznici se potkal s Vladem Gotovacem, Markem Veselicou, Petarem Šaleem a Draženem Budišou. Tato sestava se opět shledala v chorvatské politice počátku devadesátých let.\n\nPo propuštění se Mesićovi nedařilo najít práci, po sto padesáti žádostech u různých firem byl nakonec zaměstnán v záhřebském projektantském úřadu, jehož ředitelem se stal v roce 1981.\n\nPočátkem devadesátých let se Mesić zapojil do formujícího se Chorvatského demokratického společenství (HDZ), jehož hlavní postavou byl Franjo Tuđman. Na prvním zasedání chorvatského parlamentu, který vzešel z prvních svobodných voleb, 30. května 1990 byl Franjo Tuđman zvolen předsedou republikového předsednictva (od července 1990 prezident) a Mesić se stal předsedou vlády. Funkci ale vykonával pouze tři měsíce, neboť v srpnu byl delegován do federálního Předsednictva, kde vystřídal Stipe Šuvara, jenž patřil mezi poslední vysoké stranické funkcionáře, kteří se profilovali proti nacionalismu.\n\nV čele federálního předsednictva stál na rok ustavený delegát jednotlivých republik a autonomních oblastí SFRJ. Klíč, podle kterého byl předseda vybírán, fungoval od roku 1980, kdy zemřel doživotní prezident Tito. Delegát, který měl úřadujícího předsedu vystřídat, působil v předchozím roce jako místopředseda Předsednictva. 15. května 1991 se měl předsedou Předsednictva stát právě Stjepan Mesić jako delegát Chorvatska. Delegáti Srbska a Černé Hory ho však odmítli, a tak se poprvé v dějinách tohoto orgánu o předsedovi hlasovalo. Výsledek byl nerozhodný: pro byli delegáti Bosny a Hercegoviny, Chorvatska, Makedonie a Slovinska, proti byli zástupci Srbska, Kosova, Vojvodiny a Černé Hory. Ve výsledku tak Předsednictvo nemělo ani předsedu, ani místopředsedu, tedy nikoho, kdo by mohl legálně svolat jeho zasedání. Začala tak ústavní krize, která trvala až do července 1991, kdy Brionskou deklarací bylo mimo jiné dohodnuto, že do funkce předsedy Předsednictva zpětně k 1. červenci 1991 nastoupí Mesić.\n\nPoté, co Chorvati v říjnu 1991 potvrdili své vystoupení z jugoslávské federace, se Mesić – právně nejvyšší velitel ozbrojených sil Jugoslávie – skrýval před bombardováním ze strany Jugoslávské lidové armády v jednom ze záhřebských krytů. 15. listopadu 1991 odstoupil se zpětnou účinností k 8. říjnu, ale po naléhání mezinárodního společenství setrval až do prosince 1991, kdy se rozpadly ústavní instituce federace. Od osmého října měla ale federace fakticky dva předsedy Předsednictva, neboť zbývající členové federace (Srbsko, Černá Hora, Kosovo a Vojvodina) pokračovali v rotaci a do funkce ustavili Branka Kostiće z Černé Hory. Jelikož byl Mesić ustaven do funkce ještě za plného počtu členů Předsednictva, bývá považován za jeho posledního předsedu. Nepřesně je Mesić někdy uváděn jako poslední jugoslávský prezident.\n\nV září 1992 se Mesić stal předsedou jedné z tehdejších komor chorvatského parlamentu. Brzy se začaly objevovat rozpory s Tuđmanem především v otázce role Chorvatska v Bosně a divoké privatizace v Chorvatsku, Mesić se pokusil na svou stranu získat další poslance HDZ, ale nakonec ho do nové strany – mezi Chorvatské nezávislé demokraty – následovali jen někteří členové HDZ.\n\nMesić kvůli odchodu z HDZ přišel o funkci předsedy parlamentní komory a o rok později nebyl ani zvolen za poslance parlamentu. Stal se z něj ostrý kritik politiky Franja Tuđmana a v roce 1998 dokonce ve vztahu k chorvatské politice v Bosně svědčil před Mezinárodním trestním tribunálem pro bývalou Jugoslávii (ICTY).\n\nV roce 1997 došlo u Chorvatských nezávislých demokratů k rozvratu a část členů, včetně Mesiće, odešla do \"Chorvatské národní strany – Liberální demokraté\" (HNS). V prosinci 1999 podlehl rakovině dosavadní prezident Franjo Tuđman.\n\nPrvní kolo prezidentské volby se uskutečnilo 24. ledna 2000 a Mesić získal 45% hlasů, druhý skončil liberál (a bývalý Mesićův spoluvězeň) Dražen Budiša (28,3%) a až třetí kandidát HDZ Mate Granić (21,69%). Ve druhém kole zvítězil Stjepan Mesić a 18. února 2000 převzal funkci od předsedy Komory zástupců Zlatka Tomčiće, který ji šestnáct dní vykonával v zastoupení za zesnulého prezidenta Tuđmana. Jeho inaugurace již naznačovala, že se Chorvatsko dostalo z mezinárodní izolace: zatímco na Tuđmanově prosincovém pohřbu byl pouze turecký prezident Süleyman Demirel, Mesićovy únorové inauguraci přihlíželo již osm prezidentů, premiéři okolních zemí, americká ministryně zahraničí Madeleine Albright a pozdější srbský premiér Zoran Đinđić.\n\nZkouška ohněm čekala Mesiće v září 2000, kdy dvanáct chorvatských generálů – Janko Bobetko, Davor Domazet-Lošo, Ivan Čermak, Ivan Basarac, Krešimir Čosić, Ante Gotovina, Damir Krstičević, Ivan Kapular, Mirko Norac, Milenko Filipović, Ivan Korade, Nojko Marinović – signovalo otevřený dopis, ve kterém protestovali proti tomu, že vláda Ivici Račana považuje bojovníky za svobodu z Vlastenecké války za zločince. Mesić sedm vzpurných generálů penzionoval, Račan ale prohlásil, že činnost armády v rámci operací Blesk a Bouře nemůže být předmětem obvinění v Haagu.\n\nMesić také v souladu se svými předvolebními sliby souhlasil s omezením své pravomoci a s přechodem Chorvatska od poloprezidentské k parlamentní demokracii.\n\nZnovu byl do funkce prezidenta zvolen v lednu 2005, druhá skončila současná chorvatská premiérka Jadranka Kosor (HDZ). 18. února 2010 ho ve funkci vystřídal prof. Ivo Josipović.\n\n\n"}
{"id": "465625", "url": "https://cs.wikipedia.org/wiki?curid=465625", "title": "Oháňkovník", "text": "Oháňkovník\n\nOháňkovník (\"Cercocarpus\") je rod rostlin patřící do čeledi růžovité (\"Rosaceae\").\n\nNěkteré druhy oháňkovníku lze použít jako okrasné rostliny, jejich okrasná hodnota je však malá a žádný z druhů není plně otužilý. Některé druhy jsou uváděny ze sbírek Pražské botanické zahrady v Tróji.\n\n\n \n"}
{"id": "465627", "url": "https://cs.wikipedia.org/wiki?curid=465627", "title": "Baco Noir", "text": "Baco Noir\n\nBaco Noir (lidový název \"Bago\") je interspecifická odrůda révy (též hybridní odrůda, mezidruhové křížení, PiWi odrůda), určená k výrobě červených vín, která byla vyšlechtěna ve Francii roku 1902 kříženec odrůd \"Folle Blanche\" (\"Vitis vinifera\") a \"Riparia Grand Glabre\" (\"Vitis riparia\").\n\nRéva odrůdy \"Baco Noir\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Keř je bujného až velmi bujného růstu.\n\nListy jsou velké, tří- až pětilaločné s mělkými horními výkroji, čepel listu je oboustranně hladká. Řapíkový výřez je lyrovitý, otevřený, řapík listu je delší, drsný, zelený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé, kulaté, velmi slabě ojíněné bobule tmavomodré barvy s jemnější, ale pevnou slupkou, s dužinou sladkou a šťavnatou, s jemnými herbálními tóny. Hrozny se často nechávají na keři přezrát, aby dužina ztratila travnatou příchuť. Slupka i dužina obsahuje velké množství barviv. Hrozny jsou menší až středně velké (102 g), středně husté, válcovité.\n\n\"Baco Noir\" je moštová odrůda révy, používaná kdysi též jako podnož, interspecifický kříženec odrůd \"Folle Blanche\" (\"Vitis vinifera\") a \"Riparia Grand Glabre\" (\"Vitis riparia\"), vyšlechtěný roku 1902 ve Francii šlechtitelem jménem François Baco. Patří k tzv. přímoplodným hybridům první generace. Odrůda nese geny \"Vitis vinifera\" (50 %) a \"Vitis riparia\" (50 %). \n\nOdrůda byla ve Francii velmi rozšířená, v Burgundsku, v údolí Rhony a v údolí Loiry se stala populární a v první polovině 20. století se pěstovala až na 11.000 hektarech, ale poté, co Evropská unie zakázala roku 1958 pěstování hybridů za účelem produkce jakostních vín, byla většina vinic vyklučena a zůstala zde pouze na několika stovkách hektarů, často ve společných výsadbách s jinými odrůdami. Dekretem z 18. 4. 2008 byla sice opět zařazena mezi odrůdy, z nichž smějí být vyráběna jakostní vína, neboť nese vyšší podíl genů \"Vitis vinifera\", ale roku 1999 byla ve Francii pěstována již na pouhých 5,87 hektarech.\n\nDnes je pěstována především v chladnějších regionech USA, ve státech New York (roku 2000 na 240 ha), Michigan, Mississippi, Wisconsin, New Hampshire a Pennsylvania, ale také v Kanadě (Britská Kolumbie, Ontario, roku 1991 na 71 ha) a na malých plochách ve Švýcarsku (roku 2007 na 1,1 ha).\n\nV České republice je odrůda stále poměrně dost rozšířená, ale většinou už jen na pergolách k zastínění, ne k produkci hroznů za účelem výroby vína. Není zapsána do Státní odrůdové knihy České republiky a není ani odrůdou povolenou k výrobě zemských vín.\n\nDo našich dějin vstoupila odrůda roku 2003, při referendu recesistické Svobodné spolkové republiky Kraví hora o přistoupení k Evropské unii. Hlasovací lístek byl označen otiskem palce, namočeným do vína z odrůdy „Bago“. Většinou hlasů bylo rozhodnuto o přistoupení státu k EU, budou-li je chtít.\n\nNázev dostala odrůda po svém šlechtiteli, kterým je François Baco. Synonymum Bago vzniklo nejspíše zkomolením jeho jména. Přídomek „noir“, v překladu z francouzštiny „černý“, označuje nejen barvu hroznů, ale obecně i odrůdu, určenou k výrobě červených vín. \n\nDalší, lokálně používaná synonyma odrůdy \"Baco Noir\" jsou : \"24-23 Baco, Baco 1, Baco N°1, Bacoi, Bago\" (Česká republika), \"Bakon, Bako Speiskii, Bakův modrý\" (Česká republika).\n\nFrançois Baco, francouzský šlechtitel, je autorem mnoha hybridních odrůd, z nichž nejznámější je právě Baco 1, která se stále užívá jako barvířka a pro výrobu růžových vín, a pak odrůda \"Baco Blanc\", (Baco 22A) (\"Folle Blanche\" (\"Vitis vinifera\") x \"Noah\" (v ČR též \"Charvát\" (bílý, bobule snadno opadává))), která se stále pěstuje ve Francii pro výrobu destilátů. Další jeho odrůdy se tolik neprosadily.\n\nOdrůda \"Baco Noir\" není příbuzná a její název nijak nesouvisí s autochtonní odrůdou původu \"Vitis vinifera\" s názvem \"Baga\", pěstovanou v Portugalsku, převážně ve vinařském regionu Beiras, roku 1999 na 6.730 hektarech.\n\nRaná, výnosná a odolná moštová odrůda raší i kvete raně, dozrává koncem srpna až začátkem září. Pro rané rašení odrůdu silně ohrožují pozdní jarní mrazy. Réva vyzrává a mrazu odolává velmi dobře. Odrůda je rezistentní vůči houbovým chorobám, jen za nepříznivého podzimu dochází někdy k praskání bobulí a k jejich hnití.\n\nNa stanoviště i půdu není odrůda příliš náročná, snese i půdy sušší a vápenité. Je odolná proti výkyvům teplot. Hodí se pro většinu vedení, snáší i krátký řez. Odrůda se často vysazovala jako pravokořenná, lépe tak roste, nicméně je pouze tolerantní k révokazu. Vhodné by byly podnože SO-4, 125 AA, Cr 2. Plodnost odrůdy je střední až vyšší, výnosy dává 6-12 t/ha při cukernatosti 19-22 °NM a aciditě 9-12 g/l.\n\nVe Francii jsou typická odrůdová vína mírně nahořklá, jemně odrůdově kořenitá, intenzívně rubínově červeně zbarvená a bohatá na obsah alkoholu. Jsou zde považována za nejvýše průměrná a používají se k scelování s méně barevnými víny (u nás to byl \"Modrý Portugal\"). V USA dává odrůda temně červená, tělnatá, příjemně ovocitá a plná vína s vysokou aciditou, s vyšším obsahem alkoholu a s jemnou hořčinkou. Odrůdová rosé jsou zde obecně považována za kvalitnější než červená vína. Za nejlepšího výrobce odrůdových vín je považován švýcar Philippe Girardet (Girardet Wine Cellars ) z Umpqua Valley v Oregonu.\n\n\n\n"}
{"id": "465628", "url": "https://cs.wikipedia.org/wiki?curid=465628", "title": "Peter Fonda", "text": "Peter Fonda\n\nPeter Fonda (23. února 1940, New York, USA – 16. srpna 2019 Los Angeles) byl americký herec, proslavil se zejména rolí motorkáře ve filmu \"Bezstarostná jízda\". Dvakrát obdržel cenu Zlatý glóbus a dvakrát byl nominován na Oscara. Byl synem herce Henryho Fondy, bratrem herečky Jane Fondové a otcem herečky Bridget Fondové.\n\nNarodil se v roce 1940 v New Yorku úspěšnému herci Henrymu Fondovi. Divadlu se věnoval od dětství, které nebylo příliš šťastné – jeho matka spáchala sebevraždu, když mu bylo 10 let. S herectvím začínal v otcově rodném městě v Omaze ve státě Nebraska. Studoval na Nebraské univerzitě a v té době hrál divadlo s místními divadelníky. \n\nPo ukončení školy začínal na newyorské Broadwayi. Zde ale dlouho nesetrval a odešel do hlavního města americké kinematografie, do Hollywoodu. Zde debutoval v roce 1963 ve snímku \"Tammy and the Doctor\". Prvním významnějším filmem jeho kariéry se v roce 1963 stal snímek \"Vítězové\". Během 60. let aktivně protestoval proti vietnamské válce. V Británii se seznámil se skupinou Beatles, začal také experimentovat s drogami, blízké se mu stalo hnutí hippies.\n\nV roce 1969 si zahrál ve svém nejslavnějším filmu \"Bezstarostná jízda\", za nějž byl poprvé nominován na Oscara. Sám natočil také snímek \"Muž na výpomoc\", označovaný někdy jako hippie western. V Česku byl promítán jeho další známý film \"Vězeňské blues\" z roku 1977, hrál i v \"Hazardní hře\". Objevily se však problémy s drogami, po nichž se vrátil na výsluní v 90. letech. Druhá nominace na Oscara se dostavila se snímkem \"Uleeovo zlato\" z roku 1997.\n\nPeter Fonda také namluvil postavu The Truth v počítačové hře .\n\nV roce 2019 obdržel také cenu za celoživotní dílo na Mezinárodním filmovém festivalu Febiofest v Praze, ze zdravotních důvodů ji však nepřevzal osobně. Zemřel 16. srpna 2019 v Los Angeles ve věku 79 let na rakovinu plic.\n\n"}
{"id": "465632", "url": "https://cs.wikipedia.org/wiki?curid=465632", "title": "Interferon beta-1b", "text": "Interferon beta-1b\n\nInterferon beta-1b (prodávaný pod obchodními názvy \"Betaferon\", \"Betaseron\" (severní Amerika) a \"Extavia\") je lék ze skupiny interferonů, který se používá k léčbě relaps-remitentní (RR) a sekundárně progresivní formy roztroušené sklerózy (RS). Je schválený k použití po prvních projevech RS. Podává se podkožně injekcí a má zpomalovat postup nemoci a snižuje četnost atak. Jeho chemický vzorec je CHNOS.\n\nLéky typu interferon beta mají na roztroušenou sklerózu příznivý vliv díky svým protizánětlivých vlastnostem. Studie ukázaly, že interferon beta zvyšuje integritu hematoencefalitické bariéry (HEB), která je u pacientů s RS více propustná, což umožňuje nežádoucím látkám přístup k mozku. Tyto studie byly prováděny \"in vitro\", což neznamená, že lék musí fungovat úplně stejně i u lidí.\n\nNesmí být používán během těhotenství a u pacientů s poruchou jater. K léčbě RS je rovněž indikován tomuto léku blízký interferon beta-1a.\n\n"}
{"id": "465635", "url": "https://cs.wikipedia.org/wiki?curid=465635", "title": "Bago", "text": "Bago\n\nBago může být:\n\n"}
{"id": "465637", "url": "https://cs.wikipedia.org/wiki?curid=465637", "title": "Kdoulovec", "text": "Kdoulovec\n\nRod kdoulovec, v latině znám pod názvem \"Chaenomeles\", býval botaniky považován jednu dobu za součást jabloní, hrušní či později kdoulí, díky podobnosti plodů s vyjmenovanými rody. Proto se ve své době dovezený druh z Japonska jmenoval postupně \"Pyrus japonica\" (1803), \"Malus japonica\" (1807) či \"Cydonia japonica \"(1817). \"Chaenomeles\" je název pocházející odvozením vlastností jejich plodů – malvice (lat. \"meles\" = jablko) a pukat (lat. \"chainein\" = štěpit). V mnohé starší literatuře je uváděn původní název \"Choenomeles\", který byl až posléze nahrazen výrazem \"Chaenomeles\". Patří do čeledě \"Rosaceae\". Někteří autoři však rod řadí pod čeleď \"Malaceae\".\n\nSoučasná taxonomie uznává 4 nebo 5 druhů rodu \"Chaenomeles\". Náleží mezi ně druhy \"Ch. japonica\", \"Ch. speciosa\", \"Ch. cathayensis\", \"Ch. thibetica\" a \"Ch. sinensis\". Druh \"Ch. sinensis\" je řazen některými taxonomy do samostatného rodu \"Pseudocydonia\" jako \"Pseudocydonia sinensis\".\n\nRod kdoulovec zastupuje opadavé trnité rozkladité vytrvalé keře s podlouhle vejčitými, na okrajích pilovitými nebo vroubkovanými, na povrchu lesklými listy, jež jsou na větvi uspořádané střídavě. Má velké palisty. Květy má oboupohlavné i prašníkové, ve svazečcích nebo jednotlivé. Vyrůstají na postranních větvičkách vyrůstajících ze starého dřeva, a podobají se květům jabloní. Kvetou před olistěním nebo současně s rašením listů. Květ má opadavý kalich, červenou korunu, počet tyčinek se pohybuje mezi 20 a 60. Semeník je spodní, má 5 různě dlouhých při bázi srostlých čnělek. Vajíčka jsou početná a Oplodí je blanité. Existují čtyři druhy ve východní Asii.\n\nVšechny druhy, kultivary a variety jsou dřeviny slunných a teplých stanovišť. Vyžadují propustné střední půdy a dobře snášejí sucho. Kdoulovce kvetou v období mezi březnem a dubnem, přičemž hlavní doba květu je v dubnu. Kdoulovec kvete bílými, růžovými, oranžovými, červenými či tmavě červenými květy. Na podzim plodí tvrdé žluté malvice podobné jablku či kdoulím, které jsou po povaření jedlé. Plody zároveň silně voní.\n\n\"Chaenomeles japonica \"je díky svému vyššímu vzrůstu (80–100 cm) vhodná pro souvislé pokrytí větších ploch, nicméně netvoří zapojený porost tak jako tráva, kterou je možné nahradit varietou \"Chaenomeles japonica \"var. \"alpina\" jež dosahuje nízkého vzrůstu (10–20 cm) a snadno zapojuje. \"Chaenomeles japonica\" a jeho kultivary lze také použít pro výsadbu nízkých živých plůtků, obrub či trnitých neproniknutelných plotů do výšky 40–100 cm. \"Chaenomeles speciosa \"a kultivary a \"Chaenomeles \"x \"superba\" a kultivary se používají taktéž pro živé či trnité a neproniknutelné ploty, nicméně s výškou mezi jedním a dvěma metry. \"Chaenomeles japonica \"var. \"alpina\",\" Chaenomeles japonica \"'Sargentii' a zahradní kultivary Chosan a Naranja je možné vysazovat do skalek. \"Chaenomeles speciosa\" 'Simonii' je však do skalek díky svému vysokému vzrůstu, až 100 cm, vhodná pouze jako solitér.\n\nPro stanovištní odolnost jsou kdoulovce často vysazovány na veřejná prostranství, do značně znečištěných oblastí. Na větvích tvoří kolce jež brání okusu zvěře či procházení skrz křoví lidem. Některé druhy lze použít jako okrasné rostliny, náleží k velmi žádaným kvetoucím keřům.\n\nBěhem květu jsou všechny kdoulovce významné pro včelařství a zároveň všechny druhy a kultivary jsou vhodné pro hnízdění ptáků.\n\n\n\n\n\n\n \n"}
{"id": "465639", "url": "https://cs.wikipedia.org/wiki?curid=465639", "title": "Carl Zeiss AG", "text": "Carl Zeiss AG\n\nCarl Zeiss AG je německá firma, vedoucí mezinárodní skupiny společností v oboru optiky a opto-elektroniky s celosvětovou působností. Společnost patří mezi nejstarší firmy na světě podnikající v oboru optiky. Sídlem společnosti je Oberkochen. Společnost byla založena německým optikem Carlem Zeissem v Jeně.\n\nPředchůdce moderní společnosti Zeiss byl založen v roce 1846 v Jeně slavným německým optikem Carlem Zeissem. V roce 1926 došlo ke spojení s menšími výrobci (Contessa-Nettel, Ernemann, Goerz a ICA) do koncernu Zeiss Ikon a již v době před druhou světovou válkou patřila mezi největší a nejvýznamnější firmy v oboru optiky. Na konci války se společnost rozpadla do menších částí a některé továrny zůstaly v západním sektoru Německa, některé na Východě. Mnoho patentů i vybavení továren společnosti v Jeně či Drážďanech bylo ve Východním sektoru, který byl pod kontrolou Sovětským svazem, který si velké části továren nebo vynálezů firmy přivlastnil jako válečnou kořist a z nápadů firmy Zeiss žil sovětský optický průmysl ještě dlouhá léta po skončení války - například Zeissovy dalekohledy, jejichž kopie byly v SSSR vyráběny.\n\nV roce 1907 nabídl své zkušenosti firmě Zeiss švýcarský zeměměřický inženýr a držitel několika patentů na zlepšení konstrukce geodetických přístrojů Heinrich Wild. Firma Zeiss do té doby geodetické přístroje nevyráběla. Pod Wildovým vlivem se rozhodla s výrobou začít a pověřila ho vedením tohoto odvětví. Wild působil v této funkci do roku 1919 a během této doby zkonstruoval několik moderních geodetických přístrojů. Mezi nejvýznamnější patří:\n\n\n\n"}
{"id": "465641", "url": "https://cs.wikipedia.org/wiki?curid=465641", "title": "Transformující růstový faktor", "text": "Transformující růstový faktor\n\nTransformující růstový faktor (TGF – z angl. \"transforming growth factor\" či také \"tumor growth factor\") je označení pro nesourodou skupinu růstových faktorů a cytokinů, které regulují buněčné dělení (proliferaci). Dělí se na dvě velké skupiny:\n"}
{"id": "465645", "url": "https://cs.wikipedia.org/wiki?curid=465645", "title": "Interferon beta-1a", "text": "Interferon beta-1a\n\nInterferon beta-1a (prodávaný pod obchodními názvy \"Avonex, CinnoVex, ReciGen\" a \"Rebif\") je lék ze skupiny interferonů, který se používá k léčbě roztroušené sklerózy (RS). Je produkován savčími buňkami, zatímco interferon beta-1b je produkován modifikovanými bakteriemi \"Escherichia coli\". U interferonů bylo prokázáno, že u pacientů s RS snižují o 18–38 % snižují míru relapsů, a že zpomalují progresi invalidity. Nejedná se o lék, který vyléčí RS, ale u pacientů, kteří začnou brát interferon v počátcích onemocnění může pozitivně ovlivnit průběh nemoci.\n\n"}
{"id": "465647", "url": "https://cs.wikipedia.org/wiki?curid=465647", "title": "Panoráma populární hudby 1918/1978", "text": "Panoráma populární hudby 1918/1978\n\nPanoráma populární hudby 1918/1978 s podtitulem aneb Nevšední písničkáři všedních dní, je název knihy encyklopedického charakteru z roku 1981, jejímž hlavním autorem je hudební publicista Lubomír Dorůžka. \n\nKnihu napsal dr.Lubomír Dorůžka s pomocí svého syna ing Petra Dorůžky (pomohl s osmou kapitolou), závěrečnou kapitolu doplnil dr.Vladimír Čehák. Černý přebal, vazbu a grafickou úpravu publikace navrhl Vladimír Nagaj. Fotografie zpracoval Miroslav Zajíc, kresby do knihy jsou od Vladimíra Renčína.\n\nVydalo ji nakladatelství Mladá fronta, tištěna byla v Praze, první vydání v nákladu 90 000 výtisků. V roce 1987 se vázaná kniha dočkala druhého vydání v nákladu 50 000 kusů (a v ceně 50 Kč). Má 288 stran. Dle tiráže je toto vydání zatříděno pod označením 23-021-87 09/21.\n\nNa počátku knihy je obsah, dále pak krátká předmluva autora. Hlavní část knihy je členěna do kapitol. Poté je doslov autora, seznam fotografií, jmenné rejstříky osobností, skupin a orchestrů, výčet pramenů-literárních zdrojů a úplně na konci je tiráž knihy.\n\nHlavní částí knihy jsou hesla o více než 500 osobnostech ze světa hudby, je zde přes 200 hudebních skupin a orchestrů, vše uspořádáno do kapitol s doprovodným textem. Je zmapováno období let 1918 až 1978 a to jak ve světě, tak z Československa. Značná část obsahu je věnována jazzovým osobnostem a orchestrům, autor se věnuje i skladatelům. Je zde řada tabulkových souborů pod názvem Tabulky slávy I až VII, obsahující chronologicky řazená data. \n\n"}
{"id": "465649", "url": "https://cs.wikipedia.org/wiki?curid=465649", "title": "Oberkochen", "text": "Oberkochen\n\nOberkochen je město v okrese Ostalb v Bádensku-Württembersku v Německu, asi 50 km severně od Ulmu.\n\nPo skončení druhé světové války přesunula spojenecká správa západních zón Německa továrnu společnosti Zeiss z Jeny právě do Oberkochenu, kde se poté úspěšně rozjela výroba, která nahradila, pro Západ ztracený, závod v Jeně. Sídlo tu má společnost dodnes. Se svými asi 4 000 zaměstnanci patří mezi velké zaměstnavatele společně se firmou Leitz, která patří mezi největší výrobce dřevařských strojů na světě.\n\n\n"}
{"id": "465653", "url": "https://cs.wikipedia.org/wiki?curid=465653", "title": "Bitva u Vitorie", "text": "Bitva u Vitorie\n\nBitva u Vitorie byla významnou bitvou napoleonských válek. Odehrála se 21. června 1813.\n\nV červenci 1812 po bitvě u Salamanky musely francouzské jednotky vyklidit Madrid, který Arthur Wellesley, vévoda z Wellingtonu následně 12. srpna obsadil. Poté oblehl i Burgos. Burgos se však ubránil a 21. srpna se dal Wellington na ústup. Vyklidil i Madrid a zastavil se až v Ciudad de Rodrigo, nedaleko portugalské hranice.\n\nZimu Wellington strávil reorganizací armády. V roce 1813 se vydal s armádou čítající 121 000 mužů severním Španělskem a obešel maršála Jourdana, který raději ustoupil na Burgos. Dne 21. června 1813 se obě armády střetly u Vitorie.\n\nWellington zaútočil 21. června 1813 na francouzské jednotky ve čtyřech formacích. Po těžkém boji 3. divize generála Pictona prolomila francouzský střed a tím došlo k zhroucení francouzské obrany. Josef Bonaparte musel utéct.\n\nPo Francouzích zde zůstalo mnoho kořisti, například 151 děl a odhadem 1 milion liber. To vedlo k britskému drancování, než byl zase obnoven pořádek.\n\nBitva znamenala zhroucení francouzské vlády ve Španělsku a tím šlo o rozhodující bitvu Španělské války za nezávislost.\n"}
{"id": "465655", "url": "https://cs.wikipedia.org/wiki?curid=465655", "title": "Zimnokvět", "text": "Zimnokvět\n\nZimnokvět (\"Chimonanthus\"), alternativně též zimokvět, je rod rostlin patřící do čeledě sazaníkovité (\"Calycanthaceae\"). Jsou to stálezelené nebo opadavé keře, rozšířené v počtu 5 až 6 druhů výhradně v Číně. Vyznačují se zimním květením a bílými až žlutými květy s nerozlišeným okvětím. V České republice je jako okrasná dřevina zřídka pěstován zimnokvět časný.\n\nZimnokvěty jsou vzpřímené keře nebo i nízké stromy. Zimnokvět časný (\"Ch. praecox\") je opadavý, druh \"Ch. salicifolius\" je poloopadavý, ostatní druhy jsou stálezelené. Větévky jsou vidličnatě větvené, na průřezu čtyřhranné až téměř okrouhlé. Zimní pupeny jsou kryté šupinami, zatímco v létě jsou nahé. Čepel listů je tenká až poněkud kožovitá, na líci hladká nebo drsná. Květy jsou jednotlivé, úžlabní, přisedlé nebo velmi krátce stopkaté, vonné. Okvětí je nerozlišené na kalich a korunu, složené z mnoha plátků postupně přecházejících od vnějších k vnitřním. Nejčastěji je žluté až bílé, někdy s purpurovou kresbou. Tyčinky jsou v počtu 5 až 8 usazené na miskovité češuli. Nitky tyčinek jsou na bázi rozšířené a spojené. Gyneceum je složeno z 5 až 15 volných plodolistů. V každém z nich jsou 2 vajíčka, z nichž pouze 1 dozrává v semeno, zatímco druhé obvykle zakrní. Plodem je nepravý plod (pseudokarp) vzniklý zdužnatěním češule a obsahující nažky. Plody jsou jedovaté.\n\nRod zimnokvět zahrnuje 6 nebo 5 druhů (\"Ch. salicifolius\" je někdy uváděn jako varieta druhu \"Ch. nitens\") a je rozšířen výhradně v Číně. Většina druhů roste v horských lesích jižní a jihovýchodní Číny. Rozsáhlejší areál rozšíření mají zejména druhy \"Chimonanthus praecox\" a \"Ch. nitens\", které také zasahují nejvíce na sever. \n\n\nV České republice je jako okrasná rostlina celkem zřídka pěstován zimnokvět časný (\"Ch. praecox\"). Jedinečné kvetení v zimě rostliny činí velice atraktivními, avšak jsou vhodné pouze do nejteplejších oblastí. Někdy se pěstuje též kultivar 'Concolor', vyznačující se světle žlutými květy bez kresby. Pouze výjimečně jsou ve sbírkách botanických zahrad zastoupeny i jiné druhy. Poloopadavý druh \"Chimonanthus salicifolius\" je uváděn ze sbírek Pražské botanické zahrady v Tróji.\n\n"}
{"id": "465656", "url": "https://cs.wikipedia.org/wiki?curid=465656", "title": "Sněžníček chloupkatý", "text": "Sněžníček chloupkatý\n\nSněžníček chloupkatý (\"Gaultheria hispidula\", syn. \"Chiogenes hispidula\") je druh rostliny z čeledi vřesovcovité. Je to drobný poléhavý keřík s bílými zvonkovitými kvítky a bílými bobulemi. V minulosti byl řazen do samostatného rodu \"Chiogenes\" (sněžníček), v současné taxonomii je součástí rodu libavka (\"Gaultheria\"). Je rozšířen v severní polovině Severní Ameriky a vzácně se pěstuje jako sbírková dřevina.\n\nSněžníček chloupkatý je stálezelený poléhavý keřík. Stonek je plazivý, 10 až 14 cm dlouhý, hustě štětinatý. Listy jsou okrouhle vejčité, 3 až 10 mm dlouhé, na bázi klínovité až zaokrouhlené, na vrcholu špičaté, na okraji brvité. Čepel listů je na líci lysá, na rubu štětinatá. Květy jsou bílé, baňkovité, jednotlivé, úžlabní, jen 4 mm dlouhé, podepřené drobnými zelenými listeny delšími než kalich. Kalich je bílý, čtyřčetný, asi do poloviny srostlý. Koruna je zvonkovitá, zakončená 1,5 až 2 mm dlouhými cípy. Kvete v květnu a červnu. Plodem je bílá bobule, 2,5 až 6 mm široká.\n\nDruh je rozšířen v severní polovině Severní Ameriky od severní Kanady na jih až po Severní Karolínu.\n\nDruh \"Gaultheria hispidula\" byl v minulosti zařazován do samostatného rodu \"Chiogenes\". Za hlavní odlišovací morfologický znak byl považován polospodní semeník. Podle výsledků fylogenetických studií je součástí rodu \"Gaultheria\". Ten ovšem ve stávajícím stavu není monofyletický a na celkovou taxonomickou revizi teprve čeká. Mezi blízce příbuzné druhy náleží \"Gaultheria procumbens\" (libavka poléhavá), \"G. leucocarpa\" a rod \"Diplycosia\". Z Japonska je uváděn další druh sněžníčku, \"Chiogenes japonica\", který je v současné taxonomii rovněž součástí rodu \"Gaultheria\" jako \"G. japonica\".\n\nSněžníček je zřídka pěstován jako drobná sbírková dřevina. Není uváděn ze žádné české botanické zahrady.\n\n"}
{"id": "465675", "url": "https://cs.wikipedia.org/wiki?curid=465675", "title": "Žitného jeskyně", "text": "Žitného jeskyně\n\nŽitného jeskyně leží v levém svahu Křtinského údolí v Moravském krasu. Je nazvána po revírníku A. Žitném, který se roku 1883 účastnil práce prehistorické komise vídeňské Akademie věd. Její význam spočívá v nálezech prehistorického osídlení.\n\n"}
{"id": "465677", "url": "https://cs.wikipedia.org/wiki?curid=465677", "title": "Jeskyně Mariánská", "text": "Jeskyně Mariánská\n\nMariánská jeskyně leží ve svahu Křtinského údolí v Moravském krasu v blízkosti ponoru č. III. pod závrtem Čertova díra. Jedná se o první jeskyni v Moravským krasu, která byla otevřena veřejnosti. Její pěkná krápníková výzdoba byla poničena za druhé světové války, kdy byla využívána k vojenské výrobě pro německou armádu.\n\n\n"}
{"id": "465678", "url": "https://cs.wikipedia.org/wiki?curid=465678", "title": "Bělas", "text": "Bělas\n\nBělas (\"Chionanthus\") je rod rostlin z čeledi olivovníkovité. Jsou to stálezelené nebo řidčeji opadavé keře a stromy s jednoduchými listy a zajímavými květy s dlouhými korunními lístky. Plodem je peckovice. Rod zahrnuje asi 130 druhů a je rozšířen v Asii, Austrálii a Americe. Převážná většina druhů roste v tropech. Bělas viržinský je pěstován v České republice jako okrasný keř.\n\nBělasy jsou povětšině stálezelené, zřídka opadavé keře nebo stromy. Listy jsou jednoduché, tenké nebo tuhé, vstřícné, celokrajné, se zpeřenou žilnatinou. Květy jsou oboupohlavné, uspořádané nejčastěji v úžlabních latách, řidčeji ve vrcholících, okolících, hroznech nebo svazečcích. Kalich je drobný, zakončený 4 zuby nebo laloky. Koruna je bílá, žlutá nebo růžová, čtyřčetná. Korunní lístky jsou téměř volné nebo na bázi srostlé v krátkou trubičku, případně na bázi srostlé do párů. Tyčinky jsou 2, přirostlé na bázi korunních lístků. Semeník je srostlý ze 2 plodolistů obsahujících po 2 vajíčkách. Čnělka je krátká, zakončená celistvou nebo dvouklanou bliznou. Plodem je peckovice obsahující zpravidla jediné semeno.\n\nRod bělas zahrnuje v současném pojetí asi 130 druhů. Je rozšířen v tropické a subtropické Americe, Asii a Austrálii. Největší počet druhů roste v jihovýchodní Asii (téměř 60) a v Indočíně (21 druhů). V Číně se vyskytuje 7 druhů, v Indickém subkontinentu 4, na Nové Guineji a přilehlých souostrovích 9, v Austrálii i v Tichomoří 4. V Americe je rod zastoupen o něco méně, roste však v Severní, Střední i Jižní Americe. Nejvíce druhů roste v Karibiku (15) a Brazílii (11). Nejvýše na sever zasahuje v Americe bělas viržinský, široce rozšířený ve východních oblastech USA až po stát New York. Na jihu Jižní Ameriky dosahuje \"Ch. trichotomus\" až do Argentiny a Paraguaye. Převážná většina druhů nemá příliš velký areál rozšíření a jsou svým výskytem zpravidla omezeny na jediný stát či oblast. Výjimkou je asijský druh \"Ch. ramiflorus\", široce rozšířený v tropické Asii a Nové Guineji a zasahující i do severovýchodní Austrálie. V Jižní Americe má rozsáhlá areál \"Ch. implicatus\".\n\nPojetí rodu \"Chionanthus\" prošlo v posledních letech výraznou proměnou. Fylogenetické analýzy ukázaly, že afričtí zástupci tohoto rodu jsou vmíseni do vývojové větve madagaskarského rodu \"Noronhia\" a společně tvoří monofyletickou skupinu. Proto byly africké druhy přeřazeny do rodu \"Noronhia\". Taxonomie této skupiny však dosud není uzavřena.\n\n\nBělas viržinský je jeden z mála opadavých druhů tohoto rodu rostoucích v mírném pásu. V České republice je občas pěstován jako zajímavě kvetoucí okrasný keř. Je silně teplomilný a vhodný jen pro nejteplejší, vinorodé oblasti. Vynikne zejména jako solitéra. Výjimečně je pěstován i asijský bělas uťatý (\"Chionanthus retusus\").\n\n"}
{"id": "465683", "url": "https://cs.wikipedia.org/wiki?curid=465683", "title": "Rudolfova jeskyně", "text": "Rudolfova jeskyně\n\nRudolfova jeskyně (Rudolfka) se nachází v Křtinském údolí v Moravském krasu v úrovni údolního dna na úpatí skalek pod Vokounkou. Jeskyni objevil v roce 1911 Rudolf Prix, který si při povodni všiml, že se značné množství vod ztrácelo pod Vokounkou.\n\n"}
{"id": "465687", "url": "https://cs.wikipedia.org/wiki?curid=465687", "title": "Jeskyně Silvestrovka", "text": "Jeskyně Silvestrovka\n\nJeskyně Silvestrovka leží v Křtinském údolí v Moravském krasu nedaleko jeskyně Jestřábky. Byla objevena V. Kubáskem 31. prosince 1910 a po posledním dnu v roce získala své jméno. V jeskyni se nachází řada vodních nádržek o průměru kolem 15 cm a hloubce 30 cm zevnitř inkrustovaných sintrovou masou.\n\n"}
{"id": "465691", "url": "https://cs.wikipedia.org/wiki?curid=465691", "title": "Alena Palečková", "text": "Alena Palečková\n\nAlena Palečková (* 28. dubna 1947 Praha) je česká politička, bývalá senátorka za obvod č. 23 – Praha 8 a členka ODS. V letech 2010 až 2012 byla místopředsedkyní Senátu Parlamentu ČR.\n\nPo maturitě na Střední všeobecně vzdělávací škole vystudovala na Přírodovědecké fakultě Univerzity Karlovy odbornou zoologii.\n\nPo ukončení studia v roce 1970 nastoupila do Fakultní nemocnice na Bulovce, kde pracovala na oddělení hematologie a krevní transfúze. V roce 1986 přešla na Revmatologický ústav Praha, kde se podílela na výzkumu příčin revmatologických onemocnění.\n\nS manželem (bývalý proděkan přírodovědecké fakulty Přírodovědecké fakulty Univerzity Hradec Králové) vychovala dvě dcery.\n\nV roce 1994 byla zvolena do zastupitelstva městské části Praha 8, kde působila do roku 2014.\n\nV roce 1996 byla poprvé zvolena do Senátu PČR, když z prvního kola postoupila spolu s Stanislavem Křečkem z ČSSD (poměr 40,10:19,57 % hlasů), ve druhém kole se situace opakovala a Alena Palečková získala post senátorky s 62,63 % všech platných hlasů. Mandát členky horní komory Parlamentu obhájila i v senátních volbách v letech 2000 a 2006. Roku 2012 už nekandidovala. V senátu se zabývala především problematikou zdravotnictví.\n\n27. ledna 2012 – pod záštitou místopředsedkyně Senátu Aleny Palečkové vystoupili v hlavním sále Senátu PČR Jitka Hosprová společně s Martou Kubišovou a hercem Janem Potměšilem na dobročinném koncertu na podporu vězněného čínského advokáta Kao Č'-šenga a pronásledovaných praktikujících Fa-lun-kungu.\n\n23. května 2012 – v Senátu PČR proběhlo slavnostní otevření výstavy obrazů čínských umělců nazvané \"Neochvějná statečnost\". Tématem výstavy, která probíhala pod záštitou místopředsedkyně Senátu PČR Aleny Palečkové a jenž byla umístěna v chodbě kanceláří místopředsedů senátu, bylo pronásledování duchovní praxe Fa-lun-kung čínským totalitním režimem.\n\n"}
{"id": "465695", "url": "https://cs.wikipedia.org/wiki?curid=465695", "title": "Antagonista", "text": "Antagonista\n\nAntagonista (z řec. \"antagónistés\", protivník, soupeř) má několik významů:\n\n\n\n"}
{"id": "465696", "url": "https://cs.wikipedia.org/wiki?curid=465696", "title": "Vrchy (Neustupov)", "text": "Vrchy (Neustupov)\n\nVrchy jsou osada v okrese Benešov, je součástí obce Neustupov. Leží cca 1 km jihovýchodně od Neustupova. Jsou zde evidovány 3 adresy. Vrchy leží v katastrálním území Neustupov.\n\nPrvní písemná zmínka o vesnici pochází z roku 1652.\n"}
{"id": "465705", "url": "https://cs.wikipedia.org/wiki?curid=465705", "title": "Cist", "text": "Cist\n\nCist (\"Cistus\") je rod rostlin z čeledi cistovité. Jsou to stálezelené keře s jednoduchými listy a nápadnými pravidelnými květy. Vyskytují se v počtu asi 20 druhů ve Středomoří a na Kanárských ostrovech.\n\nCisty jsou stálezelené, často aromatické keře dorůstající výšky 0,5 až 2,5 metru. Odění rostlin je složeno z jednoduchých, hvězdovitých nebo žláznatých chlupů. Listy jsou jednoduché, vstřícné, podlouhle kopinaté nebo vejčité, řapíkaté nebo přisedlé, na okraji někdy podvinuté nebo zvlněné. Čepel je od báze jedno nebo trojžilná. Nápadné, často i více než 5 cm široké květy jsou jednotlivé nebo ve vrcholících, rozkvetlé vydrží pouze jediný den. Kalich je složen ze 3 nebo 5 lístků. Koruna je růžová, purpurová, červená nebo bílá, tvořená 5 volnými lístky. Tyčinek je mnoho a jsou volné nebo na bázi srostlé. Semeník je srostlý z 5 nebo až z 12 plodolistů. Blizna je hlavatá nebo uťatá, přisedlá nebo nasedající na krátkou čnělku. Kvetou od dubna do června. Plodem je tobolka pukající 5 až 12 chlopněmi, která obsahuje mnoho drobných semen.\n\nRod cist zahrnuje celkem 17–21 druhů. Je rozšířen výhradně ve Středomoří a na Kanárských ostrovech. Největší druhová diverzita je v západním Středomoří. Ve Španělsku a v Maroku roste shodně po 12 druzích, v Alžírsku 10 druhů, ve Francii a Portugalsku po 9 druzích. Severní hranice rozšíření jde přes jižní Švýcarsko, Slovinsko a Krym. Na východ sahá areál až do Arménie, Sýrie a Jordánska. Nejrozsáhlejší areál má druh \"C. salviifolius\". Na Kanárských ostrovech se vyskytuje 5 endemických druhů a zasahují sem i některé středomořské druhy.\n\nCisty představují charakteristickou a v době květu nápadnou složku středomořských keřovitých porostů, známých jako makchie a garrigue. Některé druhy rostou i v podrostu suchých lesů.\n\nKvěty cistů jsou opylovány hmyzem. Klíčení semen je stimulováno kontaktem s ohněm. Vyhovují mu vápnité půdy, snese i značné sucho.\n\n\nCisty se se ve Středomoří pěstují jako okrasné rostliny, jde o efektní solitéru. V českém prostředí však až na několik málo druhů nejsou otužilé a lze je pěstovat pouze v nádobách přes zimu umístěných do chladnějšího světlého skleníku nebo zimní zahrady. K druhům, které lze v ČR omezeně pěstovat na chráněných stanovištích nejteplejších oblastí a pouze s důkladnou zimní přikrývkou, se řadí \"Cistus laurifolius\", \"C.\" x \"lusitanicus\" nebo \"C.\" x \"hybridus\".\n\nNěkteré druhy, např. cist ladanový nebo krétský, obsahují ve svých žláznatých trichomech vonnou klejopryskyřici nazývanou \"ladanum\" (resp. \"labdanum\"). Využívala se již od starověku v lékařství či jako příměs do kadidla a jiných vykuřovacích směsí, využití má také v parfumerii či jako aromatizující přípravek v potravinářství.\n\n"}
{"id": "465713", "url": "https://cs.wikipedia.org/wiki?curid=465713", "title": "Křehovětvec", "text": "Křehovětvec\n\nKřehovětvec (\"Cladrastis\") je rod rostlin z čeledi bobovité (\"Fabaceae\"). Alternativním českým názvem je žlutník. Rod zahrnuje celkem 8 druhů. Jsou to povětšině opadavé stromy se složenými listy a většinou bělavými květy. Většina druhů roste ve východní Asii, jeden v Severní Americe. V České republice je jako sbírková a parková dřevina občas pěstován křehovětvec žlutý (\"Cladrastis kentukea\").\n\nZástupci rodu křehovětvec jsou opadavé stromy dorůstající výšky až přes 25 metrů, výjimečně dřevnaté liány (\"Cladrastis scandens\"). Listy jsou střídavé, lichozpeřené, složené z celokrajných, střídavých nebo téměř vstřícných lístků. Vrcholový pupen je uzavřen ve zploštělé bázi řapíku. Květy jsou poměrně velké, vonné, bílé, žluté nebo růžové, uspořádané v koncových latovitých hroznech a mají charakteristickou stavbu bobovitých. Kalich je zvonkovitý, zakončený 5 zuby z nichž horní 2 jsou téměř zcela srostlé. Pavéza je okrouhlá, na vrcholu zaoblená až vykrojená, křídla jsou podlouhlá, člunek lehce zahnutý. Tyčinek je 10, jsou volné nebo na bázi slabě srostlé, nepřirostlé k okvětí. Semeník je krátce stopkatý a obsahuje nejčastěji 3 až 6 vajíček. Plodem je zploštělý a pomalu pukající lusk, u některých druhů křídlatý, obsahující 1 až mnoho semen. Semena jsou lehce protáhlá, zploštělá, hnědé barvy.\n\nRod křehovětvec zahrnuje celkem 8 druhů. Rod je rozšířen v Asii a Severní Americe. Převážná většina druhů roste v Asii, a sice v Číně, Japonsku a Bhútánu. Nejméně 3 asijské druhy jsou endemity Číny, kde rostou nejčastěji v horských lesích nad 1000 metrů nad m. V Severní Americe se vyskytuje pouze jediný druh: křehovětvec žlutý (\"Cladrastis kentukea\"). Roste roztroušeně v jihovýchodních oblastech USA, kde osidluje zejména vápencové útesy a hřbety a roste také podél řek.\n\nRod \"Cladrastis\" je v současné taxonomii bobovitých řazen do obsáhlého tribu \"Sophoreae\" podobně jako např. jerlín (\"Sophora\") a mákie (\"Maackia\"). V minulosti byly rody \"Maackia\" a \"Cladrastis\" spojovány. Odlišují se zejména střídavými lístky složených listů u \"Cladrastis\" a vstřícnými u \"Maackia\". Dalším rozlišovacím znakem jsou pupeny, které jsou u \"Cladrastis\" zakryty bází řapíku listů, zatímco \"Maackia\" má pupeny volné a kryté šupinami.\n\nV roce 2003 byl popsán z Číny nový druh \"Cladrastis chingii\".\n\nDřevo amerického druhu křehovětvec žlutý (\"Cladrastis kentukea\") je známo jako \"yellowwood\". Má žlutou barvu, později však hnědne. Není příliš ceněno a je používáno zejména na palivo, násady a pažby pušek. Ze dřeva a kořenů je získáváno jasně žluté barvivo.\n\nV České republice je jako sbírková a parková dřevina pěstován pouze severoamerický křehovětvec žlutý (\"Cladrastis kentukea\"). Uváděn je např. ze sbírek Dendrologické zahrady v Průhonicích, z Průhonického parku a Arboreta Žampach. Řidčeji je pěstován jeden z mála okrasných kultivarů tohoto druhu, cv. 'Perkin's Pink' s růžovými květy.\n\n"}
{"id": "465714", "url": "https://cs.wikipedia.org/wiki?curid=465714", "title": "Soundso", "text": "Soundso\n\nSoundso (Tak a tak) je třetí album německé skupiny Wir sind Helden. Vyšlo 25. května 2007 a řadí se do popové hudby.\n\nNa podzim 2006 se kapela stáhla do ústraní. Důvodem bylo těhotenství zpěvačky Judith Holofernes. V té době začaly práce na novém albu. V prosinci 2006 se Judith Holofernes a Pola Roy stali rodiči – narodil se malý Friedrich.\n\nVydání alba předcházel singl Endlich ein Grund zur Panik (Konečně důvod k panice). Už před vydáním alba vysílala jedna mnichovská rozhlasová stanice bez svolení hudební firmy EMI kompletní písně, takže bylo možné najít Soundso na internetu už před zveřejněním. Týden před začátkem prodeje byly zřízeny oficiální webové stránky, kde bylo možno si pomocí devadesátisekundového úryvku každé písně udělat o albu obrázek.\n\nKrátce po zveřejnění vystoupalo Soundso do top 100 v německých hitparádách a nakonec dosáhlo druhého místa, stejně jako v Rakousku. Ve Švýcarsku získalo jedenáctou příčku.\n\n\nHlavním tématem alba je lidská identita, o které se zpívá především v titulní písni \"Soundso\". \"Endlich ein Grund zur Panik\" se zabývá šířením paniky prostřednictvím médií, zatímco \"Der Krieg kommt schneller zurück als du denkst\" nám představuje skeptický pohled do budoucnosti. V \"The geek (shall inherit)\" jde o představy, které si člověk dělo o ostatních i o sobě samém, verš refrénu \"The meek shall inherit the earth\" je citátem ze 37. žalmu (\"And the meek shall inherit the earth\" – \"Pokorní zdědí zemi\". \"Kaputt\" má dodávat odvahu všem lidem, kteří žijí v obtížných rodinných poměrech. V dalších textech se píše o práci (\"Ode an die Arbeit\"), stále přetrvávající rivalitě ve společnosti (\"Die Konkurrenz\"), strachu ze závazků (\"Für nichts garantieren\"), o nutkání žít ve dvou (\"Lass uns verschwinden\"), podvolení se osudu (\"Hände hoch\") a nedostatku slov k vyjádření pocitů (\"Stiller\").\n\nV písni „Für nichts garantieren“ zpívá kromě Judith Holofernes i Francesco Wilking z kapely Tele.\n"}
{"id": "465715", "url": "https://cs.wikipedia.org/wiki?curid=465715", "title": "Blahokeř", "text": "Blahokeř\n\nBlahokeř (\"Clerodendrum\", alternativně také \"Clerodendron\") je rod rostlin patřící do čeledi hluchavkovité (\"Lamiaceae\"). Zahrnuje asi 310 druhů a je rozšířen v tropech a subtropech celého světa. Blahokeře jsou dřeviny s jednoduchými vstřícnými listy a souměrnými květy v nápadných květenstvích. Na základě fylogenetických studií byla z rodu \"Clerodendrum\" oddělena část druhů do několika menších rodů (\"Rotheca\", \"Ovieda\", \"Valkameria\").\n\nNěkteré nápadně kvetoucí druhy blahokeřů jsou v tropech pěstovány jako okrasné dřeviny a lze se s nimi setkat i ve sklenících botanických zahrad. V parcích a arboretech je v České republice zřídka pěstován blahokeř pozdní, jeden z mála zimovzdorných druhů.\n\nBlahokeře jsou stálezelené nebo opadavé keře nebo stromy, řidčeji ovíjivé keře, liány nebo byliny. Mladé větévky bývají čtyřhranné. Listy jsou jednoduché, vstřícné nebo výjimečně přeslenité. Čepel listů je celokrajná nebo různým způsobem zubatá.\n\nKvětenství jsou nejčastěji řídce vrcholičnatá nebo hlávkovitě stažená, často uspořádaná ve vrcholové latě. Květy jsou oboupohlavné, lehce dvoustranně souměrné, stopkaté. Kalich je zvonkovitý až miskovitý, s 5 zuby nebo pěticípý. koruna je pětilaločná, nejčastěji řepicovitá, s úzkou korunní trubkou. Tyčinky jsou 4, přirostlé v horní části korunní trubky a většinou z ní vyčnívající. Semeník je čtyřkomůrkový, s jedinou čnělkou a dvouramennou bliznou. V každé komůrce je jediné vajíčko. Plodem je peckovice se 4 pecičkami, často podepřená vytrvalým barevným kalichem, někdy se rozpadající na merikarpia (peckovičky).\n\nRod blahokeř zahrnuje v současném taxonomickém pojetí asi 310 druhů a je rozšířen v tropech a subtropech celého světa. V tropické Americe je zastoupen málo.\n\nDužnaté plody mnohých druhů blahokeře jsou podepřeny nápadně zbarveným vytrvalým kalichem a jsou šířeny ptáky.\n\nRod \"Clerodendrum\" byl v rámci úprav taxonomie řádu hluchavkotvaré (\"Lamiales\") přesunut z čeledi sporýšovité (\"Verbenaceae\") do čeledi hluchavkovité (\"Lamiaceae\").\n\nVýsledky molekulárních studií ukázaly, že rod \"Clerodendrum\" v klasickém pojetí je parafyletický. První taková studie vyšla v roce 1997 a o rok později byl na jejím základě vyčleněn rod \"Rotheca\", do nějž byly zařazeny africké druhy druhy z podrodu \"Cyclonema\" a rovněž druhy sekce \"Konocalyx\" podrodu \"Clerodendrum\". Další nové kombinace byly zveřejněny v roce 2000. V současném pojetí zahrnuje rod \"Rotheca\" celkem 35 druhů s rozšířením v subsaharské Africe, tropické Asii a Číně (\"R. serrata\"). Ze známějších druhů sem patří \"Rotheca myricoides\" (syn. \"Clerodendrum ugandense\"). Ve studii z roku 2004 byl do rodu \"Clerodendrum\" vřazen monotypický australský rod \"Huxleya\".\n\nV roce 2010 byla vydána další fylogenetická studie založená na analýze chloroplastové DNA, v níž vyšlo najevo, že ani ve stávajícím pojetí není rod \"Clerodendrum\" monofyletický. Ukázalo se, že je rozdělen do několika fytogeograficky dobře vymezených vývojových linií, které jsou promíseny s několika americkými rody čeledi \"Lamiaceae\" (\"Aegiphila\", \"Tetraclea\", \"Amasonia\"). Proto byl rod \"Clerodendrum\" rozdělen do dalších 2 rodů. Celkem 10 druhů bylo přeřazeno do rodu \"Volkameria\". Jedná se o charakteristické druhy pobřežních mangrovů a rod je rozšířen v tropech celého světa. Dalších 8 karibských druhů bylo přeřazeno do rodu \"Ovieda\".\n\n\nV tropech jsou pěstovány mnohé nápadně kvetoucí druhy jako okrasné keře. Mezi často pěstované náleží zejména \"Clerodendrum thomsoniae\" s červenými květy podepřenými bílými kalichy, červenokvěté \"C. speciosissimum\", \"C. splendens\" a \"C. x speciosum\" a bělokvěté \"C. wallichii\".\n\nV ČR je jako okrasná dřevina vzácně pěstován blahokeř pozdní (\"Clerodendrum trichotomum\" var. \"fargesii\"). Lze jej nalézt např. ve sbírkách Pražské botanické zahrady v Tróji. V našich podmínkách je třeba jej chránit před zimním osluněním.\n\n"}
{"id": "465720", "url": "https://cs.wikipedia.org/wiki?curid=465720", "title": "Jochovec", "text": "Jochovec\n\nJochovec (\"Clethra\") je rod rostlin patřící do čeledě jochovcovité (\"Clethraceae\"). Jsou to opadavé nebo stálezelené keře či malé stromy tvořící bohatá hroznovitá květenství. Zástupci rodu se vyskytují v mírných až tropických oblastech obou Amerik, v jihovýchodní Asii a jeden druh (\"Clethra arborea\") též na ostrově Madeira v Atlantském oceánu.\n\nNěkteré druhy lze použít jako okrasné rostliny. Vyhovuje mu stín až polostín.\n\n\n \n"}
{"id": "465721", "url": "https://cs.wikipedia.org/wiki?curid=465721", "title": "Žanovec", "text": "Žanovec\n\nŽanovec (\"Colutea\") je rod rostlin z čeledi bobovité. Žanovce jsou keře se žlutými nebo zřídka s červenými květy a zpeřenými listy, nápadné zejména nafouklými měchýřovitými plody. Vyskytují se v počtu asi 28 druhů od Středomoří a východní Afriky po Střední Asii. Žanovec měchýřník se pěstuje v České republice jako okrasná dřevina a také zplaňuje.\n\nŽanovce jsou opadavé keře s lichozpeřenými nebo výjimečně s trojčetnými listy složenými z vstřícných celokrajných lístků. Palisty jsou drobné. Květy jsou žluté, oranžové nebo hnědavě červené, v úžlabních dlouze stopkatých hroznech. Kalich je zvonkovitý, s 5 zuby. Pavéza je okrouhlá, křídla jsou úzce srpovitá, člunek široký. Tyčinky jsou dvoubratré, 9 je srostlých v trubičku a 1 volná. Semeník je stopkatý, s mnoha vajíčky a zahnutou čnělkou. Plody jsou nafouklé, nepukavé nebo pukající 2 chlopněmi jen na vrcholu, s mnoha ledvinovitými semeny.\n\nŽanovce se vyskytují v počtu asi 28 druhů od Středomoří po Střední Asii a ve východní a severovýchodní Africe.\nV Evropě rostou celkem 3 druhy žanovců. Žanovec měchýřník (\"Colutea arborescens\") je rozšířen téměř v celé jižní části Evropy a zplanělý se vyskytuje i v České republice. Severní hranice přirozeného rozšíření tohoto druhu prochází nejjižnějším Slovenskem. Ve Španělsku roste \"Colutea atlantica\" a v jihovýchodní Evropě \"C. cilicica\".\n\nŽanovec měchýřník je jedovatý, obsahuje pinitol a v semenech toxické neproteinové aminokyseliny, např. kanavanin. Otrava semeny se projevuje zvracením. Byly zaznamenány otravy drůbeže, naproti tomu zkrmování listů hospodářským zvířatům otravy nezpůsobuje.\n\nŽanovec měchýřník (\"Colutea arborescens\") je v České republice poměrně často pěstován jako okrasná dřevina. Zřídka jsou pěstovány i jiné druhy: žanovec něžný (\"Colutea gracilis\"), žanovec prostřední (\"Colutea\" x \"media\") a žanovec východní (\"Colutea orientalis\") aj. Ve sbírkách botanických zahrad a arboret lze nalézt i další druhy: \"Colutea brevialata\", \"C. buhsei\" a \"C. orbiculata\".\n\nŽanovcům se daří v propustných a nepříliš těžkých vápenatých půdách a dobře snášejí i sušší stanoviště. Množí se jarním výsevem. Semena si uchovávají klíčivost asi 3 roky a skladují se na vzduchu. Před výsevem je třeba je krátce spařit a nechat nabobtnat. Kultivary lze množit očkováním na semenáče žanovce měchýřníku nebo roubováním.\n\n \n"}
{"id": "465728", "url": "https://cs.wikipedia.org/wiki?curid=465728", "title": "Kožařka", "text": "Kožařka\n\nKožařka (') je jediný rod čeledi kožařkovité\"' (\"Coriariaceae\") vyšších dvouděložných rostlin. Kožařky jsou keře se vstřícnými jednoduchými listy a drobnými květy. Jsou rozšířeny porůznu v jižní Evropě, Asii, na Novém Zélandu a v horách tropické Ameriky. Některé druhy se celkem zřídka pěstují v ČR jako okrasné a sbírkové rostliny.\n\nKožařky jsou vzpřímené nebo šplhavé keře. Listy jsou vstřícné (výjimečně přeslenité), téměř přisedlé, nevelké, s drobnými opadavými palisty. Čepel listů je celistvá, celokrajná, s žilnatinou od báze troj nebo pětižilnou. Na kořenech jsou často hlízky s bakteriemi fixujícími vzdušný dusík. Květy jsou drobné, pravidelné, většinou oboupohlavné, v převislých hroznech. Květenství jsou vrcholová nebo vyrůstají na loňských větvích. Kalich i koruna jsou z 5 lístků. Korunní lístky jsou drobnější než kališní, dužnatějící a vytrvalé. Tyčinek je 10. Gyneceum je svrchní, složeno z 5 až 10 volných nebo částečně srostlých plodolistů. V každém plodolistu je jedno vajíčko. Plodem jsou volné nažky obalené zdužnatělou korunou.\n\nRod zahrnuje 5 druhů (podle některých zdrojů až 20). Areál výskytu je velmi nespojitý. Vyskytují se ve Středomoří, východní a jihovýchodní Asii, na Novém Zélandu a v tropické Americe od Mexika po chilské Andy.\nPřinejmenším některé druhy jsou opylovány větrem.\nO způsobu šíření semen není nic známo.\n\nV Evropě se vyskytuje jediný druh, kožařka myrtolistá (\"Coriaria myrtifolia\"), rostoucí přirozeně v západním Středomoří od Portugalska po severní Itálii a Řecko a v severní Africe.\nListy středomořské kožařky myrtolisté (\"Coriaria myrtifolia\") byly v minulosti zdrojem třísla pro vydělávání kůží a výrobu ingoustu.\n\nPrášek z listů byl používán k trávení much.\nPrudce jedovaté plody \"Coriaria thymifolia\" (syn. \"C. microphylla\") jsou v Andách používány jako halucinogen. Účinnou látkou je glykosid zatím neznámého složení.\nDruhy kožařka japonská (\"Coriaria japonica\") a kožařka čínská (\"Coriaria sinica\") jsou mrazuvzdorné a vzácně pěstovány i v ČR jako okrasné rostliny.\n\nV teplých krajinách je jako okrasný keř pěstována asijská kožařka \"Coriaria terminalis\".\n\n\n\n \n"}
{"id": "465735", "url": "https://cs.wikipedia.org/wiki?curid=465735", "title": "Ústavní soud České a Slovenské Federativní Republiky", "text": "Ústavní soud České a Slovenské Federativní Republiky\n\nÚstavní soud České a Slovenské Federativní Republiky byl zřízen jako soudní orgán ochrany ústavnosti České a Slovenské Federativní republiky od 1. dubna 1991 ústavním zákonem o Ústavním soudu ČSFR, který Federální shromáždění ČSFR přijalo 27. února 1991. Zanikl zánikem Československa s koncem roku 1992. Jeho sídlem bylo Brno. Činnost byla hrazena ze státního rozpočtu federace.\n\nÚstavní soud Československé republiky existoval už od roku 1921, institut ústavní stížnosti ale nebyl zaveden. Soud sídlil v Praze, byl sedmičlenný a funkční období bylo desetileté. Prvním předsedou se stal Karel Baxa. Činnost prvorepublikového ústavního soudu je hodnocena jako nevýznamná a málo frekventovaná. Po uplynutí prvního funkčního období nedošlo sedm let k jeho znovuobnovení, ustavující schůze krátce působícího druhého ústavního soudu proběhla až v roce 1938, jeho předsedou byl Jaroslav Krejčí. V období druhé světové války zanikl a po válce svou činnost už neobnovil.\n\nÚstava Československé republiky z 9. května 1948 ústavní soud nezřídila. Navrhovatelé to zdůvodnili tím, že „Národní shromáždění se stává opravdu nejvyšším orgánem ve státě“ a proto „…odstraňujeme všechny zvláštní orgány, které byly více méně byrokratické povahy a které fakticky stály nad Národním shromážděním. Mám na mysli především ústavní soud,“ přičemž parlament, president a vláda „mají spolupracovat jako orgány jednotné lidové moci, nikoli pracovat proti sobě jako představitelé nějakých zvláštních mocí“. Rovněž v ústavě ČSSR z roku 1960 se s ústavním soudem nepočítalo.\n\nZnovu byl institut ústavního soudu federace a zároveň i ústavních soudů obou republik formálně zaveden s účinností od 1. ledna 1969 ústavním zákonem o československé federaci z 27. října 1968, avšak tato ustanovení nebyla nikdy naplněna, ale ani vypuštěna. Ústavní soud měl být volen Federálním shromážděním. Po 22 letech byla tato ustanovení nahrazena dalším ústavním zákonem.\n\nZnění československého ústavního zákona o Ústavním soudu v čl. 20 předpokládalo, že by mohly být zřízeny ústavní soudy obou republik. Avšak dříve než jejich ústavní soudy stačily být ustanoveny, Československo zaniklo.\n\nÚstavnímu soudu ČSFR příslušely podle čl. 2 ústavního zákona o jeho zřízení rozhodovat o těchto věcech: \n\nV těchto věcech Ústavní soud rozhodoval formou nálezu, který musel být zveřejněn ve Sbírce zákonů. Pokud soud nalezl nesoulad zkoumaných předpisů, pozbyly dotčené předpisy nebo některé jejich části či ustanovení účinnosti. Orgány, které je vydaly, byly povinny je do šesti měsíců od vyhlášení nálezu uvést do souladu s vyššími předpisy (ústavními zákony, zákony Federálního shromáždění) nebo mezinárodními smlouvami, s nimiž byly v rozporu. Pokud tak neučinily, tyto předpisy či ustanovení po šesti měsících od vyhlášení nálezu pozbyly platnosti.\n\nO ústavních zákonech ČNR a SNR sice mohl ústavní soud vynést nález a na ČNR a SNR se vztahovala povinnost uvést ústavní zákony do souladu s ústavními zákony FS, avšak ústavní zákony ČNR nebo SNR marným uplynutím lhůty nepozbyly platnosti. Při rozhodování o ústavních zákonech ČNR nebo SNR byl Ústavní soud ČSFR povinen si před vydáním svého nálezu vyžádat stanovisko ústavního soudu příslušné republiky (ústavní soudy obou členských republik však začaly fakticky existovat až po zániku Československa).\n\nÚstavnímu soudu ČSFR dále příslušelo \n\nPodnět k posuzování souladu předpisů, k rozhodování kompetenčních sporů nebo k poskytnutí výkladu ústavních zákonů mohly podat pouze některé orgány, například prezident ČSFR, Federální shromáždění, ČNR, SNR, vlády a jiné ústřední orgány ČSFR, ČR i SR, soudy v souvislosti se svou rozhodovací činností, generální prokurátoři ČSFR, ČR a SR. Návrh k posouzení souladu předpisů mohla podat také nejméně pětina členů kteréhokoliv zákonodárného sboru (FS, ČNR, SNR).\n\nProti rozhodnutí Ústavního soudu ČSFR nebyl přípustný žádný opravný prostředek.\n\nÚstavní soud ČSFR byl podle ústavního zákona tvořen 12 soudci, které jmenoval prezident České a Slovenské Federativní Republiky na dobu 7 let z 24 osob navržených Federálním shromážděním, Českou národní radou a Slovenskou národní radou. Každý z těchto orgánů navrhoval 8 kandidátů, přičemž Federální shromáždění muselo navrhnout 4 občany ČR a 4 občany SR. 6 jmenovaných soudců muselo být občany ČR a 6 soudců občany SR. Ze soudců ústavního soudu prezident ČSFR jmenoval předsedu a místopředsedu, z nichž jeden musel být občanem ČR a jeden občanem SR. V případě uvolnění některého místa musely být tyto požadavky při novém jmenování také dodrženy. Funkce se soudce ujal složením slibu do rukou prezidenta ČSFR.\n\nKromě občanství ČSFR byly podmínkou kandidatury a jmenování bezúhonnost, volitelnost do FS, minimální věk 35 let, vysokoškolské právnické vzdělání a nejméně 10 let praxe v právnickém povolání. Funkce soudce byla placená, neslučitelná s funkcemi poslance FS, ČNR a SNR, s funkcemi členů vlád ČSFR, ČR a SR, s funkcemi v politických stranách nebo hnutích (všechny tyto funkce ze zákona zanikaly okamžikem složením slibu ústavního soudce) a s výkonem jiné výdělečné nebo hospodářské činnosti kromě činnosti vědecké, pedagogické, literární a umělecké.\n\nSoudce se mohl své funkce vzdát. Prezident mohl soudce odvolat na základě pravomocného odsuzujícího rozsudku pro úmyslný trestný čin. Se souhlasem FS mohl prezident odvolat soudce na návrh Ústavního soudu na základě kárného řízení anebo pro roční nečinnost.\n\n\nÚstavní soud rozhodoval buď v plénu, nebo v senátech. V plénu rozhodoval o souladu právních předpisů, o kompetenčních sporech a o rozhodnutích týkajících se politických stran a hnutí a dále o úpravě svých vnitřních poměrů (včetně ustanovení senátů a rozdělení agendy mezi ně), dále o věcech, v nichž senát nerozhodl kvůli rovnosti hlasů, o souhlasu s trestním stíháním ústavního soudce nebo jeho vzetím do vazby či zadržením (v tom případě je hlasování soudců tajné), a o návrhu na odvolání ústavního soudce s funkce na základě kárného řízení anebo pro nejméně roční nečinnost. Ostatní věci rozhodoval v senátech.\n\nPodrobněji upravoval organizaci Ústavního soudu a řízení prováděcí zákon Federálního shromáždění o organizaci Ústavního soudu. Ústavní soud byl oprávněn podat Federálnímu shromáždění návrh tohoto zákona.\n\nPodle zákona o organizaci ÚS měl Ústavní soud dva čtyřčlenné senáty, jejichž stálí členové byli jmenováni vždy na období 1 roku. Předseda ani místopředseda ÚS nemohli být stálými členy žádného senátu, ostatní soudci se měli v senátech postupně rovnoměrně prostřídat. V případě nepřítomnosti některého stálého člena senátu anebo byl-li některý člen ve věci z rozhodování vyloučen, jmenoval předseda ÚS na jeho místo jiného soudce jako zastupujícího člena senátu. Senát je usnášeníschopný jen v počtu čtyř členů.\n\nK usnášeníschopnosti pléna byla nutná přítomnost nejméně 9 soudců. Plénum i senáty rozhodovaly prostou většinou přítomných soudců. Pokud by však šlo o rozhodnutí, které se odchyluje od dřívějšího nálezu ÚS nebo dřívějšího usnesení ÚS o výkladu, byl k rozhodnutí nutný souhlas nejméně 9 soudců.\n\nZe zákona tajné bylo hlasování soudců v plénu při rozhodování například o nálezech o souladu předpisů, o kompetenčních sporech a o politických stranách a hnutích, a pokud plénum znovuposuzovalo věc, která původně příslušela senátu. Soudce, který s rozhodnutím nesouhlasil, však měl právo, aby jeho stanovisko bylo uvedeno v zápise o hlasování.\n\nZa necelý rok své existence posoudil Ústavní soud ČSFR přes tisíc věcí a na řadu jeho názorů později navazoval Ústavní soud České republiky.\n\n\n"}
{"id": "465737", "url": "https://cs.wikipedia.org/wiki?curid=465737", "title": "Ústavní soud Československa", "text": "Ústavní soud Československa\n\nÚstavní soud Československa může být:\n"}
{"id": "465739", "url": "https://cs.wikipedia.org/wiki?curid=465739", "title": "Izzie Stevensová", "text": "Izzie Stevensová\n\nIsobel Katherine Stevensová, známější jako Izzie Stevensová, je fiktivní postava z televizního seriálu společnosti ABC Chirurgové (\"Grey's Anatomy\"). Postavu, vytvořenou producentkou Shondou Rimes, ztvárnila americká herečka Katherine Heigl. Izzie pracuje ve fiktivní nemocnici Seattle Grace jako stážistka chirurgie a později jako rezidentka. Děj seriálu se zaměřuje na její vztahy s ostatními kolegy, jmenovitě Meredith Greyovou (Ellen Pompeo), Cristinou Yangovou (Sandra Oh), Georgem O'Malleym (T. R. Knight) a Alexem Karevem (Justin Chambers). Po smrti svého snoubence Denny Duquetta (Jeffrey Dean Morgan) pochybuje o své kariéře v medicíně, ale nakonec se do chirurgického programu vrátí a věnuje 8,7 milionů dolarů, které jí snoubenec před smrtí odkázal, na vybudování bezplatné kliniky Dennyho Duquetta, která se stane součástí nemocnice. Heigl byla kritická k vývoji její postavy během čtvrté série, zejména co se týče vztahu Izzie a George. Poté co média spekulovala, že bude Izzie během páté série zabita, ji byl diagnostikován metastatický melanom. Ve sté epizodě se provdá za Alexe, poté je její nádor úspěšně odstraněn, avšak později trpí hyperkalémií, což jí způsobí srdeční zástavu. V šesté sérii se v pořadu objevuje jen zřídka. Jednoho dne náhle přijede a chce se s Alexem usmířit a zkusit vztah znovu nakopnout, Alex ale odmítá. Izzie nakonec odjíždí. Potom pošle Alexovi rozvodové papíry a tím její příběh končí. Kamarádi ji jen občas zmíní.\n\n"}
{"id": "465740", "url": "https://cs.wikipedia.org/wiki?curid=465740", "title": "Ústavní soud Československé socialistické republiky", "text": "Ústavní soud Československé socialistické republiky\n\nÚstavní soud Československé socialistické republiky měl být soudním orgánem ochrany ústavnosti v Československé socialistické republice, který však nedošel svého naplnění, ačkoli jej zakotvovala ustanovení čl. 86 až 100 v hlavě šesté ústavního zákona o československé federaci z roku 1968. Podobně nebyly zřízeny ani předpokládané ústavní soudy obou republik. \n\nDůvodová zpráva k návrhu ústavního zákona hovořila především o nutnosti zvláštních garancí proti nežádoucím kompetenčním sporům mezi federací a národními státy. Faktické nezřízení ústavního soudu pak bylo zdůvodňováno tím, že dosavadní zkušenosti z fungování federace předpoklad rozporů nepotvrdily. Teprve při jiných společenských podmínkách zahájil svou činnost v roce 1991 Ústavní soud České a Slovenské Federativní Republiky.\n\nFederální ústavní soud se měl skládat z osmi soudců a čtyř náhradníků pro případy onemocnění, zaneprázdnění nebo ztráty soudcovské funkce, volených Federálním shromážděním na funkční období sedmi let, přičemž každý mohl být zvolen nejvíce dvakrát za sebou. Podmínkou zvolení bylo československé občanství, věk alespoň 35 let, vysokoškolské právnické vzdělání a minimálně 10 let praxe v právnickém povolání. Princip parity českého a slovenského národa se projevil také zde, a to nejen v tom, že polovina členů soudu měla být volena z občanů ČSR a polovina z občanů SSR, ale také v tom, že jestliže by byl předsedou soudu Čech, místopředsedou by byl zvolen Slovák, a naopak. \n\nSoudcům byla deklarována značná míra nezávislosti, především jejich funkce byla neslučitelná s funkcí poslance, členstvím ve vládě nebo ve správním či hospodářském aparátu. Navíc je chránila procesní imunita, nebylo možné je trestně ani kárně stíhat ani jej vzít do vazby bez souhlasu ústavního soudu, odepřel-li by soud souhlas, bylo by stíhání navždy vyloučeno. Mohli také odepřít svědectví o věcech, o kterých se dozvěděli při výkonu své funkce, a to i po jejím zániku. Ten nastal buď při dobrovolné rezignaci, nebo jestliže soudce odvolalo Federální shromáždění, ovšem jen tehdy, vyplynulo-li by to z kárného řízení či trestního rozsudku, případně pokud by plénum soudu konstatovalo, že se soudce déle než rok nezúčastňuje jednání.\n\nÚstavní soud měl rozhodovat v senátech, a to:\nPrávem podat návrh na zahájení řízení měli disponovat sněmovna nebo předsednictvo Federálního shromáždění, federální vláda nebo jiný federální orgán, Česká národní rada nebo její předsednictvo, Slovenská národní rada nebo její předsednictvo, republiková vláda, soud nebo generální prokurátor. V případě mandátového řízení by mohl návrh podat každý dotčený občan. Ústavní soud mohl také zahájit řízení sám. Jestliže by shledal, že právní předpis nižší právní síly je v nesouladu s právním předpisem vyšší právní síly, měl vyslovit, že dotčená ustanovení pozbývají další účinnosti. Nicméně jeho výrok je nemohl ihned zrušit, příslušné orgány měly nejdříve nesoulad odstranit, teprve pokud by k tomu v půlroční lhůtě od zveřejnění nálezu ve Sbírce zákonů nedošlo, byla by dotčená ustanovení zrušena.\n\nKromě těchto pravomocí měl ústavní soud také podávat podněty „ke zdokonalení zákonodárství“. K tomu všemu však nikdy nedošlo.\n"}
{"id": "465741", "url": "https://cs.wikipedia.org/wiki?curid=465741", "title": "Ústavní soud Československé republiky", "text": "Ústavní soud Československé republiky\n\nÚstavní soud Československé republiky byl ústavním soudem, který si pro kontrolu ústavnosti svých zákonů zřídila první československá republika. Sídlil v Praze. Spolu s rakouským ústavním soudem (\"Verfassungsgerichtshof\") byly vůbec prvními samostatnými ústavními soudy na světě, na rozdíl od něj však jeho činnost nebyla nijak významná a stálá. Ustaven byl v roce 1921, první funkční období vypršelo o deset let později, ale další ustavující schůze se konala až 1938. O rok později fakticky zanikl a po válce již obnoven nebyl.\n\nJeho existence byla vyjádřena už v čl. II a III uvozovacího zákona k Ústavní listině z roku 1920, prováděcím zákonem byl zákon č. 162/1920 Sb. z. a n., o ústavním soudě. Sám soud pak na základě zákonného zmocnění přijal svůj jednací řád, který byl vyhlášen pod č. 255/1922 Sb. z. a n.\n\nÚstavní soud, na rozdíl například od pozdějšího Ústavního soudu České republiky, rozhodoval pouze o tom, zda:\nKromě toho měl kontrolovat ústavnost zákonů tzv. sněmu Podkarpatské Rusi. Tato kompetence se sice neuplatnila, neboť sněm Podkarpatské Rusi nebyl nikdy ustaven, šlo však o jeden z hlavních důvodů pro zřízení ústavního soudu vůbec. Československá republika na sebe totiž převzala tzv. malou St. Germainskou smlouvou mezinárodněprávní závazek, vtělený i do ústavy, garantovat Podkarpatské Rusi maximální autonomiii, jež by byla ještě slučitelná s jednotností československého státu. Jedním z klíčových garantů jednotnosti státu se měl stát právě ústavní soud. \n\nByla mu tedy svěřena jen úzce vymezená abstraktní kontrola ústavnosti, konkrétní kontrola, jako je tomu např. u pozdějších individuálních ústavních stížností, spadala do pravomoci řádných soudů, zejména správních. \n\nTěmto dvěma kompetencím odpovídala dvě řízení před ústavním soudem, řízení o přezkumu zákonů a řízení o přezkumu prozatímních opatření stálého výboru Národního shromáždění. Druhé musel soud zahájit i \"ex offo\" sám, první ale bylo možné zahájit jen na návrh a oprávněným navrhovatelem byla pouze poslanecká sněmovna, senát, sněm Podkarpatské Rusi, nejvyšší soud, nejvyšší správní soud nebo volební soud, přičemž soudy o podání návrhu rozhodovaly v plénu. Návrh tedy nemohl podat např. sám soudce, jestliže rozhodoval v určité věci, na druhou stranu nejvyšší soudy mohly navrhnout zrušení jakéhokoliv zákona, aniž by jej musely právě aplikovat. Důležitou okolností bylo také časové omezení návrhu na zahájení řízení, šlo jej podat jen do tří let ode dne vyhlášení zákona, pozdější návrhy musely být pro opožděnost odmítnuty. Tato omezení měla za následek, že za celou existenci ústavnímu soudu mu byly předloženy jen tři návrhy na zrušení zákona nebo jeho části, jeden od nejvyššího správního soudu a dva od nejvyššího soudu.\n\nDošel-li ústavnímu soudu návrh na zahájení řízení, přikázal jej předseda soudu některému soudci jako referentovi a v neveřejném zasedání soud nejprve prostou většinou rozhodl, zda návrh spadá do jeho kompetence, zda jej podala oprávněná osoba a zda je včasný. Neodmítl-li ho z těchto důvodů, vyžádal si vyjádření vlády a obou komor Národního shromáždění a nařídil veřejné ústní líčení. Referent pak zpracoval koncept nálezu, o kterém se hlasovalo. Pro uznání, že ustanovení určitého zákona jsou v rozporu s ústavním řádem a jsou proto neplatná, bylo potřeba nejméně pěti hlasů. Takový nález pak předseda ústavního soudu doručil vládě, která jej uveřejnila ve Sbírce zákonů a nařízení, což mělo za následek, že ode dne uveřejnění (\"ex nunc\") byl každý výrokem o neplatnosti vázán.\n\nStejná pravidla a stejné hlasovací kvórum platilo i v případě řízení o přezkumu prozatímních opatření stálého výboru Národního shromáždění. Pouze v neveřejném zasedání si soud předem vymezil případné pochybnosti a nevznesli-li účastníci další, zabýval se pouze těmito, přičemž neshledal-li je relevantními, vydal jen stručný nález o absenci jakýchkoli pochybností. Ústavní soud přitom nikdy nerozhodoval o způsobu přijetí přezkoumávaného právního předpisu, vždy zkoumal jen obsahovou stránku věci. Tento způsob přezkumu vycházel z doktríny, že ústavní soudnictví prolamuje princip suverenity zákonodárce a je proto namístě pravomoci ústavního soudu vykládat restriktivně.\n\nÚstavní soud měl sedm soudců, po dvou volili v plénu ze svých řad nejvyšší soud a nejvyšší správní soud, zbylé tři, včetně předsedy, jmenoval prezident republiky. Neměl však v tomto směru žádné velké kompetence, protože jmenování podléhalo kontrasignaci ze strany vlády, a kromě toho po trojici kandidátů na tyto tři místa navrhovala poslanecká sněmovna a senát Národního shromáždění a sněm Podkarpatské Rusi (ten navíc nevznikl a jeho působnost zde převzala vláda). Každému ze soudců byl stejným způsobem jmenován jeden náhradník, a to pro případ, že by se soudce nemohl účastnit jednání, anebo by jeho mandát předčasně zanikl. Předseda skládal slib, „že bude přesně a nestranně zachovávati všechny zákony ústavní“, do rukou prezidenta republiky za přítomnosti vlády, ostatní soudci pak do jeho rukou na ustavující schůzi soudu, případně mimo ni. Místopředsedu si volil ústavní soud sám ze svých soudců, přičemž se respektovalo pravidlo, že jím bude reprezentant moci soudní, když předseda byl jmenován mocí výkonnou.\n\nSoudcem ústavního soudu mohla být pouze osoba „práv znalá“ a volitelná do senátu, tzn. československý občan starší 45 let. Vzhledem k tomu, že ústavní soud nebyl nepřetržitě fungující institucí, zasedal pouze příležitostně, zůstávali soudci ústavního soudu v dosavadních funkcích, a protože inkompatibilita byla dána jen s funkcí poslance či senátora, mohli být např. i členy vlády. Pro soudce nejvyšších soudů se přesto dovodilo, že pokud přestanou být soudci daného soudu, přestávají být i soudci soudu ústavního.\n\nFunkční období soudců bylo desetileté a bez ohledu na datum volby nebo jmenování začínalo ustavující schůzí. V důsledku toho se pak ústavní soud pravidelně neobměňoval a vytvořily se dva bloky funkčních období. První taková schůze proběhla 17. listopadu 1921 v kancelářích předsednictva vlády na Pražském hradě, poté soud díky svému předsedovi, pražskému primátorovi, provizorně zasedal na Staroměstské radnici, až nakonec své sídlo definitivně našel v prostorách ministerstva unifikací na Praze I v Dušní ulici čp. 17. Po celou dobu své existence ústavní soud také neměl vlastní administrativní aparát, vše \"ad hoc\" zajišťovalo předsednictvo vlády, jediní dva stálí pracovníci byli tajemník ústavního soudu a přednosta kanceláře.\n\nSoudci vyslaní nejvyšším soudem nebo nejvyšším správním soudem byli vždy soudní radové daného soudu. Předseda Karel Baxa byl advokát a primátor Prahy (jeho náhradník Mořic Eckstein byl také advokátem), Bedřich Bobek byl odborový přednosta na ministerstvu vnitra a František Novák odborový přednosta na státním pozemkovém úřadu a později na ministerstvu zemědělství (jejich náhradník Emanuel Lövy advokát). Konstantin Petrovič Mačík byl viceprezidentem vrchního soudu v Košicích (jeho náhradník Nikolaj Mašika náměstkem vrchního státního zástupce v Košicích) a reprezentoval Podkarpatskou Rus. Zajímavostí bylo, že původně byl nominován rusínský advokát Koloman Volenský, který byl i v roce 1921 prezidentem republiky jmenován, avšak pro potíže v komunikaci se správou Podkarpatské Rusi se až poté ukázalo, že v době jmenování byl už téměř rok po smrti. Tajemníkem ústavního soudu byl od začátku Jaroslav Krejčí, který se ve druhém funkčním období stal jeho předsedou, když kvůli průtahům znovujmenovaný Karel Baxa mezitím zemřel. Funkční období všech soudců uplynulo 17. listopadu 1931, poté se ale politická reprezentace po dlouhých sedm let nedokázala shodnout na sestavení nového ústavního soudu a stávající soudci proto v plénu zaujali názor, že zůstávají ve svých funkcích až do nové ustavující schůze. K té došlo až 10. května 1938.\n\nV pomnichovském období odešli němečtí náhradníci Orglmeister a Pokorny do říšské justice a Slovák Záturecký do slovenské. Ilja Hadžega, prezident krajského soudu v Užhorodě, nuceně zůstal na území okupovaném Maďarskem. Nicméně i po zřízení Protektorátu v polovině března 1939 ústavní soud ještě několik měsíců paradoxně působil a vydal několik rozhodnutí. Poté se provizorně přestěhoval do paláce Lucerna, neboť bylo zamýšleno jej spolu s předsednictvem protektorátní vlády umístit do Strakovy akademie. K tomu už ale nedošlo. Poslední plenární schůze se konala 16. května 1939, o rok později všichni soudci, stejně jako členové vlády a státní zaměstnanci, složili slib věrnosti Vůdci Velkoněmecké říše. Jako úplně poslední projev jeho činnosti lze chápat 31. březen 1941, kdy Jaroslav Krejčí, oficiálně stále předseda soudu, působící však už jen jako protektorátní ministr spravedlnosti, vyhověl žádosti přednosty kanceláře ústavního soudu Julia Holána, působícího v této funkci už od roku 1921, o zproštění funkce a odchodu do penze.\n\nV prvním funkčním období ústavní soud přezkoumával pouze prozatímní opatření stálého výboru Národního shromáždění, do roku 1923 celkem devět opatření přijatých ještě před jeho ustavením a poté až v roce 1930 dalších devět přijatých na podzim 1929. U žádného nenašel pochybení, významnějším se stal pouze hned první přezkum opatření č. 450/1920 Sb. z. a n., o inkorporaci Vitorazska a Valčicka, kde se přes jeho soulad s ústavou nálezem ze dne 7. listopadu 1922 negativně vyjádřil k možnosti delegace zákonodárné moci na moc výkonnou. V mezidobí byl zcela neaktivní, soudci se scházeli jen jednou ročně na předvánoční plenární schůzi (tzv. „adventní“ ústavní soud).\n\nPo druhé ustavující schůzi a po nástupu druhé republiky přezkoumal celkem 28 opatření stálého výboru, které všechny až na jeden schválil. V běhu však měl už také řízení o přezkumu zákonů a je paradoxem dějin, že právě v tomto relativně krátkém období ústavní soud vydal dva nálezy, ve kterých poprvé shledal nějaký právní předpis protiústavním a prohlásil jej neplatným. Šlo o nález z 23. května 1939 ve věci vyvlastňovacího opatření stálého výboru z listopadu 1938, které prohlásil částečně neplatným a v němž zopakoval svou doktrínu o nepřípustnosti delegace moci zákonodárné na moc výkonnou bez výslovného zmocnění ústavou, a nález z 28. června 1939 ve věci zákona o stíhání protistátní činnosti státních zaměstnanců z roku 1933, jenž na návrh nejvyššího soudu prohlásil částečně neplatným pro porušení ústavních záruk nezávislosti soudců. Naopak řízení o zmocňovacích zákonech z poloviny 30. let, jejichž zrušení navrhl nejvyšší soud i nejvyšší správní soud, už ústavní soud nedokončil. Ve spise se nicméně zachoval koncept nálezu, kterým se návrhy zamítaly, protože v mezidobí byl pod č. 330/1938 Sb. z. a n. vyhlášen tzv. velký zmocňovací zákon, a to ve formě ústavního zákona. \n\nV té době ústavní soud fakticky zanikl a po válce nebyl obnoven, ačkoli \"de iure\" byl zrušen až ústavou z 9. května 1948, která v zájmu jednotného výkonu státní moci koncept ústavního soudnictví zcela opustila. Ústavní soud Československé socialistické republiky i ústavní soudy obou republik podle ústavního zákona z roku 1968 zůstaly jen na papíře a tak až od roku 1991 začal soudní kontrolu ústavnosti po dlouhých letech provádět Ústavní soud České a Slovenské Federativní Republiky.\n\n\n"}
{"id": "465746", "url": "https://cs.wikipedia.org/wiki?curid=465746", "title": "Freycinetův gabarit", "text": "Freycinetův gabarit\n\n__BEZOBSAHU__\n\nFreycinetův gabarit (francouzsky Gabarit Freycinet) je standard pro parametry vodních cest, platný od 5. srpna 1879 na základě zákona, schváleného během působení Charlese de Freycinet jako předsedy vlády Francie. Zákon určuje minimální rozměry plavebních komor na 39 m délky, 5,2 m šířky a minimální hloubku vody 2,2 m. Určena je i minimální podjezdná výška mostů a ostatních staveb postavených na vodních cestách na 3,7 m. Maximální rozměry lodí, postavených pro tento standard byly určeny na 38,5 m délky, 5,05 m šířky a ponor 1,8 m, přičemž dosahovaly nosnosti 300 až 350 tun (loď typu péniche).\n\nNa konci 19. a začátku 20. století bylo na Freycinetův gabarit modernizováno mnoho francouzských průplavů. Celkem pak existovalo ve Francii 5800 km splavných vodních cest odpovídajících tomuto standardu.\n\nFreycinetův gabarit dnes odpovídá třídě I evropské klasifikace vnitrozemských vodních cest. Tyto vodní cesty nejsou v současnosti považovány za perspektivní pro nákladní plavbu, ale nabývají na významu pro plavbu rekreační. Přesto bylo ve Francii ještě v roce 2001 na těchto vodních cestách přepraveno 23% výkonu francouzské vnitrozemské plavby.\n\n\n"}
{"id": "465748", "url": "https://cs.wikipedia.org/wiki?curid=465748", "title": "Lloyd Langlois", "text": "Lloyd Langlois\n\nLloyd Langlois (11. listopadu 1962) je kanadský akrobatický lyžař, skokan. Je bronzový olympijský medailista z roku 1994 z her v Lillehammeru. Na stejné umístění dosáhl i o čtyři roky dříve, kdy byly akrobatické skoky zařazeny do programu jako ukázkový sport.\n\n"}
{"id": "465750", "url": "https://cs.wikipedia.org/wiki?curid=465750", "title": "Ilja Kulik", "text": "Ilja Kulik\n\nIlja Kulik (* 23. května 1977, Moskva) je ruský krasobruslař, olympijský šampion a mistr Evropy. Je také dvojnásobný mistr Ruska (1997, 1998) a vítěz finále Grand-Prix sezonu 1997/1998. Amatérskou sportovní kariéru ukončil v roce 1998. Trenér: Tatjana Tarasova.\n\nIlja začal s krasobruslením ve věku 5 let. Jeho prvním trenérem byl V. Gromov. Později ho trénovala. N. Kudrjavtceva. První významné vítězství získal v 13 letech v Norsku na závodech \"Piruetten Juniors competitions\" v roce 1990. V 1994 vyhrál mistrovství Ruska mezi juniory. Na mistrovství Ruska v prosinci roku 1994 se dostal na 2. místo, čím si zajistil místo v reprezentaci. Senzačně vyhrál mistrovství Evropy v roce 1995 ve svém prvním vystoupení vůbec. Jeho hlavní soupeř Alexej Urmanov udělal chybu v krátkém programu a dostal se jenom na 6. místo, což umožnilo Kuliku zvítězit.\n\nOd roku 1999 začal profesionální kariéru, zachovává náročnost svých programů vystoupení. Vyhrál také turnaje \"Champions on Ice\" a \"Stars on Ice\". V roce 2000 mu byla svěřena hlavní role ve filmu \"Center Stage\".\n\nV roce 1999 absolvoval Ruskou státní akademií tělesné výchovy.\n\nV roce 2002 se oženil s Jekatěrinou Gordejevovou, mají dceru Lizu. Žijí v USA ve městě Avon.\n"}
{"id": "465751", "url": "https://cs.wikipedia.org/wiki?curid=465751", "title": "Dobrovský", "text": "Dobrovský\n\nČeské příjmení Dobrovský patří následujícím osobnostem:\n\n\n\n"}
{"id": "465759", "url": "https://cs.wikipedia.org/wiki?curid=465759", "title": "Henry Way Kendall", "text": "Henry Way Kendall\n\nHenry Way Kendall (9. prosince 1926 Boston, USA – 15. února 1999 Edward Ball Wakulla Springs State Park, Florida, USA) byl americký fyzik, který společně s Jeromem Isaakem Friedmanem a Richardem Edwardem Taylorem roku 1990 získal Nobelovu cenu na fyziku. \n\nPo studiích matematiky na Deerfield Academy a Amherst College se věnoval výzkumu na Massachusettském technologickém institutu (MIT) v Cambridgi. Koncem šedesátých a počátkem sedmdesátých let se spolupodílel na výzkumu při Stanfordském středisku lineárního urychlovače. \n\nVe svém volném čase se věnoval alpinismu a fotografování.\n"}
{"id": "465761", "url": "https://cs.wikipedia.org/wiki?curid=465761", "title": "Riccardo Giacconi", "text": "Riccardo Giacconi\n\nRiccardo Giacconi (6. října 1931 Janov – 9. prosince 2018 San Diego) byl americko-italský astrofyzik, nositel Nobelovy ceny za fyziku.\n\nNarodil se v italském Janově. Po studiích na milánské univerzitě se z profesních důvodů přestěhoval do USA. V roce 1987 obdržel Wolfovu cenu za fyziku a v roce 2002 získal Nobelovu cenu za výzkum, který vedl k objevení vesmírných zdrojů záření gama.\n"}
{"id": "465764", "url": "https://cs.wikipedia.org/wiki?curid=465764", "title": "Rebija Kadírová", "text": "Rebija Kadírová\n\nRebija Kadírová (ujgursky رابىيه قادىر (\"Rabije Qadir\"), turecky \"Rabije Kadir\", v anglické transkripci \"Rebiya Kadeer\") (* 21. ledna 1947) je ujgurská prominentní podnikatelka a politická aktivistka za lidská práva z čínské provincie Sin-ťiang. Od listopadu 2006 je prezidentkou \"Světového ujgurského kongresu\".\n"}
{"id": "465768", "url": "https://cs.wikipedia.org/wiki?curid=465768", "title": "The Webb Sisters", "text": "The Webb Sisters\n\nThe Webb Sisters (tedy česky Sestry Webbovy) jsou anglické hudební seskupení – duo, tvořené sestrami Charley a Hattie Webbovými.\n\nCharley Webb (* 1979) a Hattie Webb (* 1981) se narodily v Kentu ve Spojeném království. Jejich rodiče byli kadeřník a trenérka tenisu. Jejich dva bratři jsou rovněž hudebníky, hrají na bicí. Charley hraje na kytaru a uvádí se rovněž piano, Hattie hraje na harfu.\n\nSestry se poměrně záhy rozhodly věnovat se hudbě. Již jako teenagerky začal pár vystupovat na dobročinných akcích a večírcích. Vystoupily dokonce dvakrát před princeznou Annou a jednou před královnou Alžbětou II. Klíčové bylo pro ně setkání s producentem Johnny Piercem v roce 2004, který je pozval do Nashville, kde nahrály své první album \"A Piece of Mind\". Toto album prodávaly poté při svých koncertech ve Spojených státech. Po návratu do Velké Británie v roce 2006 navázaly spolupráci s vydavatelstvím Mercury Records, pro nějž nahrály své druhé album \"Daylight Crossing\", které bylo vydáno v červnu 2006.\n\nV květnu 2007 sestry reprezentovaly Velkou Británii na \"Americas 400th Anniversary Celebrations\" v Jamestownu ve Virginii, vysílaném televizí NBC. Poté spolupracovaly s Angelem Petragliou ze skupiny (Kings of Leon) a skladatelem country písní Craigem Wisemanem. V poslední době připravují nové vlastní skladby, od května 2008 rovněž doprovázejí Leonarda Cohena na jeho World Tour, kde spolu s Sharon Robinson vystupují jako vokalistky. V červnu 2009 nahrávaly také v New Yorku se Stingem jeho nové album \"If On a Winter's Night...\", které vyšlo v říjnu 2009.\n\nPísničky The Webb Sisters vycházejí z folkových a popových tradic Velké Británie a Spojených států.\n\n\n\n"}
{"id": "465779", "url": "https://cs.wikipedia.org/wiki?curid=465779", "title": "Martin Brest", "text": "Martin Brest\n\nMartin Brest (* 8. srpna 1951 v Bronxu, New York, USA) je americký herec, scenárista, producent a režisér.\n\nMezi jeho nejznámější režisérské počiny patří snímek \" Policajt v Beverly Hills\" z roku 1984 a \"Vůně ženy\" z roku 1992.\n\n\n"}
{"id": "465789", "url": "https://cs.wikipedia.org/wiki?curid=465789", "title": "Seznam zkratek států USA", "text": "Seznam zkratek států USA\n\nZkratky a kódy států USA jsou používány jako součást poštovních adres, v rámci zpracování dat, v obecném smyslu zkratek, a také k dalším účelům. \n\nJiž v říjnu 1784 přijal Poštovní úřad USA společné zkratky pro státy a teritoria. Nicméně tyto byly akceptovány jen díky jejich oblíbenosti. Pošty upřednostňovaly místo zkratek plné názvy ve smyslu předejití záměny adres.\n\nModerní dvoupísmenné zkratkové kódy států a teritorií se začaly používat během přechodu pošt na ZIP kódy v roce 1963. Od té doby byla změněna zkratka pouze jediného státu Nebrasky, z kódu „NB“ na „NE“, aby se předešlo záměně s provincií Nový Brunšvik (New Brunswick) v Kanadě. Předtím než v roce 1987 ministr obchodu přijal dvoupísmenné kódy jako oficiální v poštovním styku vládních dokumentů, tak vládní tiskárna používala (United States Government Printing Office, GPO) vlastní sadu zkratek. \n\nAP pravidla (Associated Press Stylebook) jsou obvyklou směrnicí pro většinu amerických novin jak používat zkratky států, pokud jsou připojené k názvu města (např. Miami, Fla.) AP doporučuje psát celý název států \"Alaska, Hawaii\" a u států, jejichž název je složen z pěti či méně písmen, dále pak psát celé názvy všech teritorií s výjimkou District of Columbia (D.C.). Manuály jako Bluebook a ALWD Citation Manual, používají standardně tyto tradiční zkratky rovněž. \n\nPoštovní úřad USA zavedl sadu zkratek, aby usnadnil poštovní přenos pomocí optického rozpoznávání znaků a dalších automatizovaných zařízení. Existují také oficiální USPS zkratky jako součást adres, například u určení ulic.\n\nTyto poštobní zkratky se liší od tradičních zkratek jako např. \"Calif., Fla. nebo Tex\". AP pravidla uvádí, že tradiční zkratky států lze používat v jiné souvislosti než v názvu poštovních adres. Nicméně Chicagská pravidla (Chicago Manual of Style) nyní doporučují užívat i dvoupísmenné zkratky v tradiční formě, jako jednu z voleb. \n\nPoštovní zkratky jsou shodné s ISO 3166-2 pro všech 50 států Unie.\n\nNekolidují však s třinácti kanadskými podnárodními poštovními zkratkami.\n\nFederal Information Processing Standard ustanovil číselné a abecední kódy pro všechny státy a mnoho odlehlých území. FIPS číselné kódy jsou označeny jako FIPS (viz tabulka výše).\n\nAbecední FIPS kódy států jsou až na výjimky shodné s kódy USPS, vyjma menších odlehlých ostrovů USA a poštovních vojenských oblastí USA, které mají USPS kódy (AA, AE, AP), ale žádné FIPS kódy.\n\n"}
{"id": "465796", "url": "https://cs.wikipedia.org/wiki?curid=465796", "title": "József Baló", "text": "József Baló\n\nJózsef Baló (maďarsky \"Baló József\", 10. listopadu 1895, Budapešť – 10. října 1979, Budapešť) byl maďarský patolog.\n\nMedicínu začal studovat v roce 1913 v Budapešti, ale kvůli první světové válce musel svá studia přerušit. Ta dokončil v roce 1919 a v letech 1922 až 1924 pracoval díky Rockefellerově stipendiu na Baltimorské a John Hopkinsově univerzitě a také v hygienickém institutu v Bostonu.\nV roce 1926 byl jmenován profesorem lékařské fakulty na univerzitě Pázmány Péter. O dvě roky později byl jmenován do čela katedry patologie na univerzitě Ferencz József v Szegedu. Na této univerzitě byl v letech 1932 až 1933 děkanem lékařské fakulty a v letech 1939 až 1940 dokonce rektorem. Poté až do konce druhé světové války byl opět v čele katedry patologie. Po válce stál v čele Forenzního lékařského institutu (1945–1946) a experimentálního výzkumu rakoviny (1945–1947) na budapešťské univerzitě Semmelweis. Od roku 1947 byl prezidentem Maďarské patologické společnosti. Bylo mu uděleno mnoho čestných cen.\n\nBěhem pitev, které prováděl koncem 20. let pozoroval a popsal dříve neznámé onemocnění mozku, koncentrickou sklerózu mozku, známou dnes jako Balóova nemoc. Jako první v Maďarsku potvrdil roli virů na patogenezi rakoviny. V roce 1957 publikoval mezinárodně uznávanou práci týkající se rakoviny plic (\"Lungenkarzinom und Lungen adeno\").\n\nZa svůj život publikoval asi 300 vědeckých článků, 6 monografií a 300 publikací. Byl členem mnoha národních a mezinárodních vědeckých společností.\n\n"}
{"id": "465802", "url": "https://cs.wikipedia.org/wiki?curid=465802", "title": "Aiken (příjmení)", "text": "Aiken (příjmení)\n\nPříjmení Aiken má více nositelů:\n\n"}
{"id": "465803", "url": "https://cs.wikipedia.org/wiki?curid=465803", "title": "Jack Cardiff", "text": "Jack Cardiff\n\nJack Cardiff, OBE (18. září 1914 v Great Yarmouth, Norfolk, Spojené království – 22. dubna 2009 v Kentu, Anglie) byl britský herec, kameraman, režisér a fotograf, držitel Oscara za kameru ve snímku \"Černý narcis\", nositel Řádu britského impéria.\n\nZačínal těsně po první světové válce hluboko v éře němého filmu jako herec, později se věnoval práci režiséra a kameramana.\n\nOd roku 2001 je také držitelem ceny Americké filmové akademie Oscar za své celoživotní dílo a celkový přínos světovému filmu.\n\n\n\n\n\n\n"}
{"id": "465804", "url": "https://cs.wikipedia.org/wiki?curid=465804", "title": "Petr Frydrych", "text": "Petr Frydrych\n\nPetr Frydrych (* 13. ledna 1988, Klatovy) je český atlet, oštěpař a olympionik, závodící za TJ Dukla Praha. Mezi jeho největší úspěchy patří stříbrná medaile z mistrovství Evropy do 22 let z roku 2009.\n\nV roce 2009 se též probojoval do finále mistrovství světa v Berlíně, kde skončil desátý. Ve stejném roce si vytvořil osobní rekord s hodnotou 84,96 metru.\n\nDne 22. května 2010 na diamantové lize v Šanghaji poprvé v kariéře překonal 85 metrů a výkonem 85,60 m prohrál jen s norským oštěpařem Andreasem Thorkildsenem. O několik dní později 27. května 2010 zvítězil na ostravské Zlaté tretře v novém osobním rekordu 88,23 metru a tímto výkonem se zařadil na druhé místo historických národních tabulek za Jana Železného.\n\nLetních olympijských her se zúčastnil v letech 2012 a 2016.\n\n\n"}
{"id": "465806", "url": "https://cs.wikipedia.org/wiki?curid=465806", "title": "Michael Marsh", "text": "Michael Marsh\n\nMichael („Mike“) Lawrence Marsh (* 4. srpna 1967 Los Angeles, Kalifornie) je bývalý americký atlet, běžec na sprinterských tratích.\n\nNa Letních olympijských hrách 1992 v Barceloně zvítězil v běhu na 200 metrů a štafetě 4×100 metrů (v tehdejším světovém rekordu 37,40 s). O čtyři roky později pak získal stříbro v této štafetě také na dalších Letních olympijských hrách 1996 v Atlantě, kde mj. rovněž postoupil do finále běhu na 100 metrů, kde obsadil časem 10,00 s páté místo.\n\nV roce 1993 se probojoval na MS v atletice ve Stuttgartu do finále běhu na 200 metrů, kde doběhl v čase 20,18 s na 4. místě. Na Mistrovství světa v atletice 1995 v Göteborgu skončil na stometrové trati na 5. místě.\n\n"}
{"id": "465808", "url": "https://cs.wikipedia.org/wiki?curid=465808", "title": "Seznam nejvyšších budov podle států USA", "text": "Seznam nejvyšších budov podle států USA\n\nToto je seznam nejvyšších budov v jednotlivých státech USA, včetně Kolumbijského distriktu.\n\nToto jsou rozestavěné nebo navržené budovy, které se stanou nejvyššími v daném státu za podmínky, že budou dokončeny.\n\nVýška budov je měřena od povrchu terénu do nejvyššího bodu architektonické stavby. Do výšky jsou započítávány jen obytné spojité prostory, nikoli samostatné struktury, vyhlídkové a komunikační věže či antény jdoucí z budovy.\n\n\n\n"}
{"id": "465811", "url": "https://cs.wikipedia.org/wiki?curid=465811", "title": "Blake Edwards", "text": "Blake Edwards\n\nBlake Edwards (26. července 1922 Tulsa, Oklahoma – 15. prosince 2010 Santa Monica, Kalifornie), rodným jménem William Blake Crump, byl americký herec, scenárista, režisér a producent, manžel herečky a zpěvačky Julie Andrewsové a nevlastní vnuk režiséra J. Gordona Edwardse.\n\nPocházel z umělecké rodiny, jeho otec byl divadelní režisér, nevlastní děd pak režisér z období počátků kinematografie v éře němého filmu.\n\nJe známý jako autor a režisér série osmi filmů o Růžovém panterovi.\n\nV roce 2004 obdržel cenu Americké akademie filmových umění a věd Oscar za celoživotní dílo.\n\nZemřel 15. prosince 2010 na komplikace způsobené zápalem plic.\n\n\n"}
{"id": "465814", "url": "https://cs.wikipedia.org/wiki?curid=465814", "title": "PID regulátor", "text": "PID regulátor\n\nPID regulátor patří mezi spojité regulátory, složený z proporcionální, integrační a derivační části. V systémech řízení se řadí před řízenou soustavu. Do regulátoru vstupuje regulační odchylka formula_1 a vystupuje akční veličina formula_2. Přenos regulátoru se vyjadřuje jako poměr těchto veličin\n\nProporcionální složka, P regulátor, je prostý zesilovač. Akční veličina je přímo úměrná regulační odchylce.\nMalá trvalá regulační odchylka může být v mnoha případech přijatelná, použití regulátoru každopádně zlepší chování systému.\n\nPásmo proporcionality udává, o kolik procent se musí změnit vstupní signál (regulační odchylka), aby se výstup (akční veličina) změnil v celém rozsahu\n\nIntegrační složka regulátoru, I regulátor, je takový regulátor, kdy akční veličina je přímo úměrná integrálu regulační odchylky. formula_10 je zesílení integračního regulátoru.\n\nNásledující úvaha platí pro jednoduché soustavy, kde výstup je zhruba proporcionální akční veličině plus působení „poruchové veličiny“. V takovém případě dokáže I-regulátor úplně eliminovat regulační odchylku. Regulační děj je však pomalejší a proti P-regulátoru může být horší stabilita soustavy. V technické praxi může docházet vlivem integrace k překmitům. Tento jev se nazývá wind-up a může se řešit přidáním nespojitého prvku (např. relé) mezi regulátor a soustavu, který v případě nulové odchylky akční veličinu omezí.\n\nDerivační složka regulátoru, D regulátor, je takový regulátor, kdy akční veličina je přímo úměrná derivaci regulační odchylky. Vzhledem k tomu, že „čistá“ derivace není technicky realizovatelná, mluvíme o ideálním D regulátoru.\n\nD regulátor (či spíše D-člen regulátoru) můžeme technicky realizovat (nebo jeho realizaci modelovat) přidáním slabé integrační složky s „realizační konstantou“ ε. Výstupem „čistého“ D-členu by totiž v případě skokové změny na vstupu byl Diracův skok, což není fyzikálně možné. Při digitální implementaci by to jednak vedlo k aritmetickému přetečení, jednak je reakce regulátoru omezena vzorkováním.\n\nKonstanta ε se může pro modelování reálného D-členu uvažovat např. stokrát menší než hodnota v čitateli, ale pokud je příliš malá (např. pětsetkrát), nemusí být výpočetní model regulátoru stabilní.\n\nPID regulátor si můžeme představit jako součet P-regulátoru, I-regulátoru a D-regulátoru:\n\nPři regulaci PID regulátorem na počátku regulace převládá vliv derivační složky, postupem času má větší vliv integrační složka.\n\nJedná se o P-regulátor, PD-regulátor a PI-regulátor. Na tyto regulátory můžeme pohlížet jako na PID regulátor, u kterého je vyřazena některá složka. To může být nezbytné např. kvůli stabilitě soustavy, kvůli zjednodušení implementace (nebo nastavování parametrů) regulátoru atp.\n\nPro realizaci PID regulátoru jako algoritmu pro PLC se používá diskrétní forma PID regulátoru. Ta má dva tvary:\n\nVýhodou přírůstkové formy diskrétního PID regulátoru je odolnost vůči wind-up efektu a dále implementovatelnost adaptivních parametrů s beznárazovou změnou jejich hodnot.\n\nPIDD² je varianta PID regulátoru, která při výpočtu velikosti akčního zásahu navíc využívá ještě druhou derivaci regulační odchylky, akční zásah je určování podle vztahu\nkterému odpovídá přenos\n\nNeceločíselný PID regulátor je regulátor s přenosem\nkde λ a μ nejsou celá čísla.\n\nPID řízený událostmi dostává informace o velikosti regulované veličiny nebo regulační odchylky nepravidelně, při splnění nastavené podmínky, např. pouze když se regulovaná veličina změní podstatně. Existuje několik realizací PID regulátoru řízeného událostmi, jednou z úspěšně aplikovaných v průmyslu je algoritmus PIDplus.\n\n\n"}
{"id": "465815", "url": "https://cs.wikipedia.org/wiki?curid=465815", "title": "Zorka Černohorská", "text": "Zorka Černohorská\n\nLjubica Petrović-Njegoš, známá pod jménem Zorka (23. prosinec 1864 Cetinje – 16. březen 1890 Cetinje) byla černohorská princezna a nejstarší potomek černohorského knížete a později krále Nikoly I. Njegoše a jeho ženy, královny Mileny Vukotićové.\n\nByla členkou černohorské královské rodiny a dynastie Petrovićů-Njegošů. Sňatkem s Petrem Alexandrem Karađorđevićem, budoucím srbským králem Petrem I., se stala také členkou dynastie Karađorđevićů a srbskou korunní princeznou.\n\nNarodila se 23. prosince 1864 v královském paláci Nikoly I. v Cetinje, historickém hlavním městě Černé Hory. O šest dní později byla v Dajbabském klášteře pokřtěna na Ljubicu Milenu. Jejím kmotrem byl Michal III., srbský kníže.\n\nPřed svatbou byla vzdělávána na dvoře ruského cara Alexandra II., kde si ji oblíbila především carevna Marie Alexandrovna.\n\nDne 1. srpna 1883 se vdala za srbského korunního prince Petra Karađorđeviće. Bohatý a velký svatební obřad proběhl v kostele řecké pravoslavné církve nedaleko Cetinje.\n\nZorka s Petrem měli celkem pět dětí:\n\nZemřela ve věku 25 let dne 16. března 1890 v Cetinje po porodu syna Andreje, jenž se narodil již mrtvý. Ze zoufalosti nechal její manžel Petr povolat doktory z Vídně, avšak již ji nebylo pomoci. Zemřela se slovy: \"\"To ty budeš králem, Petře\"\", jež patřily jejímu muži, který se králem opravdu později stal.\n\nByla pochována v chrámu sv. Jiří v srbském Topole. Svou smrtí byla ušetřena nepříjemných událostí, které později nastaly. Její nejstarší syn Jiří Karađorđević, dědic trůnu, byl donucen vzdát se svých práv korunního prince v důsledku záchvatu, v němž zabil svého sluhu, a později byl uvězněn. Její nejmladší syn Alexandr I. Karađorđević se stal králem Srbů, Chorvatů a Slovinců a pozdějším jugoslávským králem jako Alexandr I. Dne 9. října 1934 byl zabit, když na něj byl v Marseille spáchán atentát. Její otec Nikola I. Petrović-Njegoš byl sesazen z černohorského trůnu a musel i s královskou rodinou nucen odejít do exilu, zatímco byla Černá Hora spojena se Srbskem.\n"}
{"id": "465818", "url": "https://cs.wikipedia.org/wiki?curid=465818", "title": "Rudy Kovanda", "text": "Rudy Kovanda\n\nRudolf Kovanda (1. července 1949, Brno – 29. října 1989, Brno) byl český bavič a zpěvák.\n\nRudolf Kovanda se narodil v roce 1949 do právnické rodiny a celý život žil v brněnské Bystrci. Rudy, jak se mu říkalo, byl členem skupiny Los Brňos a byl velký kamarád Franty Kocourka. Zahrál si také hrobníka ve filmu režiséra Vladimíra Síse \"Balada pro banditu\". Hlavní roli ve filmu ztvárnil Miroslav Donutil, další z jeho přátel.\n\nV roce 1975 vstoupil do povědomí celého Československa, když se Franta Kocourek rozhodl, že udělá Kovandu Zlatým slavíkem, což se téměř podařilo. Sošku slavíka si však neodnesl, protože se v Praze dozvěděli o recesi a hlasy pro Rudyho Kovandu byly skartovány. Hrál ve fotbalovém výběru osobností Brněnští draci. Rudymu nebyl cizí ani alkohol, který ho stál také život. Dne 29. října 1989 ho u Žebětína srazil autobus, ze kterého předtím vystoupil.\n\nK jeho nejznámějším písním patřily např. „Džús blús“ nebo „Sud kulatý rys tu pije“.\n\n"}
{"id": "465820", "url": "https://cs.wikipedia.org/wiki?curid=465820", "title": "Notebook Hardware Control", "text": "Notebook Hardware Control\n\nNotebook Hardware Control (označovaný též NHC) (původně Centrino Hardware Control) je nástroj určený pro sledování hardwaru především v notebooku. Je vyvíjen Manfred Jaiderem pro operační systémy Microsoft Windows. Program vyžaduje mít nainstalovaný Microsoft .NET Framework alespoň ve verzi 2.0. Pro nekomerční použití je možné ho zdarma stáhnout na oficiálních stránkách.\n\nNotebook Hardware Control pomáhá\n\nProgram zobrazuje tyto údaje o hardwaru:\n\nPokud teplota procesoru nebo pevného disku překročí nastavenou mez, program počítač vypne, aby nedošlo k poškození hardwaru.\n\n"}
{"id": "465829", "url": "https://cs.wikipedia.org/wiki?curid=465829", "title": "Růžový panter", "text": "Růžový panter\n\nRůžový panter může být:\n\n\n\n"}
{"id": "465833", "url": "https://cs.wikipedia.org/wiki?curid=465833", "title": "Peter Wessel Zapffe", "text": "Peter Wessel Zapffe\n\nPeter Wessel Zapffe (18. prosince 1899 Tromsø - 12. října 1990 Asker) byl norský spisovatel, filozof a horolezec.\n\nZapffe, vzděláním právník, byl ve filozofickém myšlení ovlivněn mimo jiné Arthurem Schopenhauerem, či Friedrichem Nietzsche. Zapffeho svéráznou metodou se však stal biologismus, či biosofismus, který se u něj objevuje nejprve v eseji \"Poslední mesiáš\" (\"Den sidste Messias\", 1933) a posléze je rozpracován v doktorské dizertaci \"O tragičnu\" (\"Om det tragiske\", 1941).\n\n"}
{"id": "465835", "url": "https://cs.wikipedia.org/wiki?curid=465835", "title": "Marktleuthen", "text": "Marktleuthen\n\nMarktleuthen je německé město v bavorském zemském okrese Wunsiedel im Fichtelgebirge.\n\nMěsto leží na řece Ohři ve Smrčinách, na úpatí hory Velký Kornberg v nadmořské výšce 529 metrů.\n\nPoprvé je v historických záznamech obec zmiňována v roce 1314 pod názvem \"Leuken\". Tehdy jej jako svůj majetek, převedl Jindřich z Plavna klášteru ve Waldsassenu. V roce 1354 \"Leuthen\" zakoupil Albrecht XI. z Thiersteinu, a rozšířil ho o 24 statků a jeden mlýn. V roce 1368 je poprvé zmiňován místní kostel svatého Mikuláše. V roce 1415 získal obec Jan III. z Norimberka, spolu s obcí Thierstein. Brzy poté byl městys \"Leuthen\" rozšířen o nedalekou anektovanou obec Rohrsbach. Jako reakci na možný vpád Husitů, byly vybudovány hradby a tři brány. Na krátkou dobu se stal v roce 1792 \"Leuthen\" spolu s markrabstvím Braniborsko-Kulmbachským majetkem Pruska. Po čtyřleté francouzské okupaci se stal městys v roce 1810 majetkem Bavorského království.\n\nVelké požáry v letech 1577, 1641, 1691 a 1843 téměř zničily celé město. Ve 20. letech 20. století se město začalo rozšiřovat. S příchodem uprchlíků po 2. světové válce počet obyvatel vzrostl. V roce 1939 zde žilo 2384 obyvatel, a už v roce 1950 to bylo 3119. V roce 1954 získal Marktleuthen statut města. Během územní reformy v roce 1978 byla rozloha města zvětšena z původních 8,6 km² na 35,49 km². Počet obyvatel se zvedl z 3268 na 4286 lidí. Dnes má Marktleuthen okolo 3600 obyvatel.\n\n\n"}
{"id": "465836", "url": "https://cs.wikipedia.org/wiki?curid=465836", "title": "Disa cornuta", "text": "Disa cornuta\n\nDisa cornuta je druh orchideje, rostoucí na travnatých pláních v jižních oblastech Afriky. Je to asi 1 metr bysoká bylina s olistěnou lodyhou a bohatým vzpřímeným květenstvím. \n\n\"Disa cornuta\" je pozemní bylina s olistěnou, červeně skvrnitou lodyhou, dorůstající výšky až 1 metru. Listy jsou kopinaté až úzce vejčité, na bázi krátce pochvaté. Květenství je mnohokvěté, 15 až 40 cm dlouhé, s listeny. Květy jsou poměrně velké, přetočené (resupinátní), otevřené směrem dolů, s proměnlivým zbarvením. Horní kališní lístek je velký, kápovitý, z vnějšku často více či méně sytě purpurový, v zadní části vybíhající v dlouhou ostruhu. Pysk je poměrně malý, dužnatý, tmavě purpurově zbarvený (téměř černý), ostatní části květu bývají světlé, zelenavé nebo bílé. Postranní kališní lístky jsou do stran rozestálé, s ostruhou. Korunní lístky jsou drobné, dvoulaločné, skryté uvnitř kápě. \n\nDruh se vyskytuje v Jihoafrické republice s přesahem do východního Zimbabwe. Nejhojněji se vyskytuje v jižním Kapsku. Roste na horských travnatých pláních.\n\nDo Královské botanické zahrady v Kew byla rostlina poprvé dovezena z jižní Afriky v roce 1843. Není udávána ze žádné české botanické zahrady.\n\n"}
{"id": "465847", "url": "https://cs.wikipedia.org/wiki?curid=465847", "title": "Alec Baldwin", "text": "Alec Baldwin\n\nAlec Rae Balwin (* 3. dubna 1958 v Massapequa, Long Island, New York, USA) je americký herec, bývalý manžel herečky Kim Basingerové.\n\nPochází ze čtyř dětí, všichni jeho bratři Stephen, William a Daniel jsou také herci.\n\nJeho kariéra odstartovala v televizním seriálu \"Lékaři\" z let 1980 až 1982 a až do roku 1987 hrál pouze v řadě dalších televizních seriálů. Hrál často charakterní hezouny a sympaťáky, kterými se zapsal do povědomí nejširšího televizního publika. První větší a výraznější role ve filmu se dostavila v roce 1998 ve snímku \"Manželské etudy\" a v témže roce i úspěšná komedie \"Beetlejuice\".\n\nNásledovala řada dalších snímků z nichž nejvýznamnější byl film \"Smolař\" (2003), což byla role za níž byl nominován jak na Zlatý glóbus tak i na Oscara. Na Zlatý glóbus byl nominován i za televizní snímky \"Norimberk\", \"Norimberský proces\" (2000), \"Cesta do války\" (2002).\n\nAlec Baldwin je vegan. Baldwin se přátelil s miliardářem Jeffrey Epsteinem.\n\n"}
{"id": "465852", "url": "https://cs.wikipedia.org/wiki?curid=465852", "title": "St John's College (Cambridge)", "text": "St John's College (Cambridge)\n\nSt John's College je jedna z kolejí univerzity v Cambridge. Plný formální název zní \"The Master, Fellows and Scholars of the College of St John the Evangelist in the University of Cambridge\". Kolej byla založena v roce 1511, zakládající listinou z 9. dubna. Zřídit ji nechala Margaret Beaufort, babička krále Jindřicha VIII. z rodu Tudorovců. Mezi absolventy školy patří devět nositelů Nobelovy ceny, šest ministerských předsedů, tři arcibiskupové, dva princi a jeden svatý (Richard Gwyn (mučedník)). Mezi cíle školy patří podpora vzdělání, náboženství, vzdělávání a výzkum.\nSt John's College je proslulá svým hudebním sborem, účastí svých studentů na široké škále mezi-univerzitních sportovních soutěží a svým květnovým plesem. V roce 2011 škola oslavila své pětisté výročí.\n\nKolej byla založena v Cambridge na místě, kde dříve (ve 13. stol.) stávala nemocnice svatého Jana, a to na popud svatého Jana Fischera, biskupa z Rochestru a kaplana k lady Margaret. Lady Margaret však zemřela, aniž by se zmínila o založení St John´s ve své závěti. Byla to tedy především práce Fichera, který zaručil, že škola byla založena. Musel získat souhlas od krále Jindřicha VIII, od papeže prostřednictvím Polydore Vergila a od biskupa Ely, aby potlačil náboženskou nemocnici a převedl ji na vysokou školu. Vysoká škola přijala jeho chartu 9. dubna 1511. Další komplikace nastaly při získávání peněz z pozůstalostí lady Margaret, aby se mohlo založení St John's College zaplatit. K tomu došlo až 22. října 1512, kdy se dostal k soudu dodatek paměti arcibiskupa z Canterbury. V listopadu 1512 Kancléřský soud dovolil vykonavatelům Lady Margaret, aby zaplatili za založení školy z jejího majetku. Po převzetí vykonavatelé zjistili, že většina ze starých budov nemocnice jsou neopravitelné, ale opravili a připojili kapli k nové škole. Kuchyň a síň byly přidány a velkolepá věž byla vytvořena pro vysokoškolskou pokladnici. Dveře měly být uzavřeny každý den za soumraku, aby vytěsňovali klášterní komunitu před okolním světem.\nV průběhu následujících pěti set let se vysoká škola rozšířila směrem na západ, směrem k řece Cam, a teď má jedenáct soudů - nejvíce z jakýchkoli Oxfordských nebo Cambridgeských škol.\n\nBudova St John's College zahrnuje kapli, sál, dvě knihovny, bar a společné prostory pro absolventy a studenty. K dispozici jsou také rozsáhlé zahrady, trávníky, sousední hřiště a půjčovna lodí. Členové školy se mohou stravovat v sále, kde se podávají tři chody na stříbrném servisu.\nVysoká škola udržuje rozsáhlou knihovnu, která doplňuje univerzitní knihovny. Vlastní také své pramice, které si můžou vypůjčit studenti, profesoři či zaměstnanci.\n\nKaždoročně vysoké školy udělují stipendia několika vysokoškolským studentům. Soutěž o tato stipendia je velmi tvrdá, vzhledem k tomu, že studenti z jakékoliv země – ne pouze členové školy - mohou podat žádost.\n\nMotto školy je „souvent me souvient“ , neboli „často si vzpomínám“.\n\nSt John's College má bohatou sportovní historii a těší se z mnoha úspěchů ve většině hlavních sportů, které nabízí Cambridge. The Boys Red, Rugby club ze St John's College, vyhrál titul the Division One League devět let v řadě. O titul je připravili až Jesus v roce 2010-11. Tento rugby club patří mezi nejlepší vysokoškolské sportovní týmy v historii Cambridge. Je to jeden z nejúspěšnějších sportovních vysokoškolských týmů v historii Cambridge vůbec.\n\n"}
{"id": "465861", "url": "https://cs.wikipedia.org/wiki?curid=465861", "title": "Spermatofor", "text": "Spermatofor\n\nSpermatofor je pouzdro či hmota, tvořená samci různých živočišných druhů, obsahující spermie, jež je v průběhu kopulace vcelku přeneseno do samičího pohlavního ústrojí. Může obsahovat výživu pro samičku, až na výjimky není však výživová hodnota příliš vysoká.\n\nSpermatofor je obvyklý u pavoukovců. U rozličných druhů hmyzu spermatofor navíc obklopuje bílkovinný spermatofylax; ten má za úkol zabránit samičce v kontrole nad inseminací, čímž umožňuje úplný přenos spermatu ze spermatoforu.\n\nNěkteré druhy obratlovců se taktéž rozmnožují za pomoci spermatoforu. Samci mnoha druhů čolků a mloků vytvářejí spermatofor. Samičky se mohou rozhodnout, zda jej přijmou, rozhodnutí závisí na úspěchu samce při páření.\n"}
{"id": "465863", "url": "https://cs.wikipedia.org/wiki?curid=465863", "title": "Robert Benton", "text": "Robert Benton\n\nRobert Benton (* 29. září 1932, Waxahachie, Texas, USA) je americký filmový scenárista, režisér a producent. Jedná se o trojnásobného držitele ceny Americké filmové akademie Oscar, z toho dva za scénář a jeden za režii.\n\n\n\n"}
{"id": "465869", "url": "https://cs.wikipedia.org/wiki?curid=465869", "title": "Stavový popis systému", "text": "Stavový popis systému\n\nStavový popis systému se používá pro systémy s více vstupy a výstupy, tzv. MIMO systémy. Používá se maticový zápis.\nUmožňuje vazbu derivace stavové proměnné na libovolný vstup nebo výstup. Rovnice je\nUrčuje vztah mezi vektorem výstupu a vektorem vstupu a vektorem stavu\n\nJde o jednoznačný převod, v podstatě se jedná o řešení obou stavových rovnic po provedení Laplaceovy transformace. Matice formula_8,formula_9,formula_10,formula_11 jsou známé. Matice formula_16 je jednotková matice. Řešením je rovnice\n\nPřevod není jednoznačný používají se tři algoritmy\n\n"}
{"id": "465871", "url": "https://cs.wikipedia.org/wiki?curid=465871", "title": "Karel Blažek", "text": "Karel Blažek\n\nKarel Blažek (* 26. července 1948 Přerov) je český redaktor, spisovatel a nakladatel.\n\nNa Střední zemědělskotechnické škole v Kroměříži v letech 1963 až 1967 vystudoval veterinářství. Po dvouleté pauze absolvoval v letech 1969–1974 vysokoškolská studia na Filozofické fakultě Univerzity Jana E. Purkyně v Brně. Diplomovou práci psal o české science fiction.\n\nV letech 1974 až 1991 (17 let) byl PhDr. Karel Blažek redaktorem nakladatelství Blok v Brně. Od roku 1990 byl šéfredaktorem časopisu \"Listy pro literaturu\". V roce 1991 se v oboru nakladatelská činnost stal podnikatelem a založil firmu Černá planeta. Byl častým účastníkem Parconů, spolupracoval s Československým fandomem.\n\nZpočátku psal básně, pak do různých časopisů uveřejňoval své SF povídky a v roce 1979 napsal svůj první román. Později sestavil dvě antologie SF povídek různých českých autorů a v roce 1988 připravil pro čs.televizi pořad o fantastice. Pomáhal přeložit román \"Duna\" od Franka Herberta a řadu dalších děl z angličtiny, francouzštiny, němčiny, polštiny a slovenštiny. Je autorem několika fotografických publikací z Moravy.\n\n\n\n\n"}
{"id": "465876", "url": "https://cs.wikipedia.org/wiki?curid=465876", "title": "Sani Kaita", "text": "Sani Kaita\n\nSani Haruna Kaita (*2. květen 1986, Kano) je nigerijský fotbalový záložník momentálně působící v ruském klubu Alania Vladikavkaz.\n\nKaita s fotbalem začínal v nigerijském klubu Kano Pillars FC, kde také započal profesionální kariéru. V roce 2005 se stěhoval do Holandska, konkrétně do týmu Sparta Rotterdam. Ve třech sezonách se však výrazněji prosadil až v té poslední a v roce 2008 si jej do týmu vybralo vedení AS Monaco. O půl roku později byl však poslán na hostování do ruského Krasnodaru a od léta 2010 byl na hostování v Alanii Vladikavkaz.\n\nS národním týmem do 20 let získal v roce 2005 stříbrnou medaili na mistrovství světa. Je také členem týmu do 23 let, který na olympiádě v Pekingu získal rovněž stříbrné medaile.\n\n"}
{"id": "465877", "url": "https://cs.wikipedia.org/wiki?curid=465877", "title": "Adrenergní receptor", "text": "Adrenergní receptor\n\nAdrenergní receptor čili adrenoreceptor nebo je označení pro skupinu receptorů spřažených s G-proteinem, na které se vážou katecholaminy, např. noradrenalin, adrenalin a dopamin.\n\nVšechny adrenergní receptory se běžně dělí na alfa-adrenoreceptory a beta-adrenoreceptory. Receptory skupiny alfa jsou citlivější k adrenalinu než izoproterenolu, beta-adrenoreceptory reagují přesně naopak. V těle se v typickém případě váže noradrenalin spíše na alfa-adrenoreceptory, zatímco adrenalin na adrenoreceptory skupiny beta; existuje však mnoho výjimek. Podrobněji se rozlišují ještě α a α adrenoreceptory, stejně tak β, β a β adrenoreceptory; každý se specifickou funkcí.\n\nFunkce adrenergních receptorů jsou velmi různé a liší se podle konkrétního typu adrenergního receptoru.\n\n"}
{"id": "465882", "url": "https://cs.wikipedia.org/wiki?curid=465882", "title": "Chinedu Obasi", "text": "Chinedu Obasi\n\nChinedu Obasi Ogbuke (* 1. červen 1986, Enugu), známý také jako Edu, je nigerijský fotbalový útočník momentálně působící v německém týmu FC Schalke 04.\n\nEdu začal s fotbalem v nigerijském klubu River Lane Youth Club Enugu. Poté prošel několika mládežnickými celky, než se dostal do rezervy norského týmu FC Lyn Oslo. V něm také v roce 2005 započal profesionální kariéru a za dvě sezony nastoupil k 29 zápasům, ve kterých vstřelil 14 branek. V roce 2007 se stěhoval do Německa, konkrétně do druholigového týmu TSG 1899 Hoffenheim. Po sezoně tým postoupil do první Bundesligy a Edu se stal oporou týmu. Dodnes v týmu nastoupil k 51 zápasům, ve kterých dal 18 branek.\n\nV roce 2006 měl přestoupit do ruského klubu Lokomotiv Moskva, z přestupu však sešlo, protože vedení klubu bylo šest dní po příchodu hráče propuštěno.\n\nKromě zmíněného postupu do nejvyšší německé soutěže se Edu stal hráčem norské ligy za měsíc srpen 2006. Ten samý rok byl také vyhlášen juniorem roku. Má stříbrné medaile z mistrovství světa do sedmnácti a dvaceti let. Je také členem týmu do 23 let, který na olympiádě v Pekingu 2008 získal stříbrné medaile.\n\n"}
{"id": "465884", "url": "https://cs.wikipedia.org/wiki?curid=465884", "title": "Oldřich Homuta", "text": "Oldřich Homuta\n\nOldřich Homuta byl český elektrotechnik, vynálezce remosky, která je s menšími modifikacemi používána dodnes.\n\nHomuta před druhou světovou válkou vlastnil malou firmu na výrobu elektromotorů. Po znárodnění se stala součástí firmy Remos, a tak se Oldřich Homuta stal pracovníkem této firmy. Během návštěvy Švédska v 50. letech si v obchodech všiml elektrického hrnce. Překvapilo ho ovšem, že v hrnci lze jen vařit, nikoli péct. Ihned ho napadlo, že by takový elektrický hrnec šlo vyrobit. Po návratu do Československa se s nápadem svěřil kolegům, elektrotechnikům Jindřichu Uherovi a Antonínu Tyburcovi, a společně začali pracovat na prototypu. První prototyp vznikl v roce 1953. Zpočátku mu říkali HUT (zkratka Homuta, Uher, Tyburec). Vynález však v Remosu nevzbudil valný zájem. Teprve roku 1964 byl vynález patentován a výroba se rozjela na plno. Nazván byl dle výrobního podniku - remoska. \n"}
{"id": "465885", "url": "https://cs.wikipedia.org/wiki?curid=465885", "title": "Victor Nsofor Obinna", "text": "Victor Nsofor Obinna\n\nVictor Nsofor Obinna (* 25. března 1987, Jos) je nigerijský fotbalový útočník momentálně působící ve španělském klubu Málaga CF.\n\nS fotbalem začínal ve vlasti, v klubech Plateau United FC, Kwara United FC a Enyimba International FC. Při štaci v posledně jmenovaném klubu byl v hledáčku několika předních italských klubů jako Inter Milán, Perugia Calcio nebo Juventus Turín, nakonec však měl nakročeno do brazilského Internacional FC, z dohody však sešlo.\n\nPůsobiště tak nakonec našel přece jen v Itálii, a to v klubu AC ChievoVerona. Hrál zde až do roku 2008 a stal se oporou týmu. Postoupil s ním i do nejvyšší italské soutěže a odbyl si i premíru v nigerijské reprezentaci. V roce 2007 měl autonehodu, ze které vyvázl jen s menšími zraněními. Paradoxem však je, že prakticky na stejném místě 5 let před ním při nehodě zemřel jiný hráč Chieva, Jason Mayélé.\n\nV roce 2008 se nakonec přece jen stěhoval do Interu Milán. Hrál však především jen za rezervní tým a v roce 2009 byl poslán na hostování do Málagy.\n\nJako člen reprezentace se účastnil Afrického poháru národů 2006, kde se tým Nigérie probojoval do semifinále. Je také členem národního týmu do 23 let, který na olympiádě v Pekingu 2008 získal stříbrné medaile.\n\n"}
{"id": "465888", "url": "https://cs.wikipedia.org/wiki?curid=465888", "title": "Dionysius Lardner", "text": "Dionysius Lardner\n\nDionysius Lardner (3. dubna 1793, Dublin, Irsko – 29. dubna 1859, Neapol, Itálie) byl irský fyzik, matematik a encyklopedista.\n\nDionysius Lardner studoval přírodní vědy a matematiku v Cambridge a v roce 1817 se stal učitelem matematiky na Trinity College v Cambridge. Znám je díky svým pracím \"Treatise on algebraical geometry\" (Londýn 1823) a \"On the differential and integral calculus\" (Londýn 1825, 2. vydání 1828). Editoval také encyklopedii \"Cabinet Cyclopaedia\". Sem přispěl články z oborů mechaniky, hydrostatiky, geometrie a aritmetiky.\n\nMezi lety 1828 – 1831 byl profesorem přírodní filozofie a astronomie na londýnské univerzitě.\n\nZemřel 29. dubna v Neapoli.\n"}
{"id": "465890", "url": "https://cs.wikipedia.org/wiki?curid=465890", "title": "Mickey Rooney", "text": "Mickey Rooney\n\nMickey Rooney, rodným jménem Joseph Yule, Jr. (23. září 1920 Brooklyn, New York, USA – 6. dubna 2014 Los Angeles) byl americký herec, bavič, komik, držitel ceny Americké filmové akademie Oscar, držitel ceny Zlatý glóbus i ceny Emmy.\n\nHerectví se věnoval díky své matce už od nejútlejšího dětství, oba jeho rodiče byli kabaretní herci. Už jako dítě vystupoval v několika desítkách němých filmů. Poté, co jako šestnáctiletý poprvé zazářil ve filmové podobě Shakespearovy hry \"Sen noci svatojánské\", mu společnost MGM nabídla první profesionální smlouvu. Od poloviny 30. let do poloviny 40. let patřil mezi nejoblíbenější americké herce, vystupoval v různých filmových komediích a muzikálech. Až potom, co ztvárnil filmovou postavu, která se jmenovala Andy Hardy, za ni také v roce 1938 obdržel cenu Americké filmové akademie Oscar. Velmi se spřátelil s ženskou hereckou hvězdou své doby, jíž byla Judy Garlandová, se kterou vytvořil komickou dvojici. Její předčasná smrt pod vlivem drog jej velice psychicky poznamenala.\n\nRozvoj jeho úspěšné kariéry narušila druhá světová válka, kdy sloužil v americké armádě. Po skončení války jeho popularita postupně klesala a již nikdy nedosáhla předválečné úrovně.\n\nSvého druhého Oscara, tentokrát za celoživotní dílo, obdržel v roce 1982.\n\n"}
{"id": "465892", "url": "https://cs.wikipedia.org/wiki?curid=465892", "title": "Hydroxid lithný", "text": "Hydroxid lithný\n\nHydroxid lithný je anorganická sloučenina s chemickým vzorcem LiOH. Jedná se o silnou zásadu, podobně jako v případě ostatních hydroxidů alkalických kovů a kovů alkalických zemin, například hydroxidu sodného nebo draselného. Má podobu bílých hygroskopických krystalů. Je dobře rozpustný ve vodě, mírně rozpustný v ethanolu. Prodává se jako bezvodý nebo jako monohydrát.\n\nHydroxid lithný se používá k odstraňování oxidu uhličitého ze vzduchu nebo jiných plynů. Využívá se také jako médium pro přenos tepla, jako elektrolyt v bateriích a jako katalyzátor pro polymeraci. Využívá se i při výrobě keramických materiálů a sloučenin lithia, zejména stearátu lithného (používaného do plastických maziv díky jeho odolnosti vůči vodě a vysokým i nízkým teplotám). Hydroxid lithný izotopicky obohacený o Li se používá pro alkalizaci chladicího média v tlakových vodou chlazených jaderných reaktorech (zvyšuje odolnost proti korozi).\n\nHydroxid lithný se vyrábí rozpouštěním lithia nebo oxidu lithného ve vodě. Reakce probíhají takto:\n\nLiOH je silná zásada.\n\nProtože lithium rychle (avšak ne bouřlivě) reaguje s vodou, je třeba lithiové baterie chránit před kontaktem s vodou.\n\nPrůmyslově se hydroxid lithný vyrábí metatetickou reakcí mezi uhličitanem lithným a hydroxidem vápenatým:\n\nHydroxid lithný se používá v systémech pro čištění vzduchu v kosmických lodích (kanystry s hydroxidem lithným v měsíčním modulu a ve velitelském modulu umožnily přežití astronautů v lodi Apollo 13), ponorkách a dýchacích přístrojích, kde odstraňují vydechovaný oxid uhličitý a vodu:\n\nNebo:\n\nVe druhém případě se využívá bezvodý hydroxid lithný. Tato volba bývá preferována protože bezvodá látka má menší hmotnost a při reakci vzniká méně vody. Jeden gram bezvodého hydroxidu lithného odstraní 450 cm plynného oxidu uhličitého. Monohydrát ztrácí svou vodu při teplotě 100–110 °C.\n\nPři reakci plynného fluorovodíku (např. z odpadních plynů při výrobě hliníku) s hydroxidem lithným vzniká fluorid lithný:\n\nLiOH + HF → LiF + HO.\n\nFluorid lithný je zásaditá sloučenina.\n\n"}
{"id": "465894", "url": "https://cs.wikipedia.org/wiki?curid=465894", "title": "Beroun-Zdejcina", "text": "Beroun-Zdejcina\n\nZdejcina je místní část a katastrální území města Berouna. Nachází se několik kilometrů severozápadně od města ve svahu nad Berounkou. Součástí Berouna se stala 14. července 1964.\n\nVe Zdejcině se nachází památník obětem první světové války. Nad obcí se nachází vrch Děd se stejnojmennou rozhlednou.\n\nNa místě dnešního katastrálního území Zdejcina stálo manství Kdýčina, založeno 1325, které bylo pojmenováno po lese, který je v listinách z roku 1323 připomínán jako Gdýčina. Roku 1541 získává královské město Beroun Kdýčinu do svého vlastnictví a v roce 1548 byla nařízením Ferdinanda I. zkonfiskována a převedena přímo pod královskou korunu. Dvůr zpustnul a byl osídlen znovu v roce 1607, kdy bylo povoleno dělníkům z hýskovského hamru, aby si zde postavili domy. Ves se od této doby začala nazývat Zdejcinou. V roce 1980 byla Zdejcina přičleněna k Berounu. \n\nV prosinci 2019 byla po propadu těžebího stroje v přilehlých lesích nalezena schránka odkazující na rozsáhlou činnost ruského filosofa Jevgenije Tomorova. Obsah schránky je v těchtno dnech (leden 2020) podrobován pečlivému zkoumání. Podle posledních informací se uchovalo i několik daguerrotypií z přelomu 19. a 20. století. Prozatím se nedá určit, zda se jedná o falzifikáty nebo skutečný dobový odkaz, ale přesnost některých informací, které odkazují na ověřenou historii místa zatím dává naději, že nález bude pravý. \n\nVes se nachází na malé plošině nad kaňonem Berounky. Část osídlení pokračuje směrem k řece a je situováno v prudkém svahu, kdy na jednom kilometru se překonává výškový rozdíl dvou set metrů. Na jižní hranici katastru kopec dále stoupá až k vrcholu Děd (493 m.n.m.), vrchol samotný se nachází mimo zdejcinský katastr. Do obce vede jediná silnice III/1166, vycházející z Berouna. Místní komunikace propojuje Zdejcinu s Hudlicemi skrze bývalý vojenský prostor Zdejcina. Nejvyšším vrcholem je kóta Malá Brdatka, nacházející se v západní části katastru. Katastr odvodňuje řeka Berounka. \n\nNedaleko Zdejciny roste památná lípa malolistá, strom je s obvodem kmene 561 cm největší na Berounsku. Stáří se odhaduje asi na 300 let.\n\n\n"}
{"id": "465898", "url": "https://cs.wikipedia.org/wiki?curid=465898", "title": "Danilo Petrović-Njegoš (rozcestník)", "text": "Danilo Petrović-Njegoš (rozcestník)\n\nDanilo Petrović-Njegoš může být:\n\n"}
{"id": "465900", "url": "https://cs.wikipedia.org/wiki?curid=465900", "title": "Reitwein", "text": "Reitwein\n\nReitwein je lázeňské město v Německu na jihozápadě Braniborska\nv okrese Märkisch-Oderland, 25 km severozápadě od Frankfurtu nad Odrou.\n"}
{"id": "465901", "url": "https://cs.wikipedia.org/wiki?curid=465901", "title": "Čičorečka", "text": "Čičorečka\n\nČičorečka (\"Securigera\"), česky též čičorka, je rod rostlin patřící do čeledi bobovité (\"Fabaceae\"). Jsou to jednoleté nebo vytrvalé byliny se zpeřenými listy a různě zbarvenými motýlovitými květy v okolíkovitých květenstvích. Vyskytují se v počtu 14 druhů zejména ve Středomoří a západní Asii. V České republice je běžně rozšířena čičorečka pestrá.\n\nČičorečky jsou jednoleté nebo vytrvalé byliny. Některé vytrvalé druhy na bázi dřevnatějí. Stonky a větévky jsou hranaté až rýhované. Listy jsou lichozpeřené, s řapíčkatými lístky. Palisty jsou volné, navzájem nesrostlé a nepřirostlé k řapíku. Na špici mají u tohoto rodu téměř vždy tmavé skvrnky způsobené nahloučením buněk s tříslovinami. Květy jsou žluté, bílé, růžové nebo purpurové, uspořádané v úžlabních okolících a rozkvétají zároveň. Na bázi každé stopečky květu je čárkovitý listen, listeny jsou navzájem nesrostlé. Kalich je poměrně krátký. Korunní lístky jsou nehetnaté. Tyčinek je 10 a jsou dvoubratré, 9 z nich je na bázi srostlých. Čnělka je na rozdíl od rodů čičorka (\"Coronilla\") a podkovka (\"Hippocrepis\") jen lehce prohnutá. Plody jsou mnohasemenné a poltivé.\n\nRod čičorečka zahrnuje 14 druhů. Je rozšířen v Evropě, západní Asii až po Kavkaz a Turkmenistán, severní Africe a Somálsku.\nV České republice se vyskytuje ze zástupců tohoto rodu pouze druh čičorečka pestrá (\"Securigera varia\"). Je to poměrně běžný druh rozšířený od nížin do hor. Ve Středomoří (zvláště ve východní části) se dále vyskytují druhy \"Securigera cretica\", \"S. elegans\", \"S. parviflora\" (syn. \"S. rostrata\") a \"S. securidaca\". Na Krétě roste jako místní endemit \"Securigera globosa\". Čičorečka pestrá (\"Securigera varia\") byla zavlečena do Ameriky, východní Asie i Austrálie.\n\nRodové jméno \"Securigera\" bylo poprvé publikováno botaniky De Candolle a Lamarckem již v roce 1805. Po dlouhou dobu tento rod obsahoval pouze jediný druh: \"Securigera securidaca\". V roce 1989 byl rozšířen o některé druhy z rodu \"Coronilla\" (čičorka), mezi něž m.j. náleží i v ČR běžně rozšířená čičorečka pestrá (\"Securigera varia\"). V díle Květena ČR je tento druh ještě uveden jako \"Coronilla varia\", v Klíči ke květeně ČR je již řazen v rodu \"Securigera\", avšak stále pod českým jménem čičorka pestrá. V Botanickém slovníku, vydaném v roce 2012, je k rozlišení obou rodů uvedeno pro rod \"Securigera\" nové jméno čičorečka.\n\nOba rody, \"Coronilla\" i \"Securigera\", jsou v současné taxonomii součástí tribu \"Loteae\", obsahujícího také rody štírovník (\"Lotus\"), ledenec (\"Tetragonolobus\"), bílojetel (\"Dorycnium\"), úročník (\"Anthyllis\"), podkovka (\"Hippocrepis\") aj.\n\nČičorečka pestrá obsahuje jedovatý saponin koronillin, působící na srdce. Je obsažen zejména v semenech. Další obsahovou látkou je pseudokumarin. Ovce s oblibou požírají mladé rostliny, vyzrálé rostliny však většina domácích zvířat již odmítá. Byly pozorovány otravy projevující se zvracením, průjmem, bezvědomím až smrtí, někteří autoři však o jedovatosti tohoto druhu pochybují.\n\n\n\n"}
{"id": "465902", "url": "https://cs.wikipedia.org/wiki?curid=465902", "title": "Cabinet Cyclopædia", "text": "Cabinet Cyclopædia\n\nCabinet Cyclopaedia byla encyklopedie, vydávaná v letech 1829–1849. Jejím editorem byl Dionysius Lardner. Celkem vyšlo 133 svazků, které byly vydávány měsíčně.\n\nKaždý svazek obsahoval pouze jedno téma, např. historii Skotska, Polska, články o astronomii, optice, aritmetice, zvířatech, ...\n\nMezi autory, kteří přispěli do této encyklopedie, patřili Walter Scott (\"The History of Scotland\", 2 svazky), John Herschel (\"A Preliminary Discourse for the Cabinet of Natural History\", 1 svazek, \"A Treatise on Astronomy\", 1 svazek), Dionysius Lardner (\"A Treatise on Mechanics\", 1 sv., \"Hydrostatics\", 1 sv., \"Treatise on Heat\", 1 sv., \"Treatise on Arithmetic\", 1 sv.), Robert Southey (\"Naval History of England\", 4 sv., \"Lives of the Most Eminent Naval Commanders\", 1 sv.). \n\n"}
{"id": "465906", "url": "https://cs.wikipedia.org/wiki?curid=465906", "title": "Lískovníček", "text": "Lískovníček\n\nLískovníček (\"\") je rod rostlin z čeledi vilínovité (\"Hamamelidaceae\"). Jsou to opadavé nebo poloopadavé dřeviny pocházející z Číny, Himálají, Koreje a Japonska. V Česku jsou některé druhy pěstovány jako okrasné keře s pěkným olistěním, nápadné zejména časným kvetením.\n\nLískovníčky jsou opadavé nebo poloopadavé keře a malé stromy. Letorosty jsou obvykle hvězdovité chlupaté, s nápadnými lysými pupeny. Palisty jsou velké, tenké, obyčejně rychle opadavé a zanechávající drobnou jizvu. Listy jsou tenké nebo kožovité, s pilovitým okrajem. Žilnatina je zpeřená, ze spodního páru žilek obyčejně odbočují ještě terciární žilky. Květy se obvykle objevují před olistěním a jsou uspořádané v převislých hroznech nebo kompaktních thyrsech. Každý květ je podepřen 1 listenem a 2 listenci. Květy jsou pravidelné, oboupohlavné, pětičetné. Kalich je 5-četný, vytrvalý nebo opadavý. Koruna je 5-četná, žlutá, korunní lístky jsou okrouhlé nebo vejčité. Tyčinek je 5, s tenkými nitkami. Někdy je v květech přítomno několik staminodií. Mezi tyčinkami je 5 až 10 šupin produkujících nektar. Semeník je téměř svrchní až téměř spodní, srostlý ze 2 plodolistů. V každém plodolistu jsou 3 vajíčka, z nichž jsou 2 sterilní. Čnělky jsou krátké až dlouhé, s hlavatými bliznami, za plodu vytrvávající. Tobolky jsou dřevnaté, vejcovitě kulovité, pukající podélně čtyřmi chlopněmi, se zobanitými vytrvalými čnělkami na vrcholu. Semena jsou oválná.\n\nRod lískovníček zahrnuje asi 29 druhů, z toho 19 druhů jsou endemity Číny. Mimo to se lískovníčky vyskytují i v Himálaji, Koreji a Japonsku.\n\nLískovníčky vyžadují chráněné, teplé stanoviště a výživnou humózní půdu. V méně teplých oblastech je vhodná zimní přikrývka půdy kolem rostlin. Snášejí i polostín. Semena lískovníčků klíčí nestejnoměrně a je vhodné je před výsevem stratifikovat. Za nejlepší způsob množení je považováno hřížení. Také zelené řízky odebírané na jaře po odkvětu se dobře ujímají. Vzácnější druhy je možno roubovat na podnož lískovníčku klasnatého. Vůči mrazu je nejodolnější lískovníček olysalý.\n\nLískovníčky jsou pěstovány jako okrasné dřeviny, ceněné zejména pro nápadná květenství v předjaří a pěkné olistění. Nejčastěji je pěstován lískovníček klasnatý (\"Corylopsis spicata\"), řidčeji se pěstuje i lískovníček olysalý (\"C. glabrescens\"), lískovníček chudokvětý (\"C. pauciflora\"), lískovníček čínský (\"C. sinensis\"), lískovníček Veitchův (\"C. veitchiana\"), lískovníček Willmotové (\"C. willmottiae\"), a \"C. platypetala\".\n\nNěkteré druhy lze použít jako okrasné rostliny. Vyžaduje zimní přikrývku.\n\n"}
{"id": "465910", "url": "https://cs.wikipedia.org/wiki?curid=465910", "title": "PediaPress", "text": "PediaPress\n\nPediaPress je německá firma poskytující tisk na požádání. Provozuje online službu umožňující tvorbu tištěných knih z obsahu na webových serverech typu wiki.\n\nPodle německé verze časopisu PC World si firma za knihu účtuje 8 eur za prvních sto stran a 3 eura za každých dalších sto.\n\nOd prosince 2007 je firma partnerem nadace Wikimedia Foundation, takže nabízí možnost tisku knih vytvořených z článků Wikipedie, Wikizdrojů a dalších projektů nadace. Nadace Wikimedia by měla od firmy získávat 10 % výnosů.\n\n"}
{"id": "465913", "url": "https://cs.wikipedia.org/wiki?curid=465913", "title": "Gertrude Baines", "text": "Gertrude Baines\n\nGertrude Baines (6. dubna 1894 Shellman, Georgie – 11. září 2009) byla od 2. ledna 2009 (po smrti Marie de Jesusové z Portugalska) nejstarší člověk na světě. Je zapsána i v Guinnessově knize rekordů.\n"}
{"id": "465915", "url": "https://cs.wikipedia.org/wiki?curid=465915", "title": "Domov a jiné planety", "text": "Domov a jiné planety\n\nDomov a jiné planety je sci-fi kniha, kterou napsal český spisovatel Karel Blažek.\n\nVydavatel knihy bylo brněnské nakladatelství Blok v roce 1989 ve své knižnici Fantastika. Vytištěna byla na Slovensku v nákladu 13 000 knih. Knihu ilustroval Milivoj Husák, grafické úpravy obálky a vazby udělal Ivan Soukup. Prodejní cena byla 27 Kč.\n\nKniha nemá úvod, ani doslov. Příběh je členěn do šesti kapitol.\n\nKniha nemá strhující tempo či velké napětí. Příběh je o spisovateli, který je zaměstnanec Ústavu kouzel a má všední starosti. Kolem úpravy nového bytu, aby dopsal knihu, kolem svého dosti byrokratického zaměstnání. A tím se prolíná fiktivní svět planety Kassandra, o níž knihu píše, postavy z ní se míchají s reálnými, prochází jeho bytem. \n\n"}
{"id": "465917", "url": "https://cs.wikipedia.org/wiki?curid=465917", "title": "Bitva u Jílového", "text": "Bitva u Jílového\n\nBitva u Jílového (nebo též bitva u Jílové) byla jednou z nejkrvavějších bitev napoleonských válek. U Jílového (dnešní Bagrationovsk v Kaliningradské oblasti Ruské federace - rusky Багратионовск, německy \"Preußisch Eylau\", litevsky \"Ylava\", česky \"Jílové\") se v ní 8. února 1807 střetla rusko-pruská a francouzská armáda. Bitva skončila nerozhodně.\n\nNa jaře 1806 vznikla takzvaná čtvrtá protinapoleonská koalice, k níž patřilo Prusko, Rusko a Anglie.\n\nPruská armáda byla brzy rozdrcena v bitvách u Jeny a Auerstädtu a francouzské jednotky obsadily Berlín. Tato vítězství dovedla Napoleona do Polska. Zde očekával boj s blížící se ruskou armádou.\n\nRuský velitel Benningsen se u Pultuska střetl s částí francouzské armády. Bitva skončila nerozhodně. Benningsen před Francouzi ustupoval, ale nakonec se rozhodl pro bitvu u města Pruské Jílové (dnes Bagrationovsk).\n\nV devět hodin ráno 8. února zahájilo ruské dělostřelectvo kanonádu a pěchota vyrazila k útoku na Francouze. Francouzi se urputně v Jílovém bránili, dokud jim nepřišel na pomoc Davout. Ten Rusům vpadl do boku, čímž oslabil tlak na Jílové. Toho Napoleon využil k zahájení protiútoku.\n\nNasadil Augereauův sbor. Ten vlezl kvůli mizerné viditelnosti (způsobené vánicí) přímo před ruská děla a byl zničen. Napoleon povolal zálohy. Začal útok francouzské jízdy na ruský střed. Rusům hrozila porážka, ale příchod 9000 Lestocqových Prusů situaci zachránil. Francouzský postup byl zastaven a Rusové pomalu začali postupovat.\n\nTehdy dorazil na bojiště maršál Ney. Jeho jednotky se střetly s menším množstvím pruských jednotek a donutily je po těžkém boji k ústupu a zahájily útok na Rusy. Ti ho odrazili a zahájili protiútok. Byla již tma, tak Ney útočící jednotky stáhl. Tím bitva skončila. Rusové se další den spořádaně stáhli. Francouzi později ustoupili též.\n\nBitva skončila i přes neobyčejnou krvavost nerozhodně, ale politicky Napoleon prohrál. Bitva otřásla mýtem o jeho neporazitelnosti. Teprve až bitva u Friedlandu napravila císařovu pověst.\n\n\n"}
{"id": "465919", "url": "https://cs.wikipedia.org/wiki?curid=465919", "title": "Čilimník", "text": "Čilimník\n\nČilimník (\"Cytisus\", \"Chamaecytisus\") je český název pro někdejší široký rod rostlin, v současné systematice však spíše taxonomicky obtížný konglomerát rodů a druhů patřících do čeledi bobovité (\"Fabaceae\"). Jsou to obvykle žlutě, výjimečně i bíle či růžově kvetoucí keře s trojčetnými listy a vzpřímeným nebo poléhavým habitem.\n\nJedná se o složitou taxonomickou skupinu, která je u různých autorů pojímána různě a její struktura, stejně jako příbuzenské vztahy k příbuzným rodům, např. kručince (\"Genista\") nebo štědřenci (\"Laburnum\"), nebyla dosud jednoznačně vyřešena. Co se týče relevantních českých zdrojů, \"Květena ČR\" dělí někdejší dosti široký rod čilimník (\"Cytisus\") na základě morfologických rysů na několik menšíchː \"Cytisus\" sensu stricto (jehož žádní zástupci by se v české flóře nevyskytovali), \"Lembotropis\" (čilimníkovec), \"Sorothamnus\" (janovec), \"Corothamnus\" (kručinkovec) a \"Chamaecytisus\" (opět čilimník, jinde uváděn i jako čilimníček).\n\nNovější zdroje, např. internetová databáze české flóry PLADIAS, rozlišují dva rodyː \"Cytisus\" a \"Chamaecytisus\", oba ovšem pod českým názvem čilimník (s výjimkou janovce metlatého). Z tohoto pojetí vychází i tento článek.\n\n\n\nNěkteré druhy lze použít jako okrasné rostliny, esteticky cenné je jejich kvetení. Vzrůstnější keřovité typy lze použít jako solitéry.\n\n"}
{"id": "465926", "url": "https://cs.wikipedia.org/wiki?curid=465926", "title": "Plynárna", "text": "Plynárna\n\nPlynárna je technologické zařízení sloužící k výrobě a skladování technických plynů, zejména používaných pro účely vytápění či osvětlení.\n\nPrvní plynárna vznikla 2. března v Londýně. Plyn se vyráběl zplyňováním uhlí v koksovně.\n\nO další rozvoj plynárenství se zasloužil Johann Joseph von Prechtl, první rektor Vídeňské polytechniky (dnes Technická univerzita Vídeň), který v říjnu 1816 objevil průmyslově použitelnou technologii výroby svítiplynu z kamenného uhlí.\n"}
{"id": "465930", "url": "https://cs.wikipedia.org/wiki?curid=465930", "title": "OpenGL User Interface Library", "text": "OpenGL User Interface Library\n\nOpenGL User Interface Library (GLUI) je C++ knihovna uživatelského rozhraní založená na OpenGL Utility Toolkit (GLUT) a umožňuje pracovat s ovládacími prvky jako jsou tlačítka, zaškrtávací pole, přepínači a číselníky v OpenGL aplikacích. Knihovna nezávisle na systému dokáže zpracovat veškeré systémové události např. patřící oknu nebo pocházející od počítačové myši. Postrádá však rysy více rozvinuté knihovny jako je např. Qt, wxWidgets nebo FLTK, na druhou stranu má zase malou velikost a je extrémně snadná na použití.\n\nPrvní verze pochází od Paula Rademachera aby si usnadnil svou akademickou práci a nyní je knihovna spravována Nigelem Stewartem.\n\nSlabiny projektu jsou kritizovány v průměrné odezvě a ne plně funkční práci s výběrem souborů.\n\n\n"}
{"id": "465932", "url": "https://cs.wikipedia.org/wiki?curid=465932", "title": "Falklandský palác", "text": "Falklandský palác\n\nFalkland Palace se nachází ve Skotsku v kraji Fife. Je to bývalý palác skotských králů. V současnosti spadá pod správu skotské charitativní organizace The National Trust for Scotland a slouží jako turistická atrakce.\n\nSkotská koruna získala hrad Falkland od klanu MacDuffových z Fife ve 14. století. Roku 1402 Robert Stewart, 1. vévoda z Albany, uvěznil na hradě Falkland svého synovce Davida Stewarta, vévodu z Rothesay, nejstaršího syna skotského krále Roberta III. Uvězněný vévoda tu nakonec zemřel hlady.\n\nMezi lety 1501 a 1541 králové Jakub IV. a Jakub V. přestavěli starý hrad na krásný královský palác, jeden z nejkrásnějších renesančních paláců v Británii. Jakub V. na hradě v prosinci 1542 zemřel krátce poté, co mu jeho žena Marie de Guise porodila dceru Marii Stuartovnu.\n\nFalkland se stal vyhledávaným útočištěm všech panovníků z dynastie Stuartovců. Věnovali se zde sokolnictví a využívali okolní rozlehlé lesy pro lov vysoké zvěře a kanců. V sousedství se nachází hrad Myres Castle, který byl odvěkým domovem královských soudních dozorců, kteří sloužili na hradě Falkland přinejmenším od 16. století.\n\nPo spojení skotského a anglického království navštívili Falkland panovníci Jakub VI., Karel I. a Karel II.. Armáda Olivera Cromwella hrad vypálila a Falkland se rychle změnil v ruinu. Roku 1887 hrad zakoupil John Crichton-Stewart, 3. markýz z Bute, a začal ho renovovat. Falkland dodnes patří rodině Crichton-Stewartů. V současnosti je hrad ve správě charitativní organizace, která se o něj stará a udržuje ho i s rozsáhlými zahradami.\n\nV zahradách Falklandského paláce se nachází tenisový kurt z roku 1539, nejstarší dodnes používaný dvorec na světě.\n"}
{"id": "465936", "url": "https://cs.wikipedia.org/wiki?curid=465936", "title": "Koksovna", "text": "Koksovna\n\nKoksovna nebo koksárna je technologické zařízení, v němž se pomocí suché destilace uhlí vyrábí koks. Dělník v tomto zařízení se označuje jako \"koksař\". Ohřátím uhlí na teplotu 900 °C a 1400 °C se pyrolýzou uvolňují těkavé složky uhlí, které se průběžně odsávají. Z uhlí zbaveného těchto složek vzniká pórovitý koks, jenž se skládá téměř výhradně z uhlíku a popelových složek. Odsávaný plyn je sám o sobě cennou surovinou pro výrobu dehtu, kyseliny sírové, amoniaku, naftalínu, benzolu a koksového plynu, jehož značná část je použita k otopu retort.\n\n\n"}
{"id": "465937", "url": "https://cs.wikipedia.org/wiki?curid=465937", "title": "Lýkovec", "text": "Lýkovec\n\nLýkovec (\"Daphne\") je rod rostlin, patřící do čeledi vrabečnicovité (\"Thymelaeaceae\"). Jsou to keře většinou se střídavými listy. Květy jsou čtyř nebo pětičetné a jsou tvořené pouze kalichem, koruna chybí. V České republice jsou domácí 2 druhy, lýkovec jedovatý a lýkovec vonný. Některé druhy jsou pěstovány jako okrasné keře či skalničky. Lýkovce náležejí mezi silně jedovaté rostliny.\n\nLýkovce jsou opadavé nebo stálezelené keře a polokeře, výjimečně i nevelké stromy. Listy jsou nejčastěji střídavé, někdy nahloučené na koncích větévek, řidčeji téměř vstřícné. Větévky jsou pevné a ohebné, lysé nebo chlupaté. Květy jsou jednopohlavné nebo oboupohlavné, čtyř nebo pětičetné, uspořádané ve vrcholových či úžlabních hlávkách nebo krátkých hroznech, řidčeji v latách nebo klasech. Květy jsou bílé, růžové nebo žluté, řidčeji jiných barev. Kalich má válcovitou, zvonkovitou až nálevkovitou kališní trubku a 4 nebo 5 cípů. Koruna chybí. Tyčinek je 8 nebo 10 (dvojnásobek počtu kališních cípů) a mají krátké nitky nebo jsou prašníky přisedlé. Semeník je přisedlý nebo krátce stopkatý, s krátkou vrcholovou čnělkou zakončenou hlavatou bliznou. Obsahuje jedinou komůrku. Plodem je dužnatá nebo kožovitá, obvykle žlutá nebo červená peckovice (v některých zdrojích uváděná jako bobule), která je u některých druhů obklopená vytrvalým kalichem.\n\nRod lýkovec zahrnuje asi 95 druhů. Je rozšířen v Evropě, severní Africe a v Asii na východ po Japonsko a Malajsii.\n\nV České republice jsou domácí 2 druhy. Lýkovec jedovatý je rozšířen na většině území, lýkovec vonný je svým výskytem vázán na teplejší oblasti a je mnohem vzácnější.\nV Evropě roste celkem 18 druhů lýkovců, z nichž mnohé jsou evropské endemity. Nejvíce druhů roste v jihovýchodní Evropě. Mezi rozšířené druhy patří v rámci celé Evropy zejména oba naše domácí druhy, v teplejších částech Evropy pak lýkovec vavřínový (\"Daphne laureola\") a lýkovce \"Daphne gnidium\" a \"D. oleoides\". V Alpách vystupuje nejvýše, až do alpínského stupně, lýkovec pruhovaný (\"D. striata\"), do subalpínského stupně zasahuje lýkovec skalní (\"Daphne petraea\"), lýkovec vonný (\"Daphne cneorum\") a lýkovec alpský (\"Daphne alpina\"). lýkovec slovenský (\"Daphne arbuscula\") roste jako endemický druh a vzácný třetihorní relikt na Muráňské planině na Slovensku.\n\nLýkovce rostou v mírném až subtropickém pásu. V tropické Malajsii rostou 2 druhy, které se vyskytují v horských deštných a mlžných lesích v nadmořských výškách 1200 až 2500 metrů.\n\n\nLýkovce jsou jedovaté rostliny. Hlavními účinnými látkami jsou dafnin, dafnetoxin a mezerein. Jsou obsaženy v plodech i ve vegetativních částech (listech, kůře ap.). Otrava se projevuje pálením v ústech, sliněním, bolestmi břicha, zvracením a průjmem a krvavou močí. V konečném stádiu otravy se objevuje slabost, křeče, těžký dech a kolaps. Prognóza bývá vážná a i v lehčích případech se projevuje dlouho trvající poškození ledvin. Ke smrtelné otravě dochází při požití 10 až 12 plodů lýkovce jedovatého. Otrava se může projevit i při vstřebání účinných látek pokožkou. Obdobné látky jsou obsaženy i v ostatních druzích. U zvířat se otravy objevují vzácně, neboť lýkovec pro jeho hořkou chuť odmítají.\n\nNěkteré druhy lze použít jako okrasné rostliny. Ceněné je kvetení a plody. Lze je použít jako solitéry i ve skupinách. V českých botanických zahradách je pěstován zejména lýkovec jedovatý (včetně bělokvěté formy 'Alba'), lýkovec Burkwoodův a lýkovec vonný, řidčeji i jiné druhy. Při výsadbě je nutno zohlednit silnou jedovatost rostlin a lákavost bobulí zejména pro malé děti.\n\n"}
{"id": "465942", "url": "https://cs.wikipedia.org/wiki?curid=465942", "title": "Dekaisnea", "text": "Dekaisnea\n\nDekaisnea (\"Decaisnea\") je rod rostlin patřící do čeledi kokylovité (\"Lardizabalaceae\"). Zahrnuje 2 druhy, rozšířené ve východní Asii. Dekaisney jsou opadavé keře s rozměrnými zpeřenými listy a zelenavými bezkorunnými květy. Mají nápadně modré válcovité plody, které mají jedlou dužninu. Dekaisnea Fargesova se pěstuje i v České republice jako zajímavá okrasná dřevina.\n\nDekaisney jsou opadavé jednodomé keře, dorůstající výšky až 5 metrů. Větve jsou nečetné a tlusté, s lenticelami. Zimní pupeny jsou vejcovité, na povrchu zašpičatělé, kryté 2 bradavčitými šupinami. Listy jsou lichozpeřené, rozměrné, řapíkaté, dlouhé 30 až 80 cm, složené ze 13 až 25 vstřícných, krátce řapíčkatých lístků. Lístky jsou vejčité až podlouhle vejčité, 6 až 14 cm dlouhé a 3 až 7 cm široké, tenké, na bázi zaokrouhlené až široce klínovité, na vrcholu zašpičatělé až dlouze zašpičatělé. Listy jsou na líci lysé, na rubu zprvu chlupaté a později olysávající. Květy jsou jednopohlavné, zelenavé, bezkorunné, uspořádané v řídkých, vrcholových, latovitých hrozech. Květenství jsou dlouhá asi 30 cm. Kalich je složen ze 6 kopinatých a dlouze zašpičatělých, až 2 cm dlouhých lístků. Samčí květy obsahují 6 tyčinek a drobné zakrnělé semeníky (pistilodia). Tyčinky jsou dlouhé asi 8 až 10 mm a na bázi jsou srostlé v krátkou trubičku. V samičích květech jsou 3 volné semeníky a krátké patyčinky (staminodia), srostlé do kruhu. Každý semeník obsahuje mnoho vajíček ve 2 řadách a na vrcholu nese podkovovitou přisedlou bliznu. Plody jsou válcovité, rovné nebo zakřivené, nicí, dužnaté a pukavé, 5 až 10 cm dlouhé a asi 2 cm široké měchýřky, za zralosti modré až modročerné. Obsahují mnoho semen obklopených bílou průsvitnou dužninou. Semena jsou plochá, obvejčitá až podlouhlá, asi 1 cm dlouhá.\n\nRod zahrnuje 1 nebo 2 druhy (podle pojetí). Je rozšířen v Číně, Bhútánu, sv. Indii, Myanmaru a Nepálu. Dekaisney se vyskytují ve smíšených lesích a keřové vegetaci na horských svazích a podél řek v nadmořských výškách 900 až 3600 metrů. Vyhledávají vlhká stanoviště.\n\nV současné taxonomii se často uvádí druh \"Decaisnea fargesii\" jako synonymum \"D. insignis\" a rod tak podle tohoto pojetí jediného zástupce - \"Decaisnea insignis\".\n\n\nDekaisnea Fragesova je v České republice celkem zřídka pěstována jako zajímavá okrasná dřevina neobvyklého vzhledu. Na podzim nese nápadné modré plody. Jejich dužnina je poživatelná, avšak nepříliš chutná. Dekaisnea Fargesova je vysazena např. v Dendrologické zahradě v Průhonicích, v Oboře Průhonického parku nebo v Arboretu Žampach.\n\nDekaisnea Fargesova prospívá na výsluní nebo v polostínu na vlhčím, chráněném stanovišti. Půda by měla být výživnější, humózní a stejnoměrně přiměřeně vlhká (nepřemokřená). Nesnáší sucho a na výslunném stanovišti prospívá jen při stálém dostatku vláhy. Mladé výhony mohou být poškozovány pozdními mrazy. Řez se provádí pouze u namrzlých jedinců, jinak není potřebný. Kvete v červnu na nových výhonech. Množí se výsevem semen nebo kořenovými řízky na teple. Semena je třeba po sklizni plodů propláchnout a ihned vysít.\n\n"}
{"id": "465943", "url": "https://cs.wikipedia.org/wiki?curid=465943", "title": "Stužkovec", "text": "Stužkovec\n\nStužkovec (\"Desmodium\") je velký rod rostlin z čeledi bobovité. Zahrnuje asi 300 druhů bylin a keřů s drobnými květy, rozšířených v tropech a subtropech celého světa. Některé druhy mají využití zejména v místní asijské medicíně. Zajímavé jsou ploché článkované poltivé plody, podle nichž mají stužkovce i své jméno.\n\nStužkovce jsou byliny, polokeře a keře. Listy jsou trojčetné nebo vlivem redukce postranních lístků pouze jednolisté, s palisty na bázi řapíku i na bázi jednotlivých lístků. Květy jsou spíše drobnější, uspořádané v úžlabních nebo vrcholových hroznech či latách, řidčeji jednotlivé nebo po 2 v úžlabí listů. U některých druhů je květenství hlávkovitě stažené. Kalich je zvonkovitý, dvoupyský, spodní 3 laloky jsou volné a prostřední nejdelší, horní jsou téměř nebo zcela srostlé. Koruna je bílá, zelenavá, růžová, purpurová nebo fialová. Pavéza je oválná, obvejčitá až téměř okrouhlá. Křídla bývají spojená s člunkem drobným přívěskem, člunek je dlouze zobanitý. Tyčinek je 10 a jsou dvoubratré nebo výjimečně jednobratré. Semeník je přisedlý nebo stopkatý, s několika až mnoha vajíčky. Lusky jsou zploštělé, obvykle nepukavé, příčně dělené v jednosemenné segmenty.\n\n\"Desmodium\" je velký rod, zahrnující asi 280 až 300 druhů. Je rozšířen v tropech a subtropech celého světa, v Asii zasahuje také do mírného pásu. Největší druhové bohatství je ve východní Asii, Mexiku a Brazílii. Pro jednotlivé druhy tohoto rodu je charakteristické spíše široké rozšíření, mnohé byly zavlečeny do tropů všech kontinentů (např. \"Desmodium adscendens\", \"D. barbatum\", \"D. incanum\"), jiné se zase vyskytují v tropické Americe a Africe (např. \"D. scorpiurus\", \"D. tortuosum\") nebo v tropické Americe a Asii (\"D. triflorum\") Je mezi nimi poměrně málo endemitů (např. \"D. gracillimum\" z jižního Tchaj-wanu).\n\nRod \"Desmodium\" je v taxonomii čeledi bobovité řazen spolu s dalšími asi 30 rody do tribu \"Desmodieae\".\n\nMezi účinné obsahové látky některých druhů stužkovce náležejí mj. tryptaminové alkaloidy.\n\nStužkovce jsou oblíbené v místní medicíně zejména v Asii. Používají se vnitřně i zevně.\nDruh \"Desmodium heterocarpon\" z Asie a Austrálie je využíván ke snižování horečky a při ošetřování pohmožděnin a namoženin. Asijský stužkovec \"D. multiflorum\" má potopudné účinky a je rovněž používán ke snižování horečky. Pomístní medicínské využití mají v Asii i četné další druhy, např. \"Desmodium gangeticum\", \"D. triflorum\", \"D. triangulare\", \"D. pulchellum\", \"D. heterophyllum\" a \"D. heterocarpum\". V Latinské Americe jsou využívané zejména druhy \"Desmodium ascendens\" a \"D. incanum\". Stužkovec \"Desmodium gangeticum\" je využíván i v homeopatii.\n\nNěkteré druhy stužkovců lze pěstovat i v ČR. Jako okrasné rostliny mají stužkovce zcela okrajový význam a pěstují se ojediněle. Doporučuje se výsadba mezi trvalky nebo jako předsadba okrasných keřů. Množí se semeny nebo předjarními řízky. Letorosty zpravidla přes zimu odumírají až k zemi a na jaře vyraší znovu. Některé druhy lze nalézt ve sbírkách našich botanických zahrad, např. \"Desmodium gangeticum\" v tropickém skleníku a severoamerické \"D. glutinosum\" ve venkovní expozici Pražské botanické zahrady v Tróji.\n\n"}
{"id": "465949", "url": "https://cs.wikipedia.org/wiki?curid=465949", "title": "Čínská zahrada", "text": "Čínská zahrada\n\nČínská zahrada je typ zahrady typický pro čínský region. V čínské zahradě jsou určujícími prvky modelace terénu, dekorativní stavební doplňky, použité substráty, kameny a rostliny. Rostliny zde však nejsou tak zásadním prvkem jako u jiných druhů zahrad. Čínské zahrady jsou zhotovovány jako myšlené zobrazení vesmíru.\n\nVelice často jsou jednotlivé prvky zahrady, jejich vzájemné postavení, celek a části zahrady interpretovány jako symboly. Čínské zahrady mají úzkou spojitost s náboženstvím a mytologií, ale i sociálním postavením majitele. V době svého rozmachu, stejně jako dnes, byly způsobem jak rafinovaně dát najevo inteligenci, organizační schopnosti, vytříbenost vkusu, zámožnost a postavení. Většina čínských zahrad byly luxusním zbožím, které prokázaly a posílily postavení jejich majitelů.\n\nTypické úpravy zahradní architektury v čínské zahradě, jsou prováděny podle zásad sadovnické tvorby. Zahradní a parkové úpravy, které nazýváme čínské zahrady se liší od zahrad v dřívější i dnešní době budovaných v západní Evropě nebo ve Spojených státech. Není to zeleň v okolí budov, ale oblast, ve které jsou logicky uspořádány a opticky provázány kameny, rostliny, stavby a vodní plochy, bez těchto prvků není čínská zahrada autentická.\nNa formování čínské zahrady měly vliv především konfuciánství a taoismus a později i buddhismus. Konfuciánství, jež sleduje praktičnost a věcnost, má vysokou sociální zodpovědnost, zdůrazňuje morální a etickou hodnotu a ideu politického významu, stálo už při zrodu čínských zahrad. Taoismus, který prosazuje návrat k přírodě, pomíjivost slávy a zisku, kultivaci těla a duše člověka, formoval jejich rozvoj a harmonii, kterou se autoří pokoušejí zachytit ve svých zahradách, miniaturních odrazech veškerého bytí. Do každé čínské zahrady dávájí samozřejmě autoři část své originality, svoji obrazotvorností, oduševnělostí a teprve jejich výběrem náboženských a mystických symbolů je nakonec vytvořena další kvalita díla, kterou je jedinečnost. Autoři do zahrady komponují i historické prvky a někdy i artefakty ke kterým mají osobní nebo mystický vztah. Tím je celková emocionální hodnota zahrady velmi navýšena. Když v přibližně v roce 60 n. l. zasáhl Čínu buddhismus, měl výrazný vliv na myšlení lidí té doby, stejně jako na formování stylu zahrad. Buddhismus zde dosáhl svého vrcholu mezi 5. až 7. stoletím n. l., kdy se rozšířil i do blízkého Japonska. Později se však Číňané navrátili k původním náboženstvím (konfucianismus a taoismus), takže pokračovalo formování zahrad pomocí vlivu jin a jang a souladu.\n\nK vytvoření čínské zahrady je třeba pochopit taoistickou filosofii. Výraz taoistické filosofie přírody a její vztah k umění, jako je poezie a kaligrafie, je duchem čínských zahrad. \"Tao\" (doslova cesta) se pokládá spíše za probíhající proces než za pravidla, které by bylo možné prostě následovat a naplnit. Tato filozofie zdůrazňuje jednotu s vesmírem, jehož prvky se skládají ze stejného materiálu, \"čchi\" (životní energie). Tao je součtem všech věcí minulosti, přítomnosti a budoucnosti.\n\nObrovské kameny, používané v zahradách, jsou projevem mystické prapůvodní neustále působící a všeobjímající síly taa a zastupují tak průběh času a naši budoucnost.\n\nČínské zahrady mají velmi hluboké filozofické kořeny. Přírodní prvky jsou pečlivě vybrány pro svůj historický význam; literární, nebo symbolické obrazy krajiny a zahrad byly vytvořeny, aby působily v dokonalé harmonii. Tento historický fenomén vedl k rozvoji velmi častého provázání dvou uměleckých forem – kresby a zahrady. Malebnost některých čínských zahrad není absolutně žádnou náhodou, ale je výsledkem kombinace tvorby malíře a zahradního architekta. Dalo by se dokonce vypozorovat podobné uspořádání mezi zahradou a svitkovými krajinomalbami čínských malířů (počínajících od Wang Weje v 8. století), pro které je charakteristické postupné odhalování díla při rozvinování svitku před očima diváka podobně jako je tomu u čínských zahrad. Čínská zahrada není nikdy viditelná v celém svém rozsahu. Průhledy ve zdech, které postupně ukazují zahradu, mohou snadno svědčit jako důkaz pravdivosti tohoto tvrzení.\n\nZahrada by měla odrážet dvě důležité prvky, dvě sféry života. Jednak přírodu, která je zobrazena jako stromy, skály nebo vodní útvary, ale také zahradníka, tvůrčího ducha, který je obrazem stvoření, který se pokouší vytvořit soulad, svět jak dokonalou a přirozenou rovnováhu přírodních sil a vyváženost jejich působení.\n\nZahrada je dílo, které nabízí návštěvníkovi živé obrazy a podobenství. Nikdy je nelze pochopit v plném rozsahu, najednou a vidět současně. Všechny jsou rozděleny do průhledů otvory ve zdech, průhledy dveřmi, okny, přes mřížování. Celá zahrada je přeměněna zahradu [? upravte] na nekonečný počet záhybů zdí a úkrytů. Tyto struktury a otvory v nich jsou připravovány, aby působily jako série úžasných vizuálních vjemů.\n\nVšechny součásti zahrady jsou v harmonii, ale některé mohou být zvýrazněné, nebo mohou být určité prvky skryty. Složité kompozice berou v úvahu pohyb návštěvníků v zahradě.\n\nZahradník to může vzít v úvahu a střídá a dolaďuje scény v přesně daném pořadí. Právě díky uvedeným průhledům je možné vytvořit skutečnou cestu, která, přestože ji tvoří více scén, zachovává jednotu celku. V Wang-š’ jüan v Su-čou lze zpozorovat pozoruhodné sledy pohledů, kontrasty očividně vytvořené umělcem. Jednou z nejúžasnějších scén je bezpochyby umělé horstvo (\"jang\") postavené přes rybník (\"jin\"). Zahrada není, jak je zde ukázáno, estetický doplněk k domu, ale místo k životu. Umožňuje lidem vstupovat a pohybovat se v ní.\nČínské termíny vztahující se k zahradě podle Sugimura Yuzo's Chugoku no niwa jsou následující:\n\nRozdíl mezi čínskými a západními zahradami spočívá především ve faktickém chápání principu krásna. Západní zahrady se řídí geometrickými a matematickými zásadami a jejich těžištěm je architektura. Čínské zahrady považují přírodu a krásný duševní pocit návštěvníka zahrady za hlavní a třebaže i zde je hlavní těžiště v architektuře stavem a modelaci terénu, ve větší míře zdůrazňují jednotu přírody a člověka.\n\nČínská zahrada byla podle některých zdrojů vzorem pro anglický přírodně krajinářský park. Stejně jako u podobně nepravidelného anglického přírodně krajinářského parku jsou čínské zahrady kultivovaným napodobením přírody, avšak podstatně více stylizovaným. Je zde více kladen důraz na intimitu prostoru, propracovanost stavebních prvků a mystiku, náboženství, na rozdíl od romantické až něžné, nebo kýčovité pohádkovosti rozlehlých evropských anglických přírodně krajinářských parků. Podobně hravé prvky se zde ovšem také vyskytují. Neodmyslitelným doplňkem jsou kameny, obelisky, balvany, které zde hrají roli dekorativních předmětů. V evropských zahradách tuto roli hrají kamenné sochy. Zatímco evropské parky pracují s rozsáhlými plochami a s perspektivou, čínská zahrada je spíše plná tichých ukrytých zákoutí a měnících se průhledů z cesty.\n\nOproti dnes realizovaným zahradním úpravám je čínská zahrada více malebná a klade důraz na různorodý terén a terénní nerovnosti. Zatímco v evropských zahradách jsou plochy pokryty rozsáhlými trávníky, čínská zahrada je pokrytá skalními útvary a pahorky. Vodní část evropských zahrad vytváří fontány a vodopády, nádrže. Zatímco v čínských zahradách najdeme spíše potoky, jezírka a stékající vodu. Podobně i květiny v evropských francouzských zahradách vytváří pravidelné vzory, ale podobně jako v čínské zahradě zde najdeme i cizokrajné květiny v nádobách.\n\nStromy a keře v evropských zahradách, s výjimkou anglického přírodně krajinářského parku, bývají v alejích, živých plotech, nebo pravidelném sponu. V čínské zahradě najdeme stromy a keře v izolovaných skupinkách, zapojených porostech a roztroušených přírodních formách. Cesty v čínských zahradách jsou nerovné, klikaté a často i hliněné, zatímco evropské zahrady a parky mají cesty rovné, přímé, málokdy zaoblené, stejně jako uspořádání evropských zahrad je až na výjimku, kterou je anglický park, pravidelné a geometrické. Klasická čínská zahrada je naopak nepravidelná.\nPokud tedy nejsou jen prostým „zazeleněním“ prostoru „něčím zeleným“ jsou dnešní evropské a pacificko-atlantické zahradní úpravy zcela odlišné od koncepce čínských zahrad a znamenají opět spíše příklon ke geometrii. S využitím velké míry technických a dekoračních prvků, pokud možno opticky výrazných prvků. Podobně jako symetrické, více či méně přísně tvarované, francouzské zahrady mají také zahrady vytvořené současnými architekty mnohdy pouze prvoplánově ohromit a oslnit, což je téměř protipól čínských zahrad.\nTyto odlišnosti lze snadno vysvětlit účelovostí, společenským posláním zahrady a především technickými potřebami a estetickým vnímáním lidské společnosti. Jistou podobnost dnešních zahrad a čínské zahrady lze někdy poznat u obytných zahrad, které jsou však levnými příbuznými čínské zahrady. Často jsou však jen ukázkou jak lze v okolí krabicovitého funkcionalistického obydlí vytvořit chaotickou zahradní úpravu i bez znalosti vlastností použitých rostlin.\n\nRozdíly mezi styly však nelze hodnotit výhradně negativy, nebo pozitivy. Přestože se mohou zdát například mnohé parkové úpravy a veřejná zeleň v ČR v 21. století oproti čínské zahradě jako ukázka průměrnosti, ba standardizace, ztráty představivosti, primitivnosti a základní neznalosti dendrologie i dnes lze najít elegantní, překvapivé, ale praktické zahradní úpravy.\n\nNovější kopie čínské zahrady jsou raritou, atrakcí pro návštěvníky parků a arboret a oblíbenou součástí některých. Například v kanadském Montrealu je postavena část nazvaná \"Dream Lake Garden\" inspirovaná soukromými zahradami z dynastie Ming (1368-1644).\n\nJe mnoho podobných rysů mezi čínskou a japonskou zahradou a anglickým parkem a je předpoklad, že anglický park vznikl právě pod vlivem dojmů z čínských zahrad a čínská zahrada sloužila jako koncept pro vytvoření prvních nepravidelných přírodně krajinářských parků. Některé prvky čínské architektury, jako altány a pagody se potom objevily v pozdních obdobích anglického parku.\n\nPrvní čínský dům byl postaven v zahradě na Stowe House roku 1838, a zahájil tak módu exotické architektury v zahradách. Čínské architektonické prvky získaly popularitu díky Williamovi Chambersovi (1723-1796), který žil v Číně, 1745–1747, a napsal knihu, \"The Drawings, buildings, furniture, habits, machines and untensils of the Chinese\", která byla zveřejněna v roce 1757. Ve stejném roce byla postavena zahradní pagoda a čínský dům v Kew, v Londýně.\n\nAnglo-čínský zahradní styl se stal populárním na konci 18. století, a čínské pavilony objevily v anglických zahradách po celé Evropě. Například, v zahradě Bagatelle v Paříži, mají čínské domy, a je zde i čínská pagoda v zahradě.\n\nNa styl čínských zahrad přímo navazují zahrady budované podle principů feng-šuej vytvářené ovšem již i podle poněkud odlišných pravidel. Správnou zahradou podle feng-šuej může být totiž například i zahrada ve stylu venkovské zahrady nebo přírodní zahrady.\n\n\"„V nebi je ráj a na zemi Su-čou a Chang-čou.“\" - oblíbené čínské rčení.\n\nZahrada byla podle legendy původně mystického původu, právě tak to Čuang-c’ popisuje ve zprávě přisuzované Konfuciusovi, oznámení legendárnímu vládci Si-wejovi, vládnoucímu před Žlutým císařem (2. tisíciletí př. n. l). Tradiční čínská zahrada symbolizuje ráj na světě. Podle starých čínských legend je ráj trůnem na vrcholu velké hory na odlehlém ostrově uprostřed moře, V něm leží elixír života, který umožňuje přístup k nesmrtelnosti. Tato legenda vysvětluje roli, hory, moře a ostrovů v symbolice čínské zahrady.\n\nVíce prozaická teorie nabízí vysvětlení, že se zahrada vyvinula pravděpodobně během dynastie Chan (206 př. n. l. – 220 n. l.). Nebyla předmětem estetického cítění a filosofického a náboženského rozjímání, ale byla věnována relaxaci (zahrada bezstarostnosti – Mien-jüan) a lovu. Nejstarší doložená čínská zahrada se objevila během dynastie Šang a Čou. Sestávala z vyvýšené plošiny obklopené bujnou vegetací a paláce, kde se konaly hody. Následné dynastie rozšířily tuto myšlenku na císařské lovecké parky s scénickou kompozicí kamenů a rostlin. Od doby čínské dynastie Chan už zahrada napodobuje přírodu.\n\nZahrady v období čínské dynastie Chan mohou být rozděleny na zahrady královské, náboženské nebo vzdělanecké (učenecké). Tato trojdílná klasifikace je rozdělena do několika různých regionálních stylů:\n\n\nV \"Šuo-wen ťie-c’\", knize vytvořené v druhém století našeho letopočtu, jsou používána slova \"jou\" (park), \"pchu\" (zelenina), \"jüan\" (zahrada) a \"jüan-jou\" (park). Park Bechai, později rozšířený a rekonstruovaný, byl vytvořen v období dynastie Chan - 104 n. l.\n\nOd období dynastií Tchang a Sung už životní prostředí, ať už v interiérech, nebo vně budov začíná hrát roli a dochází k navrhování a složitějším koncepcím zahrad.\n\nOd třetího století, za vlády dynastií Wej a Ťin umění tvorby zahrad překročilo zdi císařského paláce a Zakázaného města vytvořením třídy bohatých obchodníci a úředníků, zejména učenců (š’-ta-fu), kteří si chtěli užít výhody klidu přírodního zákoutí, aniž by museli opustit město a své podnikání. Nyní měli možnost využít výhody získaného bohatství. Styly tvorby zahrad se nyní lišily v závislosti na způsobu použití. Některé byly velké a velmi bohatě zdobené. To jsou zahrady přístupné veřejnosti, které mají ukázat schopnosti jejich vlastníků. Jiné jsou spíše blízko domu a udržují intimitu rodiny.\n\nAby ukázali své postavení a dodali svému jménu vážnosti nechávali si kupci, úředníci a vzdělanci zdobit zahrady a domy. Přestože všichni nebyli sami dostatečně schopní a kvalifikovaní vytvořit kvalitní zahrady, toužili tohoto cíle dosáhnout. Najímali si proto na pomoc vzdělance se znalostmi a schopnostmi naplánovat a realizovat zahrady a potřebnou odbornou pracovní sílu nutnou pro fyzické práce. Se stoupající poptávkou a sílící koupěschopností širších vrstev začaly vznikat nové pracovní příležitosti. Nejvýznamnějším odvětvím se stala práce s kameny, které musely být použity tak, aby znázorňovaly určitou přírodní scenerii, což bylo velice náročné a vyžadovalo to estetické cítění vlastní vzdělaným vrstvám. Postupně vznikly profesionální pracovní skupiny tvořené vzdělanci, učenci, (kteří se ujímali role zahradních architektů) a řemeslníky, kteří dokázali jejich představy naplnit.\n\nTyto změny byly odrazem humanistické kultury Číny. Konfuciánství naléhá, aby spojovali společenský úspěch se službou státu a císaři. Konfuciánské zásady a duchovní úspěch kultivují vnitřní život majitele a jeho cítění taoistických hodnot. Vlastnictví zahrady, přidává životu Číňanů symbolický rozměr, je útočištěm, místem meditace, možností, kde lze aspoň v představě majitele obnovit přírodní nebo idealizovaný svět.\n\nZahrady z období dynastie Ming jsou charakteristické zmenšováním prostoru a naopak prohlubováním obsahu. Změnu v tvorbě plynuly z nových malířských a filosofických směrů, pod heslem „vše obsáhne hořčičné semínko“ (\"si-mi ťie-c’\") a „celý svět se vejde do čajové konvice“ (\"chu-čung tchien-ti\"), které hluboce ovlivnily čínské zahradní umění.\n\nTento zahradní styl se rozšířil i do ostatních částí Číny a v Pekingu se pod jeho vlivem vyvinul model severočínské zahrady, modifikovaný místními podmínkami. Základem byl dvůr obklopený čtyřmi budovami. Dvůr byl koncipován jako zahrada s jednoduchou zelení a kamennými sceneriemi, či sestavami na mísách, které byly snadno přemístitelné. Ve srovnání s jihočínskými byly zahrady méně poetické, působily přísněji až stroze.\n\nV období dynastií Ming a Čching, dosáhlo budování zahrad umělecké dimenze a svého vrcholu. Při diskusi o umění čínských zahrad jsou často zmiňovány pravidla a zahrady založené v tomto období. Buddhismu a taoismu umožňují zahrady v chrámech vytvořit stylizovaný náboženský obraz světa - chrámové zahrady.\n\nSoukromé zahrady na jihu Číny se rozvíjely více než na severu z mnoha důvodů. Jih je bohatý na dostatek vody, místní klima je mírné a umožňuje růst náročnějších rostlin, v jižní oblasti Číny se nachází zdroje vhodných kamenů pro zahrady, Především je však tato část Číny nejvíce prosperující oblastí, což s sebou přineslo rozkvět architektury, řemesel a umění. Zahrada čchien-jüan (Zahrada Literárního paláce) je výsledek více dva tisíce let dlouhého vývoje umění císařských zahrad.\n\nV roce 1677 se císař Kchang-si (1662-1722) rozhodl obnovit zahradu dynastie Ming v blízkosti hlavního města. V roce 1709, Kchang-si dává svému synu, budoucímu císaři Jung-čeng (1723-1735), oblasti přilehlé k zahradě, které nazval Jüan-ming. Po nástupu na trůn, si Jung-čeng vybral toto místo jako své bydliště, císařské sídlo. Zahradu rozšířil a přestavěl podle geografického vzoru Číny. Následující císař, jeho syn Čchien-lung (1736-1796), miloval zahrady. Dokončil stavební práce, které navrhovali jezuité v jeho službách. Na jeho vrcholu svého rozmachu zahrada měla rozlohu 350 ha v severozápadním Pekingu a obsahovala poklady nevyčíslitelné hodnoty.\n\nRealizace této zahrady proběhla v osmnáctém století, v období rozkvětu politické, hospodářské a kulturní Číny. Během dalších let v Číně vypuklo nábožensky motivované povstání proti nadvládě mandžuských okupantů, kteří ovládali Čínu. V průběhu bojů byly mnohé zahrady poničeny a vypáleny. Poté vypukla druhá opiová válka, mezi Čínou a Evropou, když čínský císař zakázal pěstování máku pro opium a dovoz opia ze zahraničí. Oblast byla vypleněna francouzsko-britským expedičním sborem a zapálena lordem Elginem v roce 1860. Dnes tak zůstala pouze jediná zahrada obnovená po požáru a dává aspoň skromné svědectví o velkoleposti zahrady zahrad. Po druhé prohrané válce byl císař přinucen povolit dovoz a odkoupit velké množství opia. Obchod s opiem, jeho užívání a jeho dopady na ekonomiku během jediného století znamenaly pád Jüan-ming jüan a naprostý konec klasické čínské zahrady. Zbytek původních čínských zahrad byl zničen v období okupace Číny japonskou armádou.\n\nUmění čínských zahrad se vyvíjelo ve třech různých prostředích, jako císařské zahrady, obchodní a vzdělanecké, soukromé zahrady a zahrady klášterní. Klasické čínské zahrady byly zdokonalované až do osmnáctého století. Západní vlivy (misionáři, kolonizátoři) pak přinášeli kulturu západní zahrady. Francouzská zahrada navržená s pomocí francouzských misionářů a jezuitů, v zahradě starého Letního paláce byla jedním z nejvýraznějších příkladů importovaného stylu. Pod vlivem tohoto kulturního mísení nastává konec tradiční čínské zahrady.\n\nVzhledem k množství čínských zahrad ve starověku, zůstalo jen několik tradičních čínských zahrad do dnešní doby. Většina ze zahrad se stala obětí náhodného nebo úmyslného požáru. Tradiční čínské budovy byly postaveny ze dřeva, takže nezůstaly žádné stopy, ani architektonické pozůstatky.\n\nČínské zahrady měly rozhodující vliv na korejské a japonské zahrady, které si později vyvinuly vlastní estetická pravidla.\n\nArchitektonický styl obytných budov je určen pro soužití více generací a tvoří ji skupiny samostatných prostorů určených pro jednotlivé generace. Podle čínského přísloví, soužití pěti generací pod jednou střechou přináší štěstí. Komplex obsahuje soukromé prostory (wo-š’), společné prostory (\"tchang\" a \"tchien-ťing\"), duchovním centrem budovy je \"cu-tchang\", kde se členové rodiny setkávají. \"Cu-tchang\" má slavnostní atmosféru, je bohatě zdobený a v jeho středu je společný stůl. Sedací nábytek a další příslušenství z místnosti může přesahovat nebo být umístěno až z těchto prostor až na \"tchien-ťing\" a \"tchang\" a \"tchien-ťing\" jsou spojeny. Úprava společného prostoru \"tchien-ťing\" není v klasickém smyslu zahradou, má podlahu z cihel, nební zastřešen a nejsou zde žádné rostliny.\n\nProstor \"tchien-ťing\" v Chuej-čou a nádvoří \"s’-che-jüan\" a \"jüan-c’\" v architektonickém obdélníkovém uspořádání budov v Pekingu jsou v podstatě stejné prostory architektonických celků sloužící k podobnému účelu. Stavby jsou omítané, jako palivo slouží uhlí, dřevo a třísky. Okna budov jsou malá.\n\nChcete-li si nebo posoudit kvality čínské zahrady, vybrat mezi nimi lepší, existuje šest náhledů, kritérií které můžeme použít.\n\n\nČínská zahrada se skládá ze čtyř částí:\n\nPavilony jsou umístěny v zahradě na vhodném místě. Terén a stavby jsou základní, primární část zahrady. Druhotná vrstva je vytvořena rostlinami. V literatuře je tato vedlejší role dobře doložena. Nakonec jsou jednotlivé kameny taihu přidané pro dotvoření harmonického celku, podobně jako sochy v evropských zahradách.\n\nRůzné vlastnosti a působení zahrady na různé smysly zlepšuje funkci zahrady. Listy stromů, zvonkohry, ptáci vydávají zvuky. Rostliny různě voní. Složitá struktura chodníků a štěrku působí na hmat. Barevná a kontrastní skladba tvarů a barev poskytuje oční vjemy. Město Suzhou, ve východní Číně je široce známé pro četné klasické soukromé vzdělanecké zahrady.\n\nKrása zahrady je posuzována podle její koncepce, vzhledu, uspořádání scén a dojmu, kterým zapůsobí. Koncepce je měřítkem toho, jak dobře zahrady odráží obraz nebo báseň. Koncepce používá více vrstev scenérie k vytvoření pocitu nekonečna v konečném prostoru, myšlenky vyjádřené pomocí přirozených, přírodních prvků. Celkový vzhled, je dojem, který zůstává v pozorovateli, hodnocení jak jsou dobře spojeny, sladěny různé scény a jak vytvářejí harmonii. Je také důležité, jak vhodně jsou \"ťie-ťing\" (přírodní scenérie) s dalekými výhledy začleněné do celku zahrady.\n\nČínské zahrady jsou zpočátku zbudovány bez rostlin, které tvoří až jakousi druhotnou vrstvu projektu. Základní forma zahrady je tvořena rybníky a valy. Čína je většinou svého území leží na horách, hory zaujímají zvláštní místo v kolektivní představivosti číňanů od neolitu. Hora v čínské představivosti je kouzelné místo. Osa světa, kde staří mudrci živící se pojídáním kamenů a vzácných bylin ve vysoké nadmořské výšce. Tito muži nazývaní \"nesmrtelní\", mají v představách číňanů přístup k takovým znalostem a dovednostem, které jsou neznámé obyčejným lidem. Hora správného typu, představuje draka z Čchi a všechny s ním související vlastnosti. Podle některých mýtů jsou hory samy o sobě posvátné. Propracované jeskyně ve skalách slouží stejné funkci, představují malý kousek hory, plné jeskyní, kde žijí nesmrtelní. Jámy vykopané na stráních těchto kopců jsou používány jako rybníky a potoky. Rybník se správnými vlastnostmi může být domovem draka z Čchi.\n\nČíňané, stejně jako ostatní národy, používají rostliny jako symboly. Stejně jako v anglickém přírodně krajinářském parku a na rozdíl od jiných zahradních stylů, květiny nejsou nijak významné v klasické čínské zahradě. Čínští zahradníci často pěstovali a šlechtili byliny a zeleninu, ale podstatnější součástí byly dřeviny. Bambus byl použit v každé tradiční čínské zahradě. Bambus totiž představuje silný, ale pružný charakter. Borovice je synonymem dlouhověkosti, vytrvalosti, houževnatosti a důstojnosti. Lotos se používá jako symbol čistoty. Kvetoucí slivoň je jedním z nejdůležitějších doplňků čínské zahrady, neboť představuje obnovení a sílu vůle.\n\nKvetoucí broskvoně jsou pěstovány pro jarní barvy. Broskvoně a slivoně v Číně symbolizují blízký, bratrský vztah. Jejich blízký vztah bývá na obrazech symbolizovaný propletenými větvemi. Chryzantéma je používána jako symbol přepychu, lesku a \"odvahu klást oběti pro přirozený život\". Pivoňky symbolizují bohatství a banánovníky jsou použity jednoduše pro zvuk, který vytváří v jejich listech vítr.\nČíňané vidí některé květiny jako symbol zimy, spíše než jako předzvěst jara. Protože v Číně kvetou v zimě, jsou slivoň, borovice a bambus, nazývány společně názvem „Tři přátelé z chladu“ (). Právě z toho důvodu, že kvetou živě uprostřed sněhu, zatímco všechny ostatní květiny už dávno podlehly chladu a zahynuly. Proto je na ně pohlíženo jako na příklad odolnosti a vytrvalosti tváří v tvář nepřízni osudu a proto také byly použity jako metafora, symbol revolučního boje.\n\nStatus majitele\nZa prvé, mohou být rozděleny na císařské zahrady, soukromé zahrady a klášterní zahrady. Slavné klášterní zahrady se nalézají v chrámu Šan-si a Tchan-če, v Pekingu.\n\nGeografické rozdělení\nZa druhé, pokud jde o zeměpisnou polohu, jsou rozeznávány severní zahrady, které se většinou nacházejí ve Van, Luo-jangu, Kchaj-fengu a Pekingu a zahrady v dolním toku řeky Jang-c’, které se většinou nacházejí v Nankingu, Wu-si, Su-čou a Chang-čou, které jsou v Chang-čou považovány za nejreprezentativnější zahrady, a další které se nacházejí v Kuang-čou, Tung-kuanu a Šun-te.\n\nPalácové zahrady v Pekingu byly upraveny různými císaři, kteří měli dostatek prostředků a pracovní síly k jejich výstavbě. Byly určeny pro použití královskou rodinou a byly doplňkem Zakázaného města. Některé z těchto krásných míst byly zničeny, ale mnoho se dochovalo dodnes v jiných podobách. Například Pekingská zoo je postavena na místě zahrady, kdysi patřící princi dynastie Čching.\n\nČínské zahrady byly vytvářeny více než 2000 let Zahrady byly vytvořeny u paláce založeného císařem Čchin Š’-chuang-ti. Za vlády císaře Wu z dynastie Chan, v roce 138 př. n. l., zakázaná císařská zahrada obsahovala 3000 různých druhů kvetoucích keřů a podle popisu údajně každé tehdy v Číně známé ze všech stvoření na světě. Zahrady byly vytvořeny s vírou v taoistické Nesmrtelné. Tyto zahrady byly vytvářeny pro ideologické a náboženské účely.\nČínské vzdělanecké zahrady byly budovány pro vzdělanou třídu státních úředníků a učence. Poprvé se objevily v průběhu první imperiální éry, a vyvinuly se do umění v dynastii Sung. Zahrady tedy byly důležitou součástí domů elity dlouho před nastoupením dynastie Ming. Dosáhly svého největší rozvoje v pozdním období dynastie Ming v prostoru, který zahrnoval jihovýchodní části Číny na jih od řeky Jang-c’, včetně hustě obydlených-kulturních center z Jang-čou, Chang-čou a Su-čou. Známou zahradou je \"Zahrada pokorného úředníka\".\n\nPůvodním impulsem bylo vydělení třídy, kterou tvořily císařští úředníci. Kariérističtější z nich upínali své naděje na svůj postup ve veřejné službě ale také si chtěli užít odpočinek v životě v soukromí. Kulturně byl na tuto třídu lidí kladen konfuciánstvím obrovský tlak a tak hledali více bezstarostnosti ve svém soukromém životě. Kompozice čínské zahrady čerpá z tak odlišných oblastí, jako feng-šuej, botanika, hydraulika, historie, literatura a architektura. Úkol byl považován za natolik složitý, že jen odborník byl schopen jej dokončit, a tak jeho zahrada byla výrazem míry jeho znalostí. Ze stejného důvodu byla poezie hlavní součástí zahradní úpravy. Znalost a složení poezie sloužila jako test inteligence pro třídu vzdělanců.\nZahrada sloužila více funkcím, jako poloveřejné rozšíření domu a místo, na odpočinku a relaxace, pro studium poezie a romantiku. Sociální a kulturní význam zahrady je doložen v čínské literatuře, zvláště klasické novele \"Sen v červené komnatě\", která se odehrává téměř výhradně v zahradě.\nAby mohly být čínské zahrady považovány za autentické, musí podle některých zdrojů zahrada naplnit asi sedmnáct základních předpokladů:\n\nTyto kritéria neplatí pro všechny čínské zahrady, pro všechna historická období jejího vývoje.\n\nŤi Čcheng, autor spisu \"Tvorba zahrad\", předpokládal, že kvalitní zahrada závisí na dvou základních principech: přizpůsobení se okolnímu prostředí a vhodném napodobení přirozené krajiny, přírody.\n\nStyl zahrad, jejichž forma se zahušťuje a zvyšuje se jejich duchovní obsah je pokusem vytvoření obrazu světa jako miniatury. „Svět v zrnku rýže“ je buddhistický termín. Miniaturnost dává jistou hodnotu objektu. Reprodukce objektu jako miniatury přirozeně zvětšuje dojem prostoru a dává nový vjem reality ať už magické či mytické.\n\nUmělec musí prokázat svou schopnost využít přírodní prostředí, aby vytvořit své dílo spíše než aby se prostředí pokoušel přetvořit. Autor nevytváří zahradu na základech symetrie ,tak jak je tomu ve stylu evropských zahrad, ale snaží se najít místo všeobecné harmonie. Jeho záměrem je, aby vzhled zahrady působil přirozeně (přírodně). Pokouší se vytvořit ideální podobu přírody v její vznešenosti a duchovní kráse.\n\nProstor zahrady je tvořen budovami oddělenými nádvořími, uspořádanými zpravidla pravidelně okolo podélné osy (\"jang\").\nZahrady samy jsou asymetrické (\"jin\"). Ve všech použitých kompozicích (jednotlivé celky) je otevřený prostor, ve kterém jsou umístěny hlavní dekorace a pavilony, nejdůležitější duchovní budovy, obklopeny spletí krytých průchodů, galeriemi, cestami a boskety.\n\nZahrada žije, roste a mění se v průběhu času. Při její tvorbě je třeba proto nejen znát vlastnosti jednotlivých rostlin a jejich vzhled během ročních období a jejich růst a habitus, ale také si dokázat představit vzájemné interakce vybraných druhů rostlin mezi sebou v celku i jednotlivě. Samozřejmostí je předvídat jejich dekorační vlastnosti po výsadbě i v průběhu ročních období i let vůči stavebním prvkům a povrchům. Zahradník potřebuje znát a měl by využít změny v průběhu ročních období, střídání květu kvetoucích rostlin v průběhu roku a dalších dekorativní vlastnosti, aby zahrada mohla vždy nabídnout atraktivní pohledy. Je žádoucí využít i hru světla a stínu, kterou vrhají dekorativní předměty, okna a průhledy,či treláže, během střídání dne a noci. Skrze neustálé proměny, zahrada získává nový rozměr. V něm je každý okamžik definován prchavými vizemi a dojmy.\n\n„Vypůjčené scény“ - kompozice připomínající přírodní scenérie jsou jednou z hlavních kvalit zahrady. Za dynastie Jin, byly vytvořeny mnohé dokumenty vztahující se k tvorbě takových kompozic. Vytvořit takovou přírodní scenérii neznamená kopírovat co nejpřesněji skutečnou přírodní scenérii, ale vytvořit v mysli diváka pocit. Autor se pokouší v pozorovateli při pohledu na scénu přesvědčivě představu přírodní scenérie, nikoliv uměle vytvořené stavby. Čchen Čchung-čou napsal: „Všechny jemnosti spočívají ve slově „vidím“, tvořit tak, aby výsledek s vědomým záměrem působil naprosto přirozeným vzhledem a elegancí.“\n\nZahrada se stává místem sdílení světla, spíše než otevřeným prostorem mezi budovami. Na vzhledu je nezbytné pracovat při vytváření prostorové kontinuity mezi interiérem a exteriérem budovy. Hranice mezi realitou a vynalézavostí umělce tvořícího zahradu mohou být nejasné.\nČínská zahrada podává složitý komplex vjemů.\n\nZahrada je součástí sídla. Obytné budovy jsou součástí architektury čínské zahrady. Stavební prvky jsou základní prvek designu zahrady.\n\nV čínské stavební architektuře tradičních čínských zahrad jsou známy jak nízkopodlažní, jednopatrové a třípatrové budovy. Západoevropská architektura 21. století obvykle vytváří komplexy budov na otevřeném pozemku. To je v kontrastu s tradiční čínskou architekturou, která sestává z budov nebo stavebních celků, které ohraničují celý majetek jako uzavřený komplex s otevřenými prostorami (dvory) uvnitř. Tyto uzavřené prostory, tvořené komplexy budov, se ve starověké Číně nacházejí ve dvou formách:\nDvory uzavřené budovami (\"tching\") však nejsou zahradami a nejsou ani tak nazývány. Ačkoliv to neznamená, že na těchto „prostorách mezi branami“ nemohly být nějaké dekorativní úpravy, nebo bonsaje, nebo dekorativní předměty.\n\nKromě uvedených nádvoří se v čínské architektuře objevuje \"ťüan-lin\", malý krajinářský park, který se vyvinul do \"tching-ťüan\", zahrady sloužící k rozjímání. V celkem osmi sídlech s \"tching-ťüan\" v zahradách v Jang-čou již byly neobvykle uspořádané kameny a komponované výsadby rostlin. Uvedené nálezy prokazují, že starověké čínské zahrady nejsou ve spojení s naplněním potřeb každodenního života, ale spíše způsobem výtvarného umění. \"Tching-ťüan\" je \"chua-jüan\" (doslovně „květinová zahrada“). \"Čcha-fang\", \"chua-tching\" a \"šu-fang\", zelené kouty, jsou postaveny mimo obytné plochy. Značně se liší od \"tching\", který je popisovaný jako objekt obdivu. \n\nZahrada je konstruována tak, aby vypadala nejlépe při pohledu z pavilonu. Dynamičtější i horší pohledy mohou být vytvořeny jako pohledy z cesty v zahradě. Důležité je umístění staveb, které určují průběh cest.\n\nHala, nebo široká předsíň je místo, kde se hosté setkávají s hostiteli. V okolí jsou umístěny ozdobné kameny a vysazeny stromy. V přední části haly jsou vysazeny květiny. Hala má obvykle okna a dveře v průčelí a v zadní stěně, ale existují i případy, v nichž jsou okna a dveře do všech čtyř stran stavby. Návštěvníci zde mohou obdivovat exotické rostliny pěstované v nádobách. Mohou se zde bavit u divadelního představení. Ve starověkých čínských zahradách lobby hraje roli veřejného prostoru. Vyžaduje velký prostor, aby se zde mohlo sejít co nejvíce hostů, ale musí být zdobená ornamenty a je postavená v elegantním architektonickém stylu.\n\nCesty a chodníky tvoří centrální část zahrady. Slouží nejen jako spojení mezi budovami, ale také k rozdělení prostoru. Cesty ukazují zahradu z pohledů, kterými se návštěvníci mohou kochat. Cesta sama o sobě může stát architektonickým stavebním prvkem přidáním střechy a stěn, v kterých mohou být tvarované průhledy rámující pohled na krajinu. Takové stěny s průhledy často mají měsícovitě, nebo kruhovitě tvarované vchody a malá okna ve tvaru vázy nebo ovoce (např. jablka).\n\nTo je místo kde hlava rodiny žije nebo kde se konají rodinné oslavy. Pavilon je většinou umístěn v ose celého komplexu, s dobře koncipovaným designem a elegantní dekorací interiéru. Dělení dveří, otevřené průhledy a starožitné předměty, nebo rarity jsou často používány k rozdělení prostoru. Pavilon často nese půvabný název, například Shen-di „Pavilon mravní čistoty a ctnosti“ a „Pavilon dodržování slušnosti“. Pavilon je podstatnou součástí čínské zahrady. Je to místo klidu a odpočinku. Právě zde je, že je možné zamýšlet se nad skutečností, jak předměty zcela rozdílné povahy vytváří stejně důležité součásti celé zahrady a ač jsou v fyzický rozdílné, nebo v rozporu a jen společně a v harmonii se stanou smysluplným a dokonalým celkem .\n\nPavilonek často leží na břehu řeky nebo rybníka. Bývá lehce stavěný a elegantní, má široké fasády a sedí přímo nad vodou, postavený na kamenných pilířích, zasazen do koryta řeky nebo rybníka. Používá se k dekoraci na břehu jezera nebo řeky.\n\nPatrová komnata je místonst ve vyšším patře. Během dynastie Ming byly často postaveny za halou. V zahradě byly patrové komnaty často používány jako ložnice nebo čítárny, nebo prostě k obdivování krajiny. Protože je vyšší než okolí, často se stává patrová komnata atrakcí sama o sobě. Zejména v případě, když stojí u řeky nebo rybníka, nebo na úpatí hory.\n\nMost není jen dopravní prostředek, ale také slouží ke zkrášlení zahrady a začlenění okolní krajiny do malebného pohledu.\n\nPagoda je hlavní buddhistická stavba. V zahradě se často objevuje v centru celého celku, a je také prvkem pro tvorbu nových scenérií.\n\nPavilonek slouží k odpočinku, nebo vytváření scény a tvoří scénu s výhledem na něj. Pavilonky a altánky se mohou lišit podle velikosti a stylu. Mohou být všech představitelných tvarů. Čtvercové, kulaté, šestihranné, osmihranné. Pavilonek lze nalézt vyčnívající v polovině nebo na konci průchodu, nebo v ohybu. Tam jsou také pavilonky z poloviny skryté ve zdi nebo průchodu.\n\nZdi slouží jako zástěna. Jsou postavené z cihel,nebo z kamene, lze je najít v různých tvarech, jako jsou vlnité stěny a květy osázené stěny. Ve zdech jsou často vytvořena okna k vytváření průhledů, scén které ukazují zahradu v žádoucích pohledech. Horní části stěny a zdi samotné jsou často bohatě zdobené.\n\nDekorativní kameny (kameny čínských vzdělanců), jsou používány jak pro strukturální (vnímání povrchu kamenů oproti okolí) a dekorativní účely (jako skulptury, obelisky). Skulptury tvořené kameny od jezera Tchaj jsou obzvláště ceněné, protože představují moudrost a nesmrtelnost a je možné je získat pouze u zmíněného jezera, západně od Su-čou. Během dynastie Sung to byly nejdražší artefakty v říši. Tyto horniny, v kombinaci s potoky a jezírky, tvoří základní plán zahrady. Čínské slovo pro krajinu, šan-šuej, literárně znamená „hory a vody“, zatímco obecný výraz pro tvoření zahrady znamená „kopání rybníků a hromadění hor“.\n\nČínské zahrady obvykle mívají centrální rybník a několik mimo plynoucích toků. Měkkost vody zjemňuje pevnost hornin a zároveň odráží stále se měnící nebe, architekturu a okolí. Zlaté rybky, kapři a kachny jsou tři nejčastější druhy fauny. Cílem návrhu je vytvořit nádherné scenérie, klidné prostředí, a okouzlující krajinu. Chrámy, pavilonky a krátké mosty jsou v okolí rybníčků a vodních toků běžné. Také malé fontány byly oblíbené.\n\nDlažba v zahradě čínského vzdělance může obsahovat složité vzory podle přírodních zákonitostí nebo být prostě hliněnou pěšinou v závislosti na bohatství a poslání vlastníka. Výzdobu tvoří kaligrafie vytesaná do kamene nebo stěny a mřížových oken. Některá okna mají tvar různých objektů, jako jsou jablka, hrušky, kruhy, pětiúhelníky atd\n\n\"„Svět zahrad“\" - - jedna z přezdívek pro Su-čou\n\nMěsto Su-čou se nachází v jihovýchodní části provincie Ťiang-su. Během období dynastie Suej Su-čou prosperovalo, stalo se centrem obchodu s hedvábím. V období dynastie Sung, senedaleké Chang-čou stalo hlavním městem císařství a Su-čou rostlo také. Stalo se pohodlným útočištěm pro vzdělance, úředníky a obchodníky.\n\nZahradnictví v Su-čou dosáhlo svého vrcholu během dynastií Ming a Čching. Su-čou se stalo centrem zahradnické výroby. Zahrady Su-čou jsou považovány za klasické, jsou standardem pro svoji dobu a styl. V Su-čou bylo více než 280 soukromých zahrad a terénní úpravy se staly uměním zavedených mistrů. Mírné podnebí, spolu s 230 bezmrazými dny a s úhrnem srážek 1100 mm ročně dělá oblast ideální pro zahradnickou tvorbu. Šedesát devět zahrad v Suzhou a okolí je zachováno jako významné národní kulturní dědictví. V roce 1997 UNESCO byly přidány čtyři z největších soukromých zahrad v Suzhou na Seznam světového dědictví, a v roce 2000 UNESCO zařadily historickou část města a dalších pět zahrad v Su-čou jako rozšíření světového dědictví.\n\nZahrada pokorného úředníka () patří s 51.950 m² mezi největším zahrady v Su-čou a obecně je považována za nejkrásnější zahradu v jižní Číně. V roce 1997 byla tato zahrada, spolu s dalšími, zapsána na Seznam světového dědictví UNESCO. Zahrada byla založena jako učenecká zahrada během dynastie Tang, a později chrámovou zahradu pro chrám Ta-chung během dynastie Jüan. V roce 1513, během dynastie Ming císař Čeng-te jmenoval správce Wang Sien-čchena a původně chrámovou zahradu upravil na soukromé vily se zahradami a založil v nádrži umělé ostrovy. Zahrada byla navržena ve spolupráci s renomovanými mingskými umělci. Zahrady byly rozděleny během pozdní dynastie Ming. Zůstaly zanedbané do období dynastie Čching. Za panování císaře Šun-č’a byly významně přebudovány a opět rozděleny na části Šu-jüan a Fu-jüan .\n\nDnešní zahrada je proto jen velmi vzdáleně podobná nejstarší verzi, ale velmi se podobá vzhledu, který měla v období pozdní dynastie Čching, s četnými pavilony a mosty mezi bludištěm spojených nádrží a ostrovů. Skládá se ze tří hlavních částí, které sen nacházejí okolo velkého jezera: centrální část (Čuo-čeng-jüan), východní část (kdysi nazývaná Kuej-tchien jüan-ťü) a západní část (Vedlejší zahrady). Dům se nachází v jižní části zahrady. Celkem zahrada obsahuje 48 různých budov, 21 vzácných starých stromů a více než 700 bonsají.\n\nZahrada Mistra rybářských sítí () se nachází v Su-čou, pokrývá 5400 m² a je rozdělena do dvou částí. Dům tvoří východní a zahrada západní část. Zahradní stavby jsou určeny pro čtení, malování, odpočinek a popíjení čaje, nebo k malé hostině s přáteli. V zahradě stojí 22 budov.\n\nZahrada byla založena před 800 lety v roce 1140 př. n. l. a přestože její podoba se výrazně změnila, jméno a duch zahrady stále zůstávají nedotčeny. Zahrada Mistra rybářských sítí je považována především mezi znalci za příklad zvládnutí techniky relativního rozměru, kontrastu ,vrstev, hloubky pohledu a „vypůjčeného pohledu“, scenérií napodobující přírodu. Zatímco primární účel zahrady se změnil v průběhu doby, její schopnost inspirovat návštěvníky intelektuálně a duchovně zůstává beze změny.\n\nPůvodní jméno Rybářův odpočinek (Jü-jin), bylo inspirováno jednoduchým a osamělým životem čínského rybáře. Zahrada během doby zpustla, až o šest století později ji obnovil Sung Cung-jüan, vysloužilý úředník vlády dynastie Čching, během období (1735–1796). Ten drasticky přebudoval zahradu a přidal několika budov, ale udržel ducha místa a zvolil pro zahradu nové jméno Zahrada Mistra rybářských sítí. Čchü Jüan-cchun, učenec zběhlý v klasice a literatuře, prý provedl další úpravy zahrad během osmnáctého století. V průběhu let, byla zahrada dále upravována. Na počátku 20. století sloužil jako ateliér slavného krajináře Čang Ta-čchiena.\n\nZahrada Prodlévání () má rozlohu 23.310 m a je obdivována pro způsob nakládání s přechody mezi různými druhy architektonických forem. Budovy tvoří jednu třetinu z celkové plochy zahrady. Chrám a dům leží v jižní části zahrady. Součástí zahrady je umělé horské jezero, střední část zahrady je původní pozemek Východní zahrady Sü Ťiung-čchinga, později Liou Šuem rozšířený a přejmenovaný na vilu Chan-pi. Tato část je považována za nejlepší oblast celé zahrady. Východní, severní a západní části připojil koncem 19. století k zahradě Šeng Sü-žen. Východní část je známá pro své zvláštně tvarované vápence, severní tvoří část idylické přírodní scény, a v západní části jsou středem obdivu lesnaté kopce kopců. Západní část zahrady je dobře vypadajícím příkladem použití kopců pokrytých žlutými kameny a osázených javory. Prostorem protéká klikatící se potok lemovaný broskvoněmi a převislými vrbami.\n\n\nChang-čou je město proslulé krásami zahrad obklopujících paláce i domy obchodníků. Symbolem města je strom kafrovník lékařský \"(Cinnamomum camphora)\" a bylina osmant vonný \"(Osmanthus fragrans)\". Benátčan Marco Polo navštívil Chang-čou ve 13. století. Jeho kniha hovoří o městě. Podle něj je „\"nezpochybnitelně nejjemnější a nejvznešenější na světě\"“.\nVe 14. století, proslulý marocký cestovatel Ibn Battuta o Chang-čou řekl, že je to „\"největší město, které viděl na tváři země\"“.\n\nChang-čou je známé po celém světě pro své úchvatné scenérie kolem Západního jezera. Na jezeře jsou čtyři ostrovy, Ku-šan (Osamělý kopec), Siao-jin-čou (Malý vílí ostrov), Střední pavilon a Mohyla Žan-kung. Součástí Západního jezera jsou také zachovalé přírodní zahrady. Od dávných dob bylo velké množství pavilonů, teras, altánů postaveno na ostrovech a na břehu jezera. Výsledkem jsou klasické čínské zahrady, které jsou malebně roztroušené a spojené s přirozenou krásou jezera.Zahrady u Západního jezera se liší od všech soukromých zahrad v dolním toku Jang c'.\n\n\n\nNěkolik autentických čínských zahrada bylo vybudováno mimo Čínu.\n\n\n"}
{"id": "465951", "url": "https://cs.wikipedia.org/wiki?curid=465951", "title": "Přistání (kniha)", "text": "Přistání (kniha)\n\nPřistání je název knihy, kterou napsal český spisovatel Karel Blažek. Jedná se o žánr science fiction.\n\nVydavatel knihy bylo brněnské nakladatelství Blok v roce 1979. Vytištěna byla v Brně v nákladu 14 000 knih. Grafické úpravy obálky a vazby udělal Václav Houf. Prodejní cena byla 19 Kč. Má 176 stran, samotný příběh je stran 169.\n\nMladík Adam, který je povoláním ošetřovatel zvířat v zoo, žije svůj všední život v Čechách na sklonku 20. století . Zajímá se o astronomii, ovšem mnohem víc o děvčata. Náhodně se seznámí s záhadnou dívkou Lucií a zamiluje se. V příběhu hrají velkou roli jeho sny, plné výjevů rázu sci-fi. Příběh končí přistáním hvězdoletu mimozemšťanů z Danebu na Zemi u města Adama. Tajemná Lucie, přezdívaná jimi Zářící, byla předsunutou agentkou výpravy. \n\nPodstatou, největší částí románku je líčení milostného vzplanutí Adama k dívce Lucii, motiv SF je druhotný. \n\n"}
{"id": "465955", "url": "https://cs.wikipedia.org/wiki?curid=465955", "title": "Alexandr Karađorđević (rozcestník)", "text": "Alexandr Karađorđević (rozcestník)\n\nAlexandr Karađorđević může být:\n\n"}
{"id": "465960", "url": "https://cs.wikipedia.org/wiki?curid=465960", "title": "Alexandr I.", "text": "Alexandr I.\n\nAlexandr I. může být:\n\n\n\n\n\n"}
{"id": "465964", "url": "https://cs.wikipedia.org/wiki?curid=465964", "title": "Kija (manželka Achnatona)", "text": "Kija (manželka Achnatona)\n\nKija byla ve starověkém Egyptě, v době 18. dynastie, vedle velké královské manželky Nefertiti, vedlejší manželkou panovníka Amenhotepa IV./Achnatona, pravděpodobně také matkou jeho druhého nástupce a Achnatonova syna Tutanchamona. Podle současných poznatků se sice nikdy nestala \"„velkou královskou manželkou“\", po jistou dobu ale nepochybně měla velice významné postavení. Dochované prameny svědčí pro to, že ještě za Achnatonova života, po smrti královny-matky Teje, byly připomínky jejího vlivu záměrně odstraňovány a nahrazovány rostoucím vlivem nejstarší faraonovou dcerou a manželkou Meritaton; bližší okolnosti ovšem není možné zjistit. Byla původním vlastníkem některých předmětů nalezených v hrobce KV 55 v Údolí králů. Podle některých badatelů se její postava za následující dynastie stala inspirací pro Povídku o dvou bratrech.\n\nJejí neobvyklé jméno bylo považováno za „domácké“; z toho někteří badatelé usuzují, že může být i odvozeno z původního jména neegyptského a že Kija by mohla být naharinskou princeznou Taduchepou, dcerou krále Tušratty, která se měla stát další z manželek Amenhotepa III., ale do Egypta přicestovala přibližně v době jeho smrti. Sňatek se uskutečnil, nicméně není jisté, zda s Amenhotepem III. nebo s jeho nástupcem Amenhotepem IV. Oporou domněnku o cizím původu je Kijin neobvyklý titul \"ta šepset\" – „vznešená paní“, který se na jedné z vesetských hrobových kaplí objevuje jako „vznešená paní z Naharinu“.\nV poslední době je tato domněnka zpochybňována, nicméně je možné, že v době 18. dynastie se uvedený titul užíval pro určitý typ cizích princezen, takže Kijino spojení s Mitannií nelze vylučovat. Joyce Tyldesley spekuluje, zda to nemohl být právě Kijin cizí původ, co znemožňovalo, aby se stala \"velkou královskou manželkou\", stejně tak tomu ovšem mohlo být prostě proto, že toto místo bylo obsazeno Nefertiti. Mezi badateli ovšem v současné době převažuje názor, že Kijino jméno je zcela egyptské a že nic nenasvědčuje tomu, že by pocházela z cizí země.Podle posledních výzkumů z vědeckých analýz DNA bylo potvrzeno, že byla jednou z dcer Amenhotepa III. a královny Teje, sestrou Achnatona a také matkou Tutanchamona. Její poškozená mumie(mladší dáma) nalezená vedle mumie matky královny Teje (starší dáma), v hrobce KV35, však jeví znaky násilného odstranění.\n\nKija je poprvé doložena přibližně před 9. rokem Achnatonovy vlády, v němž došlo ke změně způsobu zápisu jména boha Atona. Původně se nijak nepřibližovala oficiálnímu postavení královny: byl pro ni vytvořen neobvyklý speciální titul \"„velmi milovaná manželka krále“\" a nedisponovala žádnými oficiálními královskými odznaky (např. ureem nebo kartuší). Byla zřetelně odlišována od královské manželky Nefertiti, ale na druhou stranu se také vyčlenila ze skupiny jiných žen z královského harému. Testy DNA u mumie jejího syna a krále Tutanchamona dokazují, že Kija měla královský původ, protože byla dcerou krále a sestrou Achnatona, což bylo v královských dynastiích v této době zcela obvyklé.\n\n\n"}
{"id": "465970", "url": "https://cs.wikipedia.org/wiki?curid=465970", "title": "Seznam stanic metra v Paříži", "text": "Seznam stanic metra v Paříži\n\nSeznam stanic metra v Paříži je abecední přehled všech stanic pařížského metra. Obsahuje nejen stanice, které se nacházejí na území města Paříže, ale i za jeho hranicemi na předměstích. Stanice, které byly zrušené a uzavřené nebo jsou pouze plánované či jsou dosud ve výstavbě a nebyly ještě zprovozněny, tento seznam nezahrnuje. Seznam rovněž neobsahuje samostatné stanice linek RER, které mají mnohdy totožné nebo podobné názvy.\n\nSeznam je řazen podle české abecedy, takže stanice začínající písmenem \"Ch\" jsou řazeny samostatně. Stanice, které začínají členem určitým \"La\", \"Le\" nebo \"Les\" jsou řazeny pod písmenem \"L\". Názvy stanic jsou v úplném znění včetně podnázvů psaných \"kurzívou\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "465972", "url": "https://cs.wikipedia.org/wiki?curid=465972", "title": "Křesťanská akademie Řím", "text": "Křesťanská akademie Řím\n\nKřesťanská akademie Řím patří mezi nejstarší česká exilová nakladatelství.\n\nPočátky spadají do konce května 1950. Byla ustavena jako studijní a ediční ústav Cyrilometodějské ligy, nedlouho předtím založené v Londýně. Duchovním otcem vydavatelství byl prof. Karel Vrána. Křesťanská akademie sídlila v Nepomucenu v Římě. Jádro vydavatelské činnosti spočívalo ve dvou edičních řadách - \"Vigilie\" (od 1953 dosud, do roku 1989 70 sv.) a \"Studium\" (od 1951 dosud, v roce 2011 vyšel 195. svazek). Množství svazků knižnic \"Studium\" a \"Vigilie\" vyšla ve spolupráci s dalšími exilovými nakladatelstvími a spolky (\"CCC Haarlem, Kruh přátel českého baroka, Opus Bonum, Speranza, Stojanov\").\n\nDalší ediční řady: „\"modrá řada\"“ (1960–1968, zjištěno 9 sv.); \"Druhý vatikánský sněm\" (1967–1988, 11 sv.); \"Sůl země\" (1967–1989, 13 sv.); \"náboženská edice (název vždy uváděn s malým začátečním písmenem, 1967–1990, 100 sv.\"); \"Katechetická edice\" (1968–1971, 8 sv., většinou určena dětem); \"Skála\" (1976–1986, 14 sv.).\n\n\"Křesťanské akademie\" sídlila na adrese Via Concordia č. 1 v Římě. Do roku 1989 vydala celkem cca 280 publikací. Náklad se obvykle pohyboval mezi 400 a 1000 výtisků. Nejčastěji spolupracovala s tiskárnou Pontificia Universita Gregoriana (P. U. G.) v Římě, později též s PRO v Římě a s tiskárnou Prostampa. \n\nOd devadesátých let se vydavatelská činnost \"Křesťanské akademie\" omezila na koprodukci s nakladatelstvími, která do svých edičních plánů zařazují jednotlivé svazky dvou základních knižnic \"Křesťanské akademie\" a rámcově respektují jejich programové vymezení. Přenesla do Česka postupně veškeré své aktivity a v roce 2006 pod názvem \"Křesťanská akademie Řím\" přijala právní formu občanského sdružení se sídlem v Praze.\n\nEdice, ve které vyšlo do roku 1989 70 svazků, byla určena pro původní exilovou i domácí básnickou a prozaickou tvorbu.\n\n\nEdice (v letech 1951 - 1988 vyšlo 36 svazků, do r. 2008 193 sv.) byla určena převážně pro díla filozofická a esejistická.\n\n\nRůznorodé náboženské tituly (liturgická i katechetická díla, církevní dějiny, modlitby, homiletika, katolická dogmatika, životopisy svatých) byly zahrnuty do \"náboženské edice);\" název je vždy uváděn s malým začátečním písmenem (v letech 1967–1990 vyšlo 100 svazků). Součástí edice byly tematická řada \"Druhý vatikánský sněm\" (1967–1988, 11 svazků) a hagiografická knižnice \"Sůl země\" (1967–1989, 13 svazků)\".\"\n\n\n\n\n\nV letech 1976 - 1986 vyšlo 14 svazků. V edici vycházely papežské encykliky, projevy a oficiální vatikánské dokumenty. \n\n"}
{"id": "465974", "url": "https://cs.wikipedia.org/wiki?curid=465974", "title": "Argentine (stanice metra v Paříži)", "text": "Argentine (stanice metra v Paříži)\n\nArgentine je nepřestupní stanice pařížského metra na lince 1, která se nachází na hranicích 16. a 17. obvodu v Paříži na \"Avenue de la Grande Armee\".\n\nStanice byla pro veřejnost otevřena 1. září 1900 pod jménem \"Obligado\". Do té doby stanicí vozy projížděly bez zastavení.\n\nV rámci modernizace a přechodu automatického provozu na lince 1, probíhaly do konce roku 2008 ve stanici stavební práce. Nástupiště byla rozšířena o víkendu 20. a 21. září 2008.\n\nPůvodní název stanice zněl \"Obligado\" podle nedaleké ulice \"Rue Obligado\", která nese jméno bitvy, kde francouzsko-britská vojska zvítězila v roce 1845 nad Argentinou.\n\nStanice změnila název 25. května 1948 na dnešní \"Argentine\" v návaznosti na změnu ulice \"Rue Obligado\" na \"Rue Argentine\". Stalo se tak na výraz díků za velkorysou pomoc ve formě zásob potravin, kterou Argentina poskytla Francii během prvních dnů po válce.\n\nStanice má dva vchody na \"Avenue de la Grande-Armée\" před domy 36 a 37.\n"}
{"id": "465975", "url": "https://cs.wikipedia.org/wiki?curid=465975", "title": "Buková (Třešť)", "text": "Buková (Třešť)\n\nBuková (), jedna z částí města Třešť, se nachází dva kilometry severozápadně od centra města. Její název je odvozen od bukových lesů, které ves v dřívějších dobách obklopovaly. Jedná se o typickou zemědělskou obec, v současnosti obklopenou obdělávanými pozemky a nikoli lesy (jak tomu bylo dříve).\n\nNázev se vyvíjel od varianty Bukowa (1358), Bukowe (1385), Buckau (1678), Bukau (1718, 1720, 1751), Bukau a Bukowa (1846), Buckau a Bukov (1872) až k podobě Buková v roce 1881. Místní jméno vzniklo z přídavného jména buková.\n\nPrvní zmínka o obci pochází z roku 1359. Byla součástí třešťské domény, jejíž osudy sdílela až do zrušení panství v roce 1848. Po třicetileté válce je zde zaznamenáno 14 osedlých, počet obyvatel se tedy mohl pohybovat mezi 60 až 90. Mezi nejstarší příjmení, která se v obci vyskytují, patří Lysý, Topinka a Roháček.\n\nV letech 1869–1879 byla osadou obce Jezdovice, v letech 1880–1980 byla samostatnou obcí, 1. dubna 1980 se stala místní částí města Třešť.\n\nBuková leží v okrese Jihlava v Kraji Vysočina. Nachází se 4 severozápadně od Třeště a 5 km východně od Batelova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Otínská pahorkatina. Průměrná nadmořská výška činí 608 metrů. Nejvyšší bod, Hanzalka (663 m n. m.), leží jihozápadně od vsi. Jižní hranici katastru tvoří Sovův potok, východní částí katastru prochází Bukovský potok, na němž se rozkládají rybníky Broum a Zákotský rybník. V katastru Bukové leží přírodní památka Bukovské rybníčky se zachovalou typickou vodní vegetací s dominantními druhy mokřadních rostlin. Na zahradě za domem čp. 9 roste památná 30metrová lípa velkolistá, jejíž stáří bylo roku 2009 odhadováno na dvě stě let.\n\nPodle sčítání 1930 zde žilo v 34 domech 177 obyvatel. 177 obyvatel se hlásilo k československé národnosti. Žilo zde 177 římských katolíků.\n\nRodinná farma Zahradníkových se specializuje na chov hovězího dobytka. Firma byla založena v roce 1992. Bukovou prochází silnice III. třídy č. 4021 ke komunikaci II. třídy č. 402 do Třeště. Dopravní obslužnost zajišťují dopravci ICOM transport, AZ BUS & TIR PRAHA a ČSAD Jindřichův Hradec. Autobusy jezdí ve směrech Dačice, Telč, Pelhřimov, Praha, Počátky, Třešť, Jihlava a Jemnice.\n\nDěti dojíždějí do základní školy v Třešti. Působí zde Sbor dobrovolných hasičů Buková. Nachází se zde kulturní dům, který byl přestavěn ze školní budovy z 19. století. Na návsi stojí dětské a volejbalové hřiště.\n\n\n"}
{"id": "465976", "url": "https://cs.wikipedia.org/wiki?curid=465976", "title": "PL/M", "text": "PL/M\n\nPL/M (zkratka \"Programming Language for Microcomputers\" = programovací jazyk pro mikropočítače) je vysokoúrovňový programovací jazyk vyvinutý Garym Kildallem roku 1972 pro mikroprocesory Intel.\n\nJazyk začleňoval ideje z PL/1, Algol a XPL, a měl integrovaný makroprocesor. Neobsahoval žádné standardní vstupní nebo výstupní rutiny jako jiné moderní jazyky (Pascal, nebo BASIC). PL/M je původní implementace jazyka pro operační systém CP/M. \n\nPL/M kompilátory byly provedeny pro tyto procesory / jednočipy: Intel 4004, 8008, 8080, 8085, 8051, 8052, 8096, 80196, 8086/8088, 80186/80188, 80286 a 80386. Zatímco některé PL/M kompilátory byly nativní, což znamená, že běžely na systémech s použitím stejného mikroprocesoru, např. pro operační systém Intel ISIS, existovaly také křížové překladače, které běžely na jiném operačním systému (DOS od Microsoftu nebo VAX/VMS od Digital Equipment Corporation).\n\nPL/M již není delší dobu společností Intel podporován, ale trh s náhradními nástroji, jako je PL/M-to-C existují (externí odkazy viz níže).\n\n"}
{"id": "465977", "url": "https://cs.wikipedia.org/wiki?curid=465977", "title": "Cikády", "text": "Cikády\n\nCikády (Cicadoidea) je nadčeleď hmyzu patřící dříve mezi stejnokřídlé, dnes je řazena do řádu polokřídlí (Hemiptera).\n\nDospělý jedinec je dlouhý kolem 2–5 cm, některé tropické druhy však dosahují i délky 15 cm. Cikády mají velmi dobré velké oči, umístěné odděleně na stranách hlavy, kromě nich mají ještě tři malá očka umístěná nad nimi. Dalšími znaky jsou poměrně krátká tykadla a blanitá křídla. Pouštní cikády se také jako jedny z mála dokáží ochlazovat pocením. Samečci vyluzují charakteristické hlasité cvrkavé zvuky pomocí membrány na zadečku. Jde o nejhlučnějšího zástupce z říše hmyzu. Cikády také můžeme nalézt u moře.\n\n"}
{"id": "465978", "url": "https://cs.wikipedia.org/wiki?curid=465978", "title": "Robert Altman", "text": "Robert Altman\n\nRobert Bernard Altman (20. února 1925, Kansas City, Missouri, USA – 20. listopadu 2006, Los Angeles, Kalifornie, USA) byl americký režisér, scenárista a producent. Jako režisér byl celkem pětkrát nominovaný na Oscara, v roce 2006 získal cenu Americké akademie filmových umění a věd Oscar za celoživotní dílo, držitel ceny Zlatý glóbus za film Gosford Park i ceny Emmy.\nPo mnoho let pracoval jako televizní režisér. V americkém filmu se prosadil teprve válečnou tragikomedií z doby korejské války \"MASH\" z roku 1970 (která později inspirovala i vznik stejnojmenného televizního seriálu, ale už bez jeho účasti). V roce 1975 natočil úspěšný snímek \"Nashville\".\n\nOd roku 2006 je držitelem Oscara za celoživotní dílo.\n\nRobert Altman byl třikrát ženatý. první manželkou byla LaVonne Elmerová (1946–49), se kterou měl jedno dítě, dceru Christine (* 1947). Podruhé se oženil s Lotus Corelliovou (1954–57), s ní měl dva syny, Mika (* 1955) a Stephena (* 1957). V roce 1959 se oženil s Kathryn Reedovou, se kterou žil až do své smrti. Ze svazku měl také dvě děti, syna Roberta Reeda (* 1960) a adoptovaného syna Matthewa R. (* 1966).\n\nPříčinou smrti byla leukémie.\n\n\n\n\n\n"}
{"id": "465979", "url": "https://cs.wikipedia.org/wiki?curid=465979", "title": "Esplanade de la Défense (stanice metra v Paříži)", "text": "Esplanade de la Défense (stanice metra v Paříži)\n\nEsplanade de la Défense je nepřestupní stanice pařížského metra na lince 1, která se nachází na východním konci obchodní čtvrti La Défense na hranici obcí Courbevoie a Puteaux.\n\nStanice byla otevřena 1. dubna 1992 při prodloužení linky na západ v úseku stanic Pont de Neuilly ↔ La Défense.\n\nSpolečnost RATP původně počítala s vedením linky po povrchu, což by bylo méně nákladné než tunelem pod Seinou, nakonec však byla zvolena podzemní varianta, takže plány na výstavbu stanice \"La Défense - Michelet\" ze 70. let zůstaly nevyužity.\n\nStanice se skládá z centrálního nástupiště a bočních kolejí a je umístěna v jednom z tunelů, kterými vede dálnice A14 pod La Défense. Stanice je zakryta velkou deskou, na které se nachází bazén, který je dílem řeckého umělce Takise. V mělké nádrži je umístěno 49 barevných nasvícených sloupů různé výšky (3,5 až 9 metrů).\n\nDalší výzdobou jsou sochy, které byly instalovány u vstupu do stanice. U východu ze stanice byla v září 2008 rovněž otevřena výstavní galerie \"Moretti\". Východní část stanice ve směru na Paříž se otevírá do volného prostoru, takže je odtud výhled na Vítězný oblouk.\n\nJméno stanice vyplývá z její polohy, neboť leží na východním okraji centrálního volného prostranství (esplanády) čtvrti La Défense.\n\n"}
{"id": "465980", "url": "https://cs.wikipedia.org/wiki?curid=465980", "title": "Otakar Odložilík", "text": "Otakar Odložilík\n\nOtakar Odložilík (12. ledna 1899 Kostelec u Holešova – 14. července 1973 Bohinje, Jugoslávie) byl český historik, žák Václava Novotného, profesor na Filozofické fakultě Univerzity Karlovy, později také jako profesor na několika amerických univerzitách (např. Columbia University a University of Pennsylvania). Odborně se zabýval především dějinami českého protestantismu.\n\nStudoval postupně na gymnáziích v Přerově, ve Valašském Meziříčí a v Kroměříži. Následně absolvoval historii na Filozofické fakultě Univerzity Karlovy, kde byl žákem Václava Novotného. Studia zakončil v roce 1923 získáním doktorátu za práci \"Jednota bratří Habrovanských\". Současně v letech 1920-1923 absolvoval studium na Státní archivní škole a poté nastoupil do archivu ministerstva vnitra.\n\nNa FF UK se habitoval pro československé dějiny prací \"Z počátku husitství na Moravě. Šimon z Tišnova a Jan Vavřinec z Račic\" a 1926 byl jmenován docentem československých dějin. Po habilitaci začal přednášet na FF UK. V roce 1934 byl jmenován mimořádným profesorem na FF UK.\n\nV roce 1939 emigroval do USA, kde působil nejdříve na Univerzity of Colorado v Boulderu, poté na Univerzity of Pennsylvania ve Washingtonu, Northwestern University v Evanstonu a nakonec na Columbia University v New Yorku. V roce 1945 se vrátil z exilu zpět do Československa a začal opět přednášel na FF UK již jako řádný profesor.\n\nV květnu 1948 odjel na pozvání do USA a přednášel tam na University of Colorado v Boulderu. V USA již zůstal a působil na Univerzity of Kansas a na Columbia University v New Yorku. Od roku 1955 působil až do svého odchodu do důchodu v roce 1969 jako profesor na University of Pennsylvania ve Philadelphii. V USA žil až do své smrti, podnikal ale četné cesty do Evropy. Při jedné z nich v roce 1973 zemřel a byl pohřben.\n\n\n"}
{"id": "465982", "url": "https://cs.wikipedia.org/wiki?curid=465982", "title": "Intel 8096", "text": "Intel 8096\n\nIntel 8096 je 16bitový mikropočítač harvardské architektury (rodina MCS-96). Oproti starším modelům jako 8051 či 8048, ze kterých vychází, obsahuje navíc A/D převodník na vstupu a D/A převodník na výstupu, může tedy zpracovávat i analogový signál. Krom převodníků zahrnuje celé zařízení ještě:\n\n\nNa čipu je integrováno cca 120 000 tranzistorů. Dnes prodávané modifikace jsou 32bitové. Napájen byl pomocí +5 V. Existují i simulátory (viz odkazy níže).\n\n"}
{"id": "465985", "url": "https://cs.wikipedia.org/wiki?curid=465985", "title": "Les Sablons (stanice metra v Paříži)", "text": "Les Sablons (stanice metra v Paříži)\n\nLes Sablons je nepřestupní stanice pařížského metra na lince 1 na pařížském předměstí Neuilly-sur-Seine. Stanice se nachází pod \"Avenue Charles de Gaulle\" v místě, kde se s ní kříží ulice \"Rue Louis-Philippe\" a \"Rue d'Orléans\".\n\nStanice byla otevřena 29. dubna 1937 při prodloužení linky mezi Porte Maillot a Pont de Neuilly.\n\nV rámci modernizace a přechodu na automatický provoz na lince 1, probíhaly od roku 2008 ve stanici stavební práce. V červenci a srpnu 2009 byla rozšířena a upravena nástupiště a instalovány bezpečnostní dveře.\n\nJméno stanice \"Les Sablons\" znamená v překladu \"jemné písky\" a je odvozeno od pískoven, které v této čtvrti kdysi existovaly, a ve kterých se těžil písek na stavební práce v Paříži.\n\nNa informačních tabulích je oficiální název stanice doplněn ještě podnázvem psaným malým písmem: \"Jardin d'acclimatation\". Jedná se o nedaleký odpočinkový park v Bois de Boulogne.\n\n\n"}
{"id": "465987", "url": "https://cs.wikipedia.org/wiki?curid=465987", "title": "Zelinářství", "text": "Zelinářství\n\nZelinářství je obor zahradnictví a zemědělství zabývající se praktickým pěstováním rostlin, bylin nazývaných jako zelenina a také obor zabývající se jejich studiem. Zelenina může být použita i jako okrasná rostlina.\n\nSpeciálním oborem zelinářství je zelinářské semenářství.\n\nSlovem zelinářství pak může být označován i maloobchodní prodejna se sortimentem Ovoce-zelenina.\n"}
{"id": "465988", "url": "https://cs.wikipedia.org/wiki?curid=465988", "title": "Pont de Neuilly (stanice metra v Paříži)", "text": "Pont de Neuilly (stanice metra v Paříži)\n\nPont de Neuilly je nepřestupní stanice pařížského metra na lince 1 na pařížském předměstí Neuilly-sur-Seine. Stanice se nachází pod \"Avenue Charles de Gaulle\", na povrchu je promenáda, ze které je výhled na čtvrť La Défense.\n\nStanice byla otevřena 29. dubna 1937, když sem byla prodloužena linka ze stanice Porte Maillot. Do roku 1992 byla \"Pont de Neuilly\" konečnou stanicí linky 1.\n\nV červnu a červenci 2009 byla rozšířena a upravena nástupiště a instalovány dveře, takže se stala druhou stanicí vybavenou těmito dveřmi po stanici Bérault.\n\nStanice má název po nedalekém mostu přes Seinu, který spojuje Neuilly-sur-Seine na levém břehu a města Puteaux s Courbevoie na pravém. Mezi lety 1940–1950 se stanice jmenovala \"Pont de Neuilly, Avenue de Madrid\".\n\nStanice má tři východy na \"Avenue Charles de Gaulle\" před domy č. 185, 205 a 209.\n"}
{"id": "465990", "url": "https://cs.wikipedia.org/wiki?curid=465990", "title": "Cary Grant", "text": "Cary Grant\n\nCary Grant, vlastním jménem Archibald Alexander Leach (18. ledna 1904 v Horfield, Bristol, Spojené království - 29. listopadu 1986, Davenport, Iowa, USA) byl anglo-americký herec, jedna z nejmilovanějších a nejpopulárnějších mužských hollywoodských hereckých hvězd klasické filmové éry. Během 34 let filmové kariéry natočil 72 filmů. Byl oblíbeným hercem Alfréda Hitchcocka, hrál hlavní roli ve čtyřech jeho filmech. Většinou je však spojován s klasickými komediemi zlaté hollywoodské éry jako lehce popletený, ale zároveň elegantní, mužně krásný a vtipný hrdina. Narodil se v Anglii ve městě Bristol. Pocházel z chudého prostředí a už jako velmi mladý odjel s akrobatickou skupinou do Ameriky, kde se rozhodl zůstat a prosadit se jako herec. Usadil se v New Yorku a začal se úspěšně uplatňovat v divadle, později získal smlouvu na film a vydal se do Hollywoodu. První filmy natočil pro společnost Paramount a stal se známou filmovou hvězdou. Byl průkopníkem v tom, že po vypršení první dlouhodobé smlouvy se už nikdy nezavázal exkluzivní smlouvou žádnému studiu. Pro svůj postoj a nezávislost na Akademii byl opomíjen při udělování filmových cen a nikdy nezískal Oscara za konkrétní filmovou roli, i když byl dvakrát nominován. Teprve v r. 1970 mu byl udělen čestný Oscar za celoživotní přínos světové kinematografii. Filmovou kariéru ukončil v r. 1966.\n\nArchibald Alec (Alexandr) se narodil v Bristolu jako druhé dítě Elsie a Eliase Leachových. Jejich první syn John zemřel na tuberkulózní zánět mozku těsně před prvními narozeninami. Otec pracoval jako krejčí a žehlič oděvů, byli velmi chudobní. Manželství rodičů nebylo šťastné, otec trávil mnoho času mimo domov a nakonec si založil druhou domácnost. Archie vyrůstal sám s matkou, ale v deseti letech se dozvěděl, že matka náhle zemřela na infarkt. Otec ho odmítl vzít k sobě, chlapec žil u příbuzných. Ve čtrnácti letech byl vyloučen ze školy a přidal se ke skupině toulavých artistů a komediantů Boba Pendera. Získal zde mnoho pohybových dovedností, při nichž mohl uplatnit vrozené sportovní nadání. V r. 1920 byla skupina pozvána do USA, kde vystupovala po kabaretech jako akrobati na chůdách. Po dvou letech se Bob Pender chtěl vrátit zpět do Anglie, ale Archie Leach se rozhodl zůstat v New Yorku a skupinu opustil. Živil se jako příležitostný společník bohatých dam, prodával na ulici kravaty a hledal uplatnění v kabaretech. V r. 1927 získal malou roli v muzikálu \"Zlaté štěstí\" a následně účinkoval v dalších představeních na Broadwayi. Povšimlo se ho studium Paramount a nabídlo mu krátkou úlohu ve filmu Sue ze Singapuru. Po jejím dokončení odjel Archie Leach v lednu 1932 do Hollywoodu, aby se stal filmovým hercem. Společnost Paramount právě hledala mužského hrdinu přitažlivého zevnějšku a nabídla mu pětiletou exkluzivní smlouvu. Požadovala změnu jména a shodli se na pseudonymu Cary Grant.\n\nV r. 1932 natočil Grant v Hollywoodu celkem nevýrazných 8 filmů, z nichž za zmínku stojí \"Plavovlasá Venuše\" (\"Blond Venus\") s Marlen Dietrichovou. Větší pozornost Cary Grant vzbudil po boku Mae Westové v hlavní mužské roli v komerčně úspěšném filmu \"Křivdila mu\" (\"She Done Him Wrong)\".\n\nPři natáčení jednoho z filmů se Grant seznámil s o šest let starším hercem Randolphem Scottem, který se stal jeho dlouholetým přítelem a společně si pořídili malý dům. Toto přátelství bylo důvodem pro vznik pochybností o jeho sexuální orientaci. Grant navázal komplikovaný vztah s mladou herečkou Virginií Cherillovou, která se stala začátkem r.1934 jeho manželkou. Mezitím se při pobytu v Anglii dozvěděl od svého otce šokující zprávu o tom, že jeho matka je naživu a žije v léčebně pro duševně choré. Na synův zásah byla po devatenácti letech prohlášena za uzdravenou a mohla se vrátit do svého domku v Bristolu ke svým příbuzným. Odmítla jet se synem do Ameriky.\n\nPo návratu do Hollywoodu se vztahy mezi manžely neustále zhoršovaly, neboť Randolph Scott se trvale vyskytoval v jejich blízkosti a Grant byl zklamán i profesně, protože studio ho neuvolnilo pro roli ve filmu Vzpoura na Bounty, o kterou velmi stál. V březnu 1935 bylo manželství rozvedeno. Cherillová tvrdila, že musela čelit domácímu násilí. Grantova kariéra se nevyvíjela úspěšně a filmy, které v tomto období natočil u diváků propadly včetně komedie \"Sylvie Scarlettová (Sylvia Scarlett)\", v níž poprvé hrál s Katharine Hepburnovou. V roce 1936 se Randolph Scott oženil a Grant odjel do Anglie, kde přijal roli v nezávislém snímku \"Úžasná dobrodružství Ernesta Blisse\" (\"The Amazing Quest of Ernest Bliss\"). V něm se poprvé projevily jeho hlavní charakteristické rysy: šarm, dokonalý vzhled, vtip a slušnost.\n\nGrant nebyl spokojen s přístupem studia Paramount k jeho osobě (hlavní hvězdou byl Gary Cooper) a odmítl koncem roku 1936 obnovit smlouvu, což byl v té době neslýchaný čin a riskantní krok. Stal se první nezávislou hollywoodskou hvězdou. Současně rezignoval na místo v Akademii, která byla studii ovládána. Kromě výrazného zlepšení finanční situace mu nové postavení uvolnilo ruce při výběru filmů a přineslo průlom v jeho kariéře. Hned první komedie natočené v r. 1937 \"Přátelé z onoho světa (Topper)\" a \"Nahá pravda (The Awful Truth\") znamenaly velký komerční úspěch a Cary Grant v nich podal výkon, který ho zařadil mezi největší filmové idoly. Také jeho další filmy z let 1938 až 1940, přestože nebyly vždy komerčně úspěšné, patří dnes mezi filmovou klasiku: \"Leopardí žena\", \"Prázdniny\", \"Příběh z Filadelfie\" v nichž hrál znovu s Katharine Hepburnovou nebo \"Jeho dívka Pátek\" s Rosalind Russellovou. Cary Grant se v nich představil jako charakterní komik okouzlujícího zjevu se specifickým smyslem pro humor a nezaměnitelným britským přízvukem. Za výkon ve filmu \"Serenáda za úsměv (Penny Serenade)\" z r. 1941 získal svou první nominaci na Oscara.\n\nK vrcholům Grantovy herecké práce však patří především role ve filmech Alfreda Hitchcocka, který dokázal objevit i hlubší a temnější stránky jeho povahy. Jejich inspirující spolupráce započala v roce 1941 thrillerem Podezření (\"Suspicion\") a později spolu natočili další tři filmy : \"Pochybná žena\" (\"Notorious\") z r. 1946, \"Chyťte zloděje\" (\"To Catch a Thief\") z r. 1955 a Na sever severozápadní linkou (\"North by Northwest)\" z r. 1959.\n\nV soukromém životě prošel v letech 1942 – 45 manželstvím s bohatou Američankou Barbarou Huttonovou, dědičkou obchodního řetězce. V červnu 1942 se Cary Grant stal občanem USA a mluvilo se o tom, že dělá v utajení práci pro FBI. Během válečných let natočil několik dalších filmů, kromě typických komedií přijal hlavní roli ve válečném snímku \"Směr Tokio\" (\"Destination Tokyo\") z r. 1943.\n\nV únoru 1945 byl nominován na Oscara za nejlepší mužský herecký výkon ve filmu \"Nic než osamělé srdce\" (\"None but the lonely heart\"), ale odmítl se zúčastnit slavnostního ceremoniálu.\n\nV poválečných letech Grant začal uvažovat o ukončení kariéry a točil méně filmů než dříve. Stále však byl hvězdou první velikosti a jeho účast ve filmu byla zárukou úspěchu. V roce 1946 se diváckým hitem stal první barevný film, v němž Grant vytvořil hlavní roli – idealizovaný životopis muzikanta Cole Portera s názvem \"Noc a den\" (\"Night and Day\"). K nejúspěšnějším filmům se zařadila také komedie \"Byl jsem válečným ženichem\" (\"I was a male war bride\"), která měla premiéru v r. 1949.\n\nV prosinci 1949 se oženil s mladou herečkou Betsy Drakeovou, kterou poznal před dvěma lety v Londýně. Počátkem padesátých let Grant, který stále víc přemýšlel o důchodu, natočil několik méně úspěšných komedií, mj. \"Ještě jedno místo\" (\"Room for one more\") se svou manželkou nebo \"Omlazovací prostředek\" (\"Monkey Business\"), kde se objevila Marilyn Monroe v jedné ze svých prvních rolí. V únoru 1953 oznámil Cary Grant na tiskové konferenci, že končí s filmováním. Při té příležitosti se veřejně zastal Charlie Chaplina, který byl z politických důvodů na černé listině a nebyl mu povolen vstup do USA.\n\nK návratu přivedla Granta nabídka jeho oblíbeného režiséra Alfreda Hitchcocka na hlavní roli ve filmu \"Chyťte zloděje (To Catch a Thief)\". Jeho partnerkou tu byla Grace Kellyová. Film byl do kin uveden v r. 1955 a stal se komerčně největším hitem první poloviny 50. let. Během filmování však došlo k narušení vztahu mezi Grantem a manželkou, která nesouhlasila s jeho návratem k filmu a žárlila na Kellyovou. Odcizení se prohloubilo při natáčení dalšího filmu, kterým byl historický kostýmní film \"Pýcha a vášeň (The Pride and The Passion)\", v němž hlavní ženskou roli hrála mladá Sophia Lorenová. Během sedmi měsíců natáčení ve Španělsku se do sebe zamilovali, ale Lorenová dala nakonec přednost Pontimu. Frustrovaný Grant se na radu manželky v r. 1957 zapojil do experimentální psychologické léčby, při které mu bylo pod lékařským dozorem podáváno LSD. V říjnu 1958 vydali Grant s Drakeovou společné prohlášení, že jejich manželství vyhaslo a nadále budou žít odděleně. Žádost o rozvod však Draková podala až v r. 1962.\n\nNa přelomu 50. a 60. let 20. století natočil Cary Grant řadu úspěšných filmů, z nichž některé sám produkoval: \"Nezapomenutelná láska\" (\"An Affair to remember\"), \"Indiskrétní příběh\" (\"Indiscreet\") s Ingrid Bergmanovou, \"Operace spodnička\" (\"Operation petticoat\") s Tony Curtisem, \"Na sever severozápadní linkou (North by Northwest)\", \"Kouzlo norkové kožešiny\" (\"That Touch of Mink)\" s Doris Dayovou nebo \"Šaráda\" (\"Charade\") s Audrey Hepburnovou. V netypické roli postaršího zanedbaného a neoholeného chlápka žijícího na pustém ostrově v Tichomoří se objevil ve filmu \"Otec kvočna\" (\"Father Goose\") v r. 1964. Tyto filmy mu přinesly nejen obrovskou popularitu u diváků, ale také ho zařadily mezi nejlépe vydělávající filmové hvězdy. Jako první hollywoodský herec si vymínil ve smlouvě procenta z hrubého příjmu v distribuci. Jeho posledním snímkem byl \"Jen jdi\" (\"Walk don't Run)\" z r. 1966.\n\nV roce 1965 se oženil s osmadvacetiletou herečkou Dyan Cannonovou a v r. 1966 se jim narodila dcera Jenifer Diane. Jejich manželství však trvalo jen dva roky. Grant se definitivně rozhodl s filmováním skončit a požadoval, aby se manželka věnovala rodině a opustila hereckou práci, což odmítla a požádala o rozvod.\n\nV dalších letech se Grant jako bohatý rentiér zapojil do správních rad několika amerických firem a věnoval se svým koníčkům – baseballu a dostihům. V r. 1970 mu Akademie, do jejíhož čela byl zvolen Gregory Peck, udělila cenu za celoživotní mistrovství. Čestného Oscara mu za bouřlivých ovací předal Frank Sinatra. V r. 1973 zemřela jeho matka, kterou v Anglii příležitostně navštěvoval. V r. 1981 se oženil popáté s třicetiletou Barbarou Harrisovou, která stála po jeho boku až do konce života. Téhož roku dostal prestižní cenu Kennedyho centra za úspěchy dosažené v umělecké kariéře. Cary Grant byl stále ve výborné kondici, ale vytrvale odmítal opakující se návrhy na návrat k filmování. Místo toho jezdil po USA s vlastní talk show, v níž vyprávěl o svém životě a odpovídal na dotazy diváků. Na jedné z posledních zastávek turné v Davenportu ho postihla náhlá slabost a za doprovodu manželky byl převezen do nemocnice, kde 28. listopadu zemřel. Podle posledního přání se nekonal žádný pohřeb. Jeho manželka a dcera uspořádaly malý obřad při rozptýlení popela.\n\n\n\n"}
{"id": "465992", "url": "https://cs.wikipedia.org/wiki?curid=465992", "title": "Receptor spřažený s G proteinem", "text": "Receptor spřažený s G proteinem\n\nReceptor spřažený s G proteinem (GPCR – \"G protein-coupled receptor\") je označení pro skupinu receptorů přítomných na cytoplazmatické membráně buněk. Skládají se ze sedmi transmembránových alfa-helixových domén a přiléhajících smyček, které na vnitrobuněčné straně membrány asociují s G-proteinem. \n\nGPCR je prastará skupina receptorů prokázaná u většiny eukaryotických organismů, od jednoduchých prvoků z říše Excavata po rostliny a živočichy včetně člověka. K největšímu rozmachu GPCR však došlo u živočichů s nástupem mnohobuněčnosti. U člověka se jedná o neobyčejně rozsáhlou skupinu proteinů – v lidském genomu je asi 750–800 genů pro receptory spřažené s G-proteinem. Jen část z nich je ovšem funkční a mnohé z nich navíc neslouží jako příjemci signálů zevnitř těla, ale pracují jako chemoreceptory, např. pro vnímání čichu v nose (v lidském genomu je až 350 olfaktorických receptorů). V myším genomu je čichových receptorů až 1296 (z toho asi 20 % je nefunkčních, pseudogenových), člověk (či jeho předchůdci) tedy více než 2/3 čichových receptorů v evoluci ztratil.\n\nVšechny receptory spřažené s G proteinem jsou integrální membránové proteiny, které obsahují 7 transmembránových domén H1–H7, přičemž C-konec je na cytosolické straně a N-konec je mimo buňku. Mezi transmembránovými doménami se nachází různě dlouhé smyčky, označované písmeny C na cytosolické straně a E na straně mimobuněčné. Důležitou roli často zastává smyčka C3, která je delší než ostatní a umožňuje vazbu na G-proteiny.\n\nNa membráně téměř všechny GPCR vytváří komplexy zahrnující dvě či více molekul, tedy dimery a oligomery. V extrémních případech však mohou vznikat agregáty o až 500 receptorech. Jsou pozorovány jak homooligomery, tedy komplexy několika identických GPCR, tak heterooligomery, tedy proteinové komplexy zahrnující několik různých GPCR. Obojí má funkční důsledky pro signalizaci.\n\nPřenos signálu pomocí GPCR receptorů je jedním z nejrozšířenějších příkladů signální transdukce, tedy přenosu signálu z vnější strany buňky směrem dovnitř. Z vnější strany se na tento typ receptorů váže tzv. ligand, což je v typickém případě hormon, odorant, růstový faktor či neurotransmiter. Po navázání těchto látek na vnější stranu membrány je aktivován na druhé straně membrány G protein, ten se odloučí od receptoru, putuje cytosolem a aktivuje zpravidla jiný enzym (např. adenylátcyklázu).\n\nGPCR receptory se účastní celé řady procesů, bez nichž by se tělo neobešlo. Umožňují regulaci různých pochodů pomocí hormonů, vnímání pachů (čich), ovlivňují buněčný růst a přenos nervových impulsů. Speciálním případem je Wnt signalizace přes GPCR receptor typu Frizzled.\n"}
{"id": "465993", "url": "https://cs.wikipedia.org/wiki?curid=465993", "title": "Ovocnářství", "text": "Ovocnářství\n\nOvocnářství je obor zahradnictví zabývající se studiem a pěstováním rostlin, jejichž plody se nazývají ovoce. Ovoce bývá použito nejčastěji jako potravina, ale může být použito také jako dekorace, někdy i jako přírodní léčivo. Člověk zabývající se ovocnářstvím se nazývá ovocnář.\n\nPomologie je specializovaným odvětvím botaniky, které se zabývá popisem a podrobnějším studiem odrůd ovoce.\n\nPěstování kvalitního ovoce vyžaduje zvláštní dovednosti rozdílné od pěstování jiných zahradnických plodin a pochopení jednotlivých rostlin. Mnoho ze zemědělských plodin, například kukuřice, pšenice, oves je oseto, chemicky ošetřováno a plodiny jsou sklizeny, pomocí strojů. Ovocné stromy , vinná réva a bobuloviny musí být vysázeny v určité lokalitě, vzdálenosti od sebe a rostliny se prořezávají a udržují individuálně s ohledem na každou jednotlivou rostlinu.\n\nDalším důležitým faktorem, který přispěl k specializaci ovocnářství byl rostoucí počet specializovaných firem a vývoj speciálních ovocnářských středisek. Dříve bylo ovoce prokováno a spotřebováno v jednom regionu. A to především proto, že dopravní prostředky neumožňovaly transport ovoce na dlouhé vzdálenosti, pokud vůbec. Moderní metody dopravy a chladírny však umožňují pěstitelům dodávat ovoce na dlouhé vzdálenosti a držet jej na trhu po dobu několika týdnů pomocí umělých podmínek.\n\nKaždé desetiletí stoupají nároky spotřebitelské veřejnosti na ovocnářské produkty. Konkurence je stále velmi horlivá ve snaze produkovat co nejlépe a co nejlevněji. Prodejci nakupují zahraniční výrobky za velmi nízké ceny. Hmyz a nemoci se šíří z dříve místních nákaz do pandemií napadajících široké oblasti po celém, kde jsou pěstovány druhy ovoce, které patogen poškozuje. To znamená, že ovocnář musí dbát také na prevenci ochrany ovocných plodin proti hmyzu a houbovitým onemocněním. Ve skutečnosti dnešní ovocnář musí vyvíjet inteligentní úsilí v každém směru.\n\nPodle záznamů lze vysledovat záměrné pěstování ovoce na území České republiky ze středověku. V období 13. až 15. století se začíná objevovat množství odrůd jabloní a hrušní, a to nejen v zámeckých a klášterních zahradách, ale i u poddaných. V 17. století vznikaly první ovocné školky. V souvislosti s tím se započalo se zakládáním zámeckých zahrad z tvarovaných jabloní a hrušní.\n\nOvocný strom nebo keř je rostoucí, živá věc, tvárný, živý organismus, který je ovlivňován svým okolím. Prořezávání , pěstování , stříkání , nebo jiné úpravy ovocných rostlin mění a ovlivňují prostředí ovocné dřeviny. Z tohoto důvodu pěstitel musí velmi pečlivě zvážit všechny části životního prostředí ve kterém rostlina žije zda změna buď upřednostňuje, nebo omezuje vývoj rostliny nebo vliv prostředí a jak.\n\nZe všech přírodních faktorů, které mají vliv na růst ovocných rostlin je teplota je nejdůležitější. Teplota ve velké míře určuje oblasti, ve které daný druh ovocných rostlin může být úspěšně pěstován. Mimo rozdíly mezi druhy, jsou rozdíly mezi odrůdami uvnitř druhu. Některé odrůdy například dosahují lepších výnosů a kvality plodů v jiných podmínkách než další. Například , některé odrůdy jablek mají nejlepší výsledky směrem v severní části Spojených států a jiné odrůdy, které potřebují o něco teplejší teploty dosahují vynikající kvality v jižní polovině země. Všude tam, kde zimní teploty klesnou příliš nízko nebo letní teploty vzrostou příliš vysoko pro optimální rozvoj dané odrůdy tato odrůda ovoce už nebývá úspěšně pěstována.\n\nVliv nadmořské výšky stanoviště má také vliv na růst ovocných rostlin. Čím větší je výška v jakékoli severní šířce, tím nižší bude průměrná teplota vzduchu na stanovišti a tak růst rostlin bude ovlivněn stejně jako na vyšší severní šířce. Vliv zvýšení nadmořské výšky na růst vegetace lze pozorovat na porostu na vysokém kopci. Na úpatí hory lze nalézt stromy, které jsou běžné pro danou zeměpisnou šířku. Ve vyšší nadmořské výšce jsou nízké a zakrslé exempláře stejného druhu. Výše už tento druh zcela zmizí a je vystřídán jiným druhem. Omezení výšky, za níž se dané odrůdě ovoce nebude dařit nemůže být jednoznačně dáno. V extrémně vysokých nadmořských výškách v každé šířce je klima příliš chladné pro většinu ovoce. Vliv nadmořské výšky má velký význam na ovocnáře. Jednou z nejdůležitějších věcí, v souvislosti s nadmořskou výškou, je proudění vzduchu nad povrchem oblasti. Během vegetačního období se atmosféra na povrchu země v noci rychle ochlazuje. Studený vzduch je těžší než teplý vzduch klesá k zemi a proudí na nižší místa, z kopce do roklí a údolí jako vodní toky.\n\nVliv vodních toků a nádrží. Přítomnost velkých nebo velmi hlubokých vodních nádrží ovlivňuje atmosférické podmínky v okolní oblasti. Z toho důvodu má velmi výrazný vliv na oblasti ovocnářství. Zejména v případě že ovocné stromy a rostliny jsou pěstovány na té straně vodní nádrže, kam vanou převládající větry. Důvodem tohoto vlivu je, že voda absorbuje velmi pomalu velké množství tepla během teplého počasí a odevzdává toto teplo stejně pomalu během chladného počasí. Dokonce i malé vnitrozemské jezera, zejména pokud jsou hluboké, mohou způsobit výrazné lokální efekty v klimatu okolí. Tento stabilizující vliv na klima má tendenci bránit časným podzimním mrazíkům a zpomalovat vývoj ovocných pupeny na jaře. Takže nedochází k poškození pozdními jarními mrazy. Ovocnářské oblasti v okolí velkých nádrží nebo oceánu tak mohou být odlišné od ovocnářských oblastí ve vnitrozemí nebo bez vodních nádrží, ve stejné severní šířce.\n\nJe žádoucí, aby na ovocných plantážích do jisté míry probíhala cirkulace vzduchu. Kdy je vzduch v pohybu dochází mnohem méně k namrzání než když chladný vzduch stojí a způsobuje namrzání. Ovocné stromy nebývají vážně poškozeny středně silnými větry, ale mohou být těžce zraněny silnými větry. V oblastech se silnými převládajícími větry nebo v úsecích, kde bývají větrné bouře, bývá poškozeno ovoce a polámány stromy. Suché větry zimě způsobují odpařování vlhkosti z větviček a větví stromů do takové míry, že trpí v zimě suchem, nebo usychají.\n\nPůdy vhodné pro ovocnářství jsou různé, ovoce se pěstuje na nejrůznějších půdách. Půdy některých důležitých ovocnářských oblastí jsou velmi písčité, jako u broskvových plantáží na poloostrově Michigan. Půdy mnoha ovocnářských oblastí v Nové Anglii , New Yorku a Pensylvánii jsou skalnaté, štěrkovité jíly a jílovité hlíny. Na útesech podél Mississippi a Missouri je půda propustná a bohatá. Ačkoli půdy mohou být snadno přizpůsobeny pro pěstování ovoce, zkušenosti ukazují, že pro účely pěstování ovoce, musí být dobře odvodněna. Ovocným stromům se obvykle daří v půdách v kterých mohou mít hluboké kořeny, ale často neprospívají v půdách, ve kterých je jejich kořenový systém omezen mělkou půdou.\n\nPůdy pro ovocné druhy se liší od těch, kde jsou běžně pěstovány zemědělské plodiny. Bylo zjištěno výzkumem, obecně uznávanými autoritami, že zralý jablečný sad v plné plodnosti, ve svých listech, v nových přírůstcích dřeva a při sklizni ovoce, vyloučí větší množství rostlinných živin z půdy než se používá pro úrodu kukuřice nebo pšenice. Vzhledem k tomu, že jen nejbohatší půda snese opakovaně, několik po sobě jdoucích let, pěstování kukuřice nebo pšenice, bez aplikace hnojiv , mohlo by se zdát, že ovocné plodiny nemohou na stejné půdě být pěstovány dobře rok co rok, aniž by byla možnost že si udrží plodnost. Ve skutečnosti se však mnoho sadů nachází na poměrně chudých půdách, aniž by tím byla ovlivněna bohatá úroda ovoce po celou dobu životnosti sadu. Na druhou stranu, aplikace hnojiv do půdy nezvýšily výnos plodů ze sadů tak, aby se dostatečně zaplatily náklady. Zdá se, že lze bezpečně věřit, že ovocný sad, jenž se nachází na půdě střední plodnosti bude vytvářet bez hnojení bohatou úrodu od doby, kdy stromy začínají nést až do jejich konce, ale výrazně chudá půda by měla být hnojena. Ovšem skutečná zásoba živin v půdě má menší význam ve srovnání s jejími fyzikálními vlastnostmi.\n\nUmístění ve vztahu k obyvatelstvu- místa pro ovocnou plantáž vznikají v blízkosti středisek osídlení. Velké centrum populace představuje spotřebitele a proto zajišťuje odbytiště pro velké množství ovoce. Pěstitelé, kteří jsou schopni dodat své ovoce ve výborném stavu k přímému prodeji si získávají dobře místa na trhu. Je však nutné, aby ovoce bylo možné uvádět na trh se ziskem, udržet rozumně nízké náklady na výrobu, dopravu, atd. Mnoho práce představuje chystání, balení a přípravu ovoce pro trh. Dříve, když bylo ovoce uváděno na místní trh, velké ovocné plantáže prakticky nepřicházely v úvahu. V posledních letech však u některých plodin, může být použito námezdních dělníků pro manipulaci s plodiny na zrání. Například sběrači a baliči ve velkých skupinách procházejí jako nomádi země od jihu k severu, při zrání jahod nebo broskví. Jak jsou jahody na jihu sklizeny, titíž lidé se stěhují na sever přes Arkansas a Missouri a táboří v různých okresů až do sběru pozdních jahod na severu. Broskve jsou sklízeny a zpracovány podobným způsobem a často stejnými lidmi. Pěstitelé, kteří pěstují ovoce na linii kde probíhá taková migrace sběračů a baličů ovoce mohou snadno zvládnout svou úrodu, přestože plodiny pěstují ve značné vzdálenosti od centra populace.\n\nPřepravní prostředky – dříve bylo ovoce pěstováno v těsné blízkosti okresu v němž bylo spotřebováno. Dokonce i ovoce méně podléhající rychlé zkáze, jako jsou jablka, byly zřídka dodávány na značnou vzdálenost. Mohl vzniknout přebytek ovoce v jedné části země a nedostatek v jiné části, ale nedostatek vhodných dopravních zařízení zabránil správnému rozdělení a přebytek jedné části země nebyl k dispozici druhému okresu. V posledních desetiletích 19. století se zlepšily metody balení, chlazení, přepravy což způsobilo, že je možné distribuovat ovoce na velké plochy. Je proto možné pěstovat ovoce výhodně na velkých vzdálenostech od trhu za předpokladu, že přepravní zařízení jsou vhodné, a pěstitelská oblast ideální pro výběr místa, kde půda a klimatické podmínky upřednostňují pěstování daného druhu nebo odrůdy ovoce. V důsledku toho se ovocnářské střediska vyvíjí téměř bez ohledu na jejich vzdálenost od velkých trhů. Například některé oblasti v západní části Spojených států jsou známy pro své ovoce, které je dodáváno na východní trhy. Rané jahody produkované v zemích Perského zálivu jsou dodávány do severních oblastí, a citrusové plody v Kalifornii jsou zasílány na východní trhy. Citrusy z Floridy jsou na začátku 20. století zasílány prakticky do všech částí Spojených států a Kanady. I když je možné přepravovat odolné druhy ovoce na dlouhé vzdálenosti, a ovoce podléhající zkáze na vzdálenosti, které pěstitel před 20 lety nemohl pomyslet může být stejně adekvátní uvažovat nad dopravními prostředky při výběru ovocné plantáže. Doprava do mimořádně vzdálených oblastí je nákladná. Pěstitel by měl být v blízkosti přepravního uzlu, protože je velmi důležité, aby se zabránilo dlouhé dopravě ovoce po špatných silnicích. Každý kilometr ujetý po špatné polní cestě, a to zejména s ovocem podléhajícím rychlé zkáze, výrazně přispívá k poškození plodu. Pěstitelé broskví si uvědomují, že poškodí broskve více dvě mil po rozbité okresce než stovky kilometrů po železnici. To je jeden z důvodů, že zájem ovoce roste v oblastech kolem určitých center nebo přepravních bodů.\n\n\n\n\n"}
{"id": "465997", "url": "https://cs.wikipedia.org/wiki?curid=465997", "title": "Sadovnictví", "text": "Sadovnictví\n\nSadovnictví je odvětvím zahradnictví zabývající se studiem a pěstováním okrasných dřevin a rostlin používaných pro jejich estetický účinek, vytvářením zdravých a příjemných podmínek životního prostředí člověka pomocí zeleně a údržbou takovýchto kompozic. Plánovitě tvořené sadovnické úpravy jsou někdy součástí velkých urbanistických celků. Pojem sadovnictví často označuje soubor oborů týkající se okrasných rostlin od školkařství přes zahradní architekturu, realizaci návrhů až po údržbu zeleně.\n\nPoužití termínu sadovnictví pro plánování zahrad je však některými odborníky považováno za chybu, ovšem odborní pracovníci a pedagogové a tím spíše neodborná veřejnost, nedokáží prosadit a shodnout se na přesné terminologii označení pro zahradnické úpravy zeleně ani na územích ležících mimo hranice ČR. Do konce 20. století byl rozšířen mezi veřejností pojem sadovnictví (také sadařství, sadař) ve významu výsadby a údržby ovocných sadů, ale termín je od poloviny 20. století vyhrazen okrasným úpravám. Na začátku 21. století platí, že ačkoliv v oborech které lze pojímat pod zastřešující termín sadovnictví lze pěstovat a plánovat výsadby ovocných dřevin pro okrasu, pěstováním ovocných dřevin pro ovoce se zabývá jiný obor zahradnictví, ovocnářství.\n\nSadovnický odborník, zahradník, musí dokonale znát jak celý sortiment rostlin, s jejich nároky, chorobami a možnostmi použití, chápat ekologické vztahy v krajině, pravidla estetiky a kompozice sadovnické úpravy, které odpovídají historickému vývoji místa a musí ovládat znalosti vývoje zahrad či stylu i pomíjivé módní trendy, dokáže vnímat genius loci, stejně jako vyhovět požadavkům a rozmarům zadavatele, musí být schopen výtvarného projevu a rozvržení svých představ ve shodě se zadavatelem a možnostmi údržby do plánovitých, technicky proveditelných, posloupných zásahů a to vše v rámci zpravidla omezeného rozpočtu. Znalosti uvedených věd k provedení těchto úkonů, od botaniky, přes znalosti stavebnictví a ekonomiku údržby, shrnuje sadovnictví. Sadovnické práce někdy provádějí firmy které se zabývají stavebnictvím nebo úklidy. \n\nSadovnictví se vyučuje, jako součást učebního oboru zahradník a středních odborných školách s tímto zaměřením. Sadovnictví je jako obor architektury rozvíjeno na zahradnické fakultě vysoké školy zemědělské, jako je v ČR Mendelova zemědělská a lesnická univerzita, kde se nachází i obor zahradní architektura (také krajinářská architektura). Mnoho absolventů učebního oboru zahradnictví a zahradnické fakulty se po ukončení studia nikdy nevěnuje zahradnické praxi a část jen krátce.\n\nVlivem společnosti, její kulturní vyspělosti a klimatických podmínek se časem ustálily různé estetické znaky zahrad a parků, podle nichž je třídíme na různé zahradní slohy. Z velkého množství zahrad a parků z různých dob a zemí můžeme rozdělit zahradní slohy na dvě odlišné skupiny, které se projevují až do současnosti – slohy pravidelné a nepravidelné.\n\nSkladbou rozumíme v sadovnictví takový způsob uspořádání všech použitých prvků podle estetických zásad, při němž jsou jednotlivé části skladby ve správném vzájemném poměru a řádu (opakování, následnost, rovnováha) a zároveň tvoří jednotný celek logický, hospodářský, etický a estetický.\n\nPrvní náčrt plošného i výškového uspořádání celé sadovnické úpravy bývá nazýván projektovou studií. Jsou v ní navrženy řešení použitých prvků – cesty, aleje, altány, pergoly, trávníky, záhony, živé ploty, stromy, keře, květiny a jiné architektonické doplňky. Tento náčrt bývá často proveden ve více různých variantách. Tyto studie jsou pak ve shodě s přáním zákazníka i vícekrát upraveny a z nich je jedna varianta během přípravné fáze vybrána k realizaci.\n\nZahradní architekti studii zahrady často připravují i formou vizualizace zahrady 3D. Vizualizace zahrady lze mimo kreseb, náčrtů, koláží nebo úprav v grafických editorech vytvářet také pomocí počítačových programů, kterými lze přímo modelovat dané situace. Metody vizualizací jsou si rovnocenné, při výběru metody záleží na přání zákazníka a zvyku či schopnostech architekta.\n\nV ČR jsou k pro přípravu projektu sadovnických výsadeb k dispozici profesionální programy jako Realtime Landscaping Architect 2013 a Realtime Landscaping Photo 2013 od americké firmy IDEA Spectrum. Lze také využít český program Sadovnická Projekce vytvořený Karlem Rysem za podpory Střední zahradnické školy v Mělníku.\n\nSamozřejmostí je možnost použití programů umožňující počítačové modelování jako 3D Studio MAX, Blender, Cinema 4D, Rhinoceros 3D, Maya, SketchUp a dalších. Tyto programy obvykle umožňují velmi detailně pracovat s prokreslenými a úpravami jednotlivých objektů, textur a prostředí a jejich animacemi, avšak v základní verzi nejsou přednastaveny modely objektů (stromy, keře…). Kromě tvorby prostorových objektů také obvykle lze velmi jednoduše pracovat s objekty na pozadí fotografie stávající zahrady nebo používat fotografii jako texturu. Podobné úpravy velmi usnadňují interpretaci představy architekta zákazníkům.\n\nAčkoliv i v uvedených nespecializovaných programech pro počítačové modelování lze pomocí modifikátorů zobrazit navrženou zahradu v různých pohledech, ročních  obdobích, případně i v noci, případně i v delším časovém horizontu, specializované programy tyto změny dokáží prezentovat snadno, textury a objekty jsou přednastaveny. Nevýhodou specializovaných programů je často sterilní, až umělý výstup a u profesionálních verzí poměrně vysoká pořizovací cena. Některé nespecializované programy umožňující také vytváření 3D modelů zahrady, například Blender, jsou zdarma, ale nevýhodou bývají například vysoké nároky na lidskou práci a omezené nebo méně snadno použitelné nástroje tvorby.\n\nPodle svých hlavních znaků a sadovnického použití rozdělujeme dřeviny na jehličnany, listnaté stromy, opadavé keře, stálezelené keře a vřesovcovité, popínavé, a jiné okrasné rostliny.\n\nCharakteristikou jednotlivých druhů a jejich úlohou v ekosystému se zabývá dendrologie.\n\nPojmem sadovnických úprav v územním plánování a krajinářskými úpravami většího rozsahu (parky), kdy je charakter krajiny podřízen též hospodářským zájmům (lesy, louky, rybníky, zemědělská půda) se nazývá urbanismus\n\n\n"}
{"id": "465998", "url": "https://cs.wikipedia.org/wiki?curid=465998", "title": "Miloslav Rechcigl", "text": "Miloslav Rechcigl\n\nMiloslav Rechcígl nebo Mila Rechcigl (* 30. července 1930 Mladá Boleslav) je český biochemik, spisovatel, editor, historik, životopisec a genealog. Je znám jako jeden ze zakládajících členů celosvětové Společnosti pro vědy a umění – Czechoslovak Society of Arts and Sciences.\n\nNarodil se 30. července 1930 v Mladé Boleslavi. Jeho otec, Miloslav Rechcígl starší, byl před 2. světovou válkou prominentním politikem tehdejšího Československa, kdy byl nejmladším členem parlamentu a zastával funkci Presidenta asociace mlynářů Čech a Moravy. Po komunistickém převratu odešel z Československa a v roce 1950 emigroval do USA, kde v roce 1955 získal americké občanství V letech 1951–1958 studoval na Cornell University.\n\n\n"}
{"id": "466000", "url": "https://cs.wikipedia.org/wiki?curid=466000", "title": "SFR", "text": "SFR\n\nSFR (Special Function Register = speciální funkční registry) jsou vyhrazená paměťová místa se specifickým účelem. Mohou uchovávat i různé informace o stavu procesoru nebo připojených periferií. Obecně je můžeme dělit na dvě části:\n\n\nUmístění oblasti SFR se liší procesor od procesoru, jako příklad může posloužit systém použitý v Intel 8051.\n"}
{"id": "466001", "url": "https://cs.wikipedia.org/wiki?curid=466001", "title": "Gary Kildall", "text": "Gary Kildall\n\nGary Arlen Kildall (19. května 1942 – 11. července 1994) byl americký počítačový vědec a podnikatel. V roce 1973 vytvořil první úspěšný operační systém pro osobní počítač (CP/M).\n\nPocházel z rodiny norských imigrantů do USA. Vystudoval matematiku na University of Washington v rodném Seattlu. Po studiích šel k námořnictvu, které ho v roce 1969 poslalo učit informatiku na svou školu v Monterey v Kalifornii. Zde napsal proslulý program CP/M, který, krom jiného, dovolil zápis souborů na disk. Poté založil firmu Digital Research (DRI), která se stala ve vývoji operačních systémů lídrem. Kralovali trhu až do 80. let, kdy vše zlomilo jedno rozhodnutí IBM. Existuje mnoho legend o tom, jak se stalo, že IBM při vývoji prvního osobního počítače vsadila na Gatesův operační program PC-DOS (základ budoucího MS-DOS) a nikoli na Kildallův CP/M (včetně populární pověsti, že Kildall zapomněl na schůzku se šéfy IBM). Objevila se dokonce obvinění, že Gates Kildallův program opsal. Kildall se však nikdy nesoudil. Časem to komentoval slovy: \"Tenkrát každý kopíroval každého. Proto jsem neudělal nic, nikdy mě to ani nenapadlo\". Gates svou agresivní obchodní strategií Kildallův operační systém prakticky vytlačil z trhu. Jeho firmu roku 1991 odkoupil Novell. Vytvořil poté jeden z prvních CD-ROMů, elektronickou encyklopedii \"Grolier Encyclopedia\". \n\n"}
{"id": "466002", "url": "https://cs.wikipedia.org/wiki?curid=466002", "title": "Xx (album)", "text": "Xx (album)\n\nxx je debutové studiové album londýnské skupiny The xx, které bylo vydáno v srpnu 2009.\n\n\n"}
{"id": "466004", "url": "https://cs.wikipedia.org/wiki?curid=466004", "title": "Květinářství", "text": "Květinářství\n\nKvětinářství je obor zabývající se studiem a používáním rostlin, pěstovaných pro jejich estetický účinek, a jejich použitím včetně vázání kytic a věnců. Jedná se o nadřazený obor, který shrnuje množství různých činností, které se zabývají i dosti odlišnými oblastmi. Květinářství může také znamenat označení pro maloobchodní prodejnu zabývající se prodejem květin a příbuzného sortimentu.\n\nV České republice působí Svaz květinářů a floristů České republiky. Celková produkce českých květin představuje 2,2 miliardy korun a hodnota dovozu činí přibližně 4 miliardy (z toho půl miliardy tvoří růže); český trh roste nepřetržitě od roku 2013. Největšími dodavateli do ČR jsou Nizozemsko (60 %) a Dánsko (14 %). Kolem 99 % sortimentu řezaných květin je dováženo od pěstitelů ze zemí s tropickým a subtropickým klimatem, kterým čeští producenti nemohou ekonomicky konkurovat.\n\nSvaz květinářů a floristů ČR dnes zabezpečuje fungování registrované známky \"Česká květina\", zastřešující některé české producenty okrasných květin, splňujících stanovené standardy kvality.\n\n"}
{"id": "466005", "url": "https://cs.wikipedia.org/wiki?curid=466005", "title": "Porte Maillot (stanice metra v Paříži)", "text": "Porte Maillot (stanice metra v Paříži)\n\nPorte Maillot je stanice pařížského metra na lince 1 ležící na hranicích 16. a 17. obvodu v Paříži. Je z ní umožněn přestup na linku RER C. Stanice se nachází pod \"Place de la Porte Maillot\" mezi \"Avenue Charles de Gaulle\" v Neuilly-sur-Seine a \"Avenue de la Grande Armee\" v Paříži. Stanice byla původně konečnou linky 1 a je nejzápadnější stanicí linky 1 ve vnitřní Paříži.\n\nPůvodní stanice \"Porte Maillot\" byla otevřena 19. července 1900 jako součást vůbec prvního úseku pařížského metra. Jednalo se o konečnou stanici, proto zde byla vybudována smyčka, aby se vlaky mohly snadno otáčet a vracet se zase zpět do města. Skládala se ze dvou tunelů, v každém z nich bylo centrální nástupiště a boční koleje. Byla umístěna pod \"Avenue de la Grande Armee\".\n\nV roce 1937 byla v důsledku prodloužení linky 1 do Pont de Neuilly stanice přemístěna pod náměstí, protože smyčka ve stanici neumožňovala další prodloužení linky. Dne 25. září 1988 byl zprovozněn přestup z linky 1 na linku RER C.\n\nV roce 1992 byla stará stanice přestavěna jako kolejové depo a v roce 2007 přestavěna na dílny pro nové vozy MP 05 bez řidiče, které budou od roku 2010 jezdit na lince 1.\n\nV rámci modernizace a přechodu na automatický provoz na lince 1 byla o víkendu 6. a 7. září 2008 rozšířena nástupiště. Stanice \"Porte Maillot\" byla první stanicí na lince 1, kde byly instalovány automatické dveře. Stalo se tak koncem roku 2008 na nástupišti ve směru na Château de Vincennes.\n\nStanice byla pojmenována po bráně, která vedla do Bois de Boulogne. Původní název brány zněl \"Porte Mahiaulx\", později \"Porte Mahiot\" až k současnému názvu.\n\nNa informačních tabulích je oficiální název stanice doplněn ještě podnázvem psaným malým písmem: \"Palais des Congrès\".\n\nStanice má několik vchodů a východů:\n\nU stanice se nachází kongresový palác (\"Palais des Congrès\"), do kterého je přímý vstup z chodeb při přestupu mezi metrem a RER.\nZ blízkého parkoviště odjíždějí autobusy na letiště Beauvais.\n"}
{"id": "466007", "url": "https://cs.wikipedia.org/wiki?curid=466007", "title": "Mercedes AMG High Performance Powertrains", "text": "Mercedes AMG High Performance Powertrains\n\nMercedes AMG High Performance Powertrains (předtím známý pod jménem Mercedes-Ilmor či Mercedes-Benz HighPerformanceEngines Ltd) je výrobce motorů pro monoposty Formule 1, který má sídlo v Anglii. Od roku 1995 jejich motory pohánějí monoposty Formule 1 stáje McLaren. V sezóně 2011 dodává společnost motory F1 týmům Mercedes GP, McLaren a Force India.\n\nIlmor byl založen Mario Illienem a Paulem Morganem v roce 1983, jako nezávislý Britský výrobce motorů pro Formuli 1. Jméno společnosti bylo složeno z části příjmení obou zakladatelů. První vlastní motory byly sestaveny pro IndyCars.\n\nDaimler-Benz získal 25% podíl od Chevroletu v roce 1993. V roce 2002 Daimler AG zvýšil svůj podíl ve firmě na 55% a přejmenoval společnost na Mercedes-Ilmor. V roce 2005 se Daimler stal jediným vlastníkem firmy a přejmenoval ji na Mercedes-Benz High Performance Engines Ltd.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "466009", "url": "https://cs.wikipedia.org/wiki?curid=466009", "title": "Mimozemská biologická entita", "text": "Mimozemská biologická entita\n\nMimozemská biologická entita (zkráceně MBE) pochází z anglického \"Extraterrestrial Biological Entity\" (EBE) a označuje se tak biologický tvor mimozemského původu. MBE je předmětem zkoumání astrobiologie, exobiologie nebo xenobiologie, jeho existence však stále nebyla prokázána - neexistuje žádný důkaz mimozemského života, který by byl obecně přijímán vědeckou komunitou. Za MBE je možné považovat stejně tak inteligentní bytost jako obyčejnou bakterii.\n\n"}
{"id": "466012", "url": "https://cs.wikipedia.org/wiki?curid=466012", "title": "Links", "text": "Links\n\nLinks je svobodný webový prohlížeč s textovým i grafickým rozhraním. Má částečnou podporu HTML 4.0 (včetně tabulek, rámů a mezinárodních znakových sad, jako např. UTF-8), podporuje barevné i monochromatické terminály a umožňuje horizontální posun.\n\nJe zaměřen na uživatele, kteří chtějí zachovat typické prvky grafického uživatelského rozhraní (pop-up okna, menu atd.) v textovém prostředí. \n\nPůvodní verze Linksu byla vyvinuta Mikulášem Patočkou v České republice. Jeho skupina Twibright Labs později vyvinula verzi 2, která zobrazuje grafiku, umožňuje měnit velikost písma (s anti-aliasingem) a podporuje nepodporuje JavaScript. Výsledný prohlížeč je velmi rychlý, ale některé stránky nezobrazuje tak, jak bylo zamýšleno autorem, a jak se zobrazují v grafických prohlížečích. Grafický režim funguje i na systémech Unix bez X Serveru nebo jakémkoli jiném okenním prostředí, a to buď pomocí SVGALib, nebo framebufferu na systému grafické karty.\n\n"}
{"id": "466013", "url": "https://cs.wikipedia.org/wiki?curid=466013", "title": "Trojpuk", "text": "Trojpuk\n\nTrojpuk (\"Deutzia\") je rod rostlin, řazený do čeledi hortenziovité (\"Hydrangeaceae\"). Některé druhy jsou pěstovány jako okrasné keře.\n\nJsou to vesměs nízké, 1–2 m vysoké keře s dutými větvičkami a páskovitě se odlupující kůrou. Listy jsou vstřícné, vejčitě kopinaté, pilovité. Květenstvím je lata. Zvonkovité květy bývají bílé nebo růžové, rozkvétají v červnu až v červenci.\n\nPěstuje se jako okrasná dřevina solitérně nebo ve skupinách v parcích a podél cest. Preferuje úživné, přiměřeně vlhké půdy a slunná stanoviště. Vyžaduje průběžně zmlazování.\n\nV ČR jsou často pěstovány tyto druhyː\n\n"}
{"id": "466016", "url": "https://cs.wikipedia.org/wiki?curid=466016", "title": "Bastille (stanice metra v Paříži)", "text": "Bastille (stanice metra v Paříži)\n\nBastille je přestupní stanice pařížského metra mezi linkami 1, 5 a 8. Nachází se na hranicích 4., 11. a 12. obvodu v Paříži pod náměstím \"Place de la Bastille\". V roce 2004 byla devátou nejvytíženější stanicí metra s 13,04 milióny cestujících.\n\nStanice byla otevřena 19. července 1900 na trase prvního metra v Paříži. První stanice byla vybudována jen mělko pod povrchem na jižním okraji náměstí a má otevřené nástupiště. Je položena na viaduktu nad Kanálem St. Martin, který zde ústí do přístavu. 17. prosince 1906 přibyl přestup na linku 5, která byla prodloužena a dne 5. května 1931 bylo otevřeno nástupiště pro prodloužený úsek linky 8. Tyto linky mají nástupiště vybudovány v podzemí na nižší úrovni než linka 1.\n\nJedna strana nástupiště linky 1 je vyzdobená freskou s motivem útoku na Bastilu. V roce 1905 byly při stavbě stanice pro linku 5 objeveny pozůstatky pevnosti Bastila, které byly zabudovány do zdi nástupiště ve směru do Bobigny – Pablo Picasso. Stanice také představuje různé pohledy na starou pevnost.\n\nJméno stanice je odvozené od názvu známé pevnosti Bastila.\n\nStanice má několik vchodů a východů:\n\n\n"}
{"id": "466020", "url": "https://cs.wikipedia.org/wiki?curid=466020", "title": "Sidney Lumet", "text": "Sidney Lumet\n\nSidney Lumet (25. června 1924, Filadelfie, Pensylvánie, USA – 9. dubna 2011, New York, USA) byl americký režisér.\n\nPocházel ze židovské umělecké rodiny. Jeho otec byl divadelní režisér, matka herečka a tanečnice. V dětství hrál divadlo, s herectvím definitivně skončil až v polovině 50. let. Po druhé světové válce, kdy sloužil v americké armádě, se vrátil do zábavní branže. Působil v televizi CBS nejprve jako pomocný režisér při natáčení televizních seriálů, od počátku 50. let pak pracoval samostatně. Televizní režii kombinoval i s režií divadelní. V roce 1957 působil v nejvýznamnějším středisku amerického filmového průmyslu v Hollywoodu. Zde během svého života natočil přes 50 celovečerních filmů.\n\nV roce 2005 obdržel cenu Americké filmové akademie Oscar za celoživotní dílo.\n\n\n"}
{"id": "466021", "url": "https://cs.wikipedia.org/wiki?curid=466021", "title": "Moravský zemský archiv v Brně", "text": "Moravský zemský archiv v Brně\n\nMoravský zemský archiv v Brně (zkratka MZA) je správní úřad spadajícím pod kompetenci Ministerstva vnitra České republiky. Hlavní náplní práce archivu je zajištění archivní péče, kontrola výkonu spisové služby, využívání a zpracování archiválií a vědecká činnost v oblasti archivnictví. MZA je institucí s nejrozsáhlejším archivním fondem v České republice.\n\nMoravský zemský archiv byl založen v roce 1839 za účelem zkoumání a vyhledávání psaných a tištěných pramenů k dějinám Moravy. Jeho úkolem byl sběr, koupě nebo případně kopírování takových pramenů a jejich následné uchovávání. Prvním ředitelem se stal zemský historiograf Antonín Boček. Od roku 1855 sloužil archiv pro uchovávání dokumentů vzniklých v rámci zemských politických, soudních i samosprávných orgánů. Tuto funkci si Moravský zemský archiv uchoval dodnes.\n\nOd roku 1907 do roku 2007 sídlil v Zemském domě II na Žerotínově náměstí v k. ú. Veveří, kde měly svá sídla centrální úřady Země moravské. Opětovným příklonem k soustavě krajů v ČR, si budovu začal pro svoje účely postupně přebírat krajský úřad Jihomoravského kraje. Od roku 2007 funguje MZA v nové, účelové archivní budově, která je prozatím nejmodernější archivní budovou České republiky. Je umístěna v Brně-Starém Lískovci a vytváří součást novostaveb kolem kampusu Masarykovy univerzity.\n\nMoravský zemský archiv pokrývá území Jihomoravského a Zlínského kraje a kraje Vysočina. Jde o okresy: Brno-město, Brno-venkov, Blansko, Břeclav, Havlíčkův Brod, Hodonín, Jihlava, Kroměříž, Pelhřimov, Třebíč, Uherské Hradiště, Vsetín, Vyškov, Zlín, Znojmo a Žďár nad Sázavou.\n\nArchiv spravuje fondy vzniklé v řadě státních i nestátních institucí. Nachází se zde archivní dokumenty moravských zemských stavů a moravské samosprávy od roku 1310, dále dokumenty zemských a krajských orgánů politické, finanční i soudní správy. Dále jsou zde uchovávány fondy velkostatků, církevní fondy (včetně klášterních archivů), podnikové archivy a další.\n\nZ badatelského hlediska patří mezi nejzajímavější fondy, uložené v Moravském zemském archivu, matriční knihy narozených, oddaných a zemřelých. Jedná se o jedny z nejpůjčovanějších archiválií, proto se MZA rozhodl ke zveřejnění těchto fondů na internetu. Postupně jsou skenovány a zveřejnovány všechny matriční knihy uložené v tomto archivu.\n\nDlouhou dobu neměl archiv svoji vlastní budovu, která by byla funkčně určena a přizpůsobena potřebám archivu. Proto se v průběhu celé druhé poloviny 20. století přesouval mezi různými hrady a zámky na Moravě, skončil i například v bývalé káznici v Brně na Cejlu. Až v roce 2003 bylo rozhodnuto o výstavbě účelové budovy, což vláda potvrdila na svém výjezdním zasedání v Brně 12. 5. 2003. Následnou soutěž o architektonický návrh vyhrála brněnská společnost A PLUS z investiční skupiny DRFG a její návrh autorů Jaromíra Černého, Karla Tuzy a Petra Uhlíře. Stavba byla dokončena 29. listopadu 2007, stála celkem 685 761 757 Kč a má 80 bkm úložných prostor při využití stojacích a kompaktních regálů v poměru 60:40, při budoucím využití pouze kompaktních regálů v případě potřeby až 110 bkm.\n\nKoncept budovy vychází ze snahy tvarově i materiálově vyjádřit dvě základní funkce archivu – úložnou a badatelskou. Z tohoto důvodu je celá stavba členěna na dvě základní části, a to část depotní a administrativní. Architektonicky i technicky je její vnitřní obsah a určení tvarově jednoznačné v podobě jednoduché hmoty kvádru depotu, který je doplněn o uvolněnější a hravější administrativní část. Celá budova ztvárňuje boj protikladů a zároveň jejich synergie – statická, nadčasová, ochranářská funkce depotů a dynamická aktivní funkce administrativní části využívající historických podkladů uložených v depotech. Mimo to bylo nutné zajistit ohnivzdornost, vodovzdornost nebo stálou vlhkost.\n\nBudova v roce 2008 dostala ocenění Stavba roku.\n\n\n"}
{"id": "466022", "url": "https://cs.wikipedia.org/wiki?curid=466022", "title": "Vladimír Novotný (literární historik)", "text": "Vladimír Novotný (literární historik)\n\nVladimír Novotný (* 19. srpna 1946, Praha), je literární historik, kritik, editor, publicista, překladatel z ruštiny a pedagog.\nVystudoval ruský jazyk a dějepis na Filosofické fakultě Univerzity Karlovy. Po interní aspirantuře pracoval jako redaktor časopisů Ruský jazyk a Literární měsíčník, od roku 1978 byl zaměstnán v nakladatelství Odeon nejdříve jako redaktor časopisu Světová literatura, později jako vedoucí redaktor knižní redakce. Původní rusistické zaměření si rozšířil o českou (zejména současnou) literaturu, kterou od té doby soustavně recenzuje na stránkách novin (Zemědělské noviny, Svobodné slovo, MF Dnes) i časopisů (Nové knihy, Tvorba, Květy, Reflex, Tvar). V letech 1990 až 1999 byl pracovníkem Ústavu pro českou literaturu AV ČR. Od roku 1994 se věnuje též pedagogické činnosti (Fakulta sociálních věd UK, Pedagogická fakulta Technické univerzity v Liberci), v současnosti je docentem na FF Univerzity Pardubice (habilitační práci \"Problémy člověka a dějin v románech Vladimíra Körnera\" obhájil v říjnu 2008).\n\n\n"}
{"id": "466039", "url": "https://cs.wikipedia.org/wiki?curid=466039", "title": "Mustafa IV.", "text": "Mustafa IV.\n\nMustafa Said, jako sultán Mustafa IV. (8. září 1779–15. listopadu 1808) byl turecký paša a od roku 1807 sultán.\n\nByl velkým příznivcem janičářů a snažil se získat jejich podporu proti Selimovi III. Sultánovy armádní reformy odmítal, zejména pak omezování vlivu janičářského vojska a jeho velitelů. Selim III. Mustafu podcenil a nevěnoval jeho podvratné činnosti patřičnou pozornost.\n\nV roce 1807 se postavil do čela janičářské vzpoury a svrhl Selima. Poté se sám prohlásil sultánem. Necelý rok poté hrozilo povstání a opětovný návrat Selima k moci, proto ho Mustafa nechal uškrtit.\n\nJeho krátká vláda znamenala zrušení většiny reforem. Brzy byl svržen svým mladším bratrem Mahmudem II., kterého se rovněž pokoušel zabít. Krátce po tomto svržení ho Mahmud nechal popravit.\n"}
{"id": "466040", "url": "https://cs.wikipedia.org/wiki?curid=466040", "title": "Dračinec vroubený", "text": "Dračinec vroubený\n\nDračinec vroubený (\"Dracaena marginata\") je rostlina z čeledi chřestovité, původem z Madagaskaru. Pěstuje se jako pokojová rostlina. Dračinec vroubený vyžaduje světlé stanoviště. Optimální je velmi světlé místo bez přímého slunce. Celý rok vyhovuje dračinci běžná pokojová teplota. Dorůstá až do výšky 2 m.\n\nJe to nenáročná rostlina, vydrží jak na stinnějším místě, tak i na přímém slunci. Optimální je velmi světlé místo bez přímého slunce. Avšak pokud si zvykne na určitý přísun světla, těžko snáší přesun na jinak osvětlené stanoviště (začnou jí žloutnout a usychat listy). Ve vegetačním období vyžaduje důkladnou zálivku, zemina by měla být stále mírně vlhká. Přes zimu je dobré zálivku trochu omezit. Vhodné je také jí stírat listy vlhkým hadříkem nebo ji osprchovat ve vlažné vodě, snese ale i sušší vzduch. Rostlině celoročně vyhovuje běžná pokojová teplota. Mladé rostliny se přesazují každoročně na jaře, starším stačí vyměnit jen horní vrstvu. Od jara do podzimu hnojíme jednou za 14 dní, v zimě jednou za měsíc.\n\nRozmnožování se provádí na jaře řízkováním z kmínku, řízky se nechají zakořenit ve směsi rašeliny a písku na teplém místě nebo ve vodě.\n\nDracény patří mezi rostliny, které jsou schopné snižovat obsah trichloretylenu (TCE), formaldehydu a benzolu ve vzduchu. Dračinec byl také hlavním aktérem při objevu tzv. Backsterova efektu. Takto je vědeckou obcí nazývána schopnost rostlin reagovat na lidské emoce. Je pojmenován po američanovi Clevu Backsterovi, který zaznamenal reakci rostliny na ohrožení na detektoru lži, který připevnil na list dračince.\n\n"}
{"id": "466043", "url": "https://cs.wikipedia.org/wiki?curid=466043", "title": "Konstitucionalismus", "text": "Konstitucionalismus\n\nKonstitucionalismus neboli ústavnost označuje bezvýjimečnou vládu ústavy, resp. vládu lidu prostřednictvím demokratické ústavy, která odděluje státní moci a chrání lidská práva.\n\nV České republice je podle čl. 83 Ústavy orgánem ochrany ústavnosti Ústavní soud. Provádí ji buď jako \"abstraktní kontrolu ústavnosti\" (posuzuje abstraktní právní předpisy z hlediska jejich souladu s ústavním pořádkem), nebo jako \"kontrolu konkrétní\" (rozhoduje o ústavních stížnostech jednotlivců v konkrétních případech).\n\nV původním historickém smyslu konstitucionalismus označoval snahy o prosazení psané ústavy, jako aktu s nejvyšší právní silou ve státě, kterou by byli všichni vázáni, včetně do té doby absolutistického panovníka. Je tedy přímo spjat s myšlenkou právního, resp. ústavního státu a rozvíjel se postupně, zejména když v 19. století začaly vznikat konstituční monarchie. V českých zemích se požadavky na zavedení ústavnosti objevily poprvé v revolučním roce 1848. \n\n\n"}
{"id": "466047", "url": "https://cs.wikipedia.org/wiki?curid=466047", "title": "Vývod (genealogie)", "text": "Vývod (genealogie)\n\nVývod je nejpoužívanější forma genealogické tabulky, respektive způsob genealogického bádání. Zahrnuje všechny předky výchozí osoby (střena), tj. její rodiče, prarodiče, rodiče prarodičů a tak dále. Při vytváření vývodu se postupuje zpět do minulosti po všech jeho liniích, a to jak mužských, tak i ženských. Vývod bývá v současnosti často zobrazován v podobě stromu, kdy je výchozí osoba umístěna v jeho kořenech a její předci se od ní rozvíjejí do koruny.\n\nV případě, že byly ve farnostech, kde je vývod zpracováván, pečlivě vedeny matriční knihy, je možné ho vypracovat do 17. století. Pokud jsou k dispozici další archivní zdroje, je možné některé linie dovést ještě hlouběji do minulosti. Pravděpodobnost úspěchu bádání závisí především na existenci a dostupnosti archivních fondů.\n\n\n\n\n"}
{"id": "466048", "url": "https://cs.wikipedia.org/wiki?curid=466048", "title": "Roger Vadim", "text": "Roger Vadim\n\nRoger Vadim, rodným jménem Roger Vladimir Plémiannikov (26. ledna 1928, Paříž, Francie – 11. února 2000 tamtéž) byl francouzský herec, scenárista, žurnalista, publicista, režisér a producent, po svém otci ruského původu. S jeho jménem je spojován i životní osud známé francouzské herečky Brigitte Bardotové, což byla i jeho první manželka.\n\nJeho rodiče uprchli před bolševickou říjnovou revolucí v roce 1917 z Ukrajiny do Francie, jeho otec pak působil ve francouzských diplomatických službách.\n\nOd svých 16 let působil jako herec, v roce 1947 se stal asistentem filmového režiséra Marca Allégreta, kde působil také jako scenárista. Na počátku 50. let pracoval také jako žurnalista pro známý týdeník Paris Match.\n\nNa počátku 70. let působil v Hollywoodu. Ke konci svého života se věnoval především televizní a divadelní režii.\n\n\nNa počátku 60. let také několik let žil s herečkou Catherine Deneuve.\n\nZemřel ve věku 72 let na rakovinu lymfatických uzlin, je pochován na hřbitově v Saint Tropez.\n\n\n\n\n"}
{"id": "466050", "url": "https://cs.wikipedia.org/wiki?curid=466050", "title": "Vlašim (zámek)", "text": "Vlašim (zámek)\n\nZámek Vlašim a jemu přilehlý zámecký park leží ve městě Vlašim, v okrese Benešov Středočeského kraje. Sídlí v něm Muzeum Podblanicka.\n\nZámek Vlašim vznikl řadou přestaveb gotického hradu z roku 1303 a reprezentativním sídlem se stal i díky druhému pražskému arcibiskupovi Janu Očkovi z Vlašimi.\n\nK dalšímu velkému rozvoji došlo v 15. století za Trčků z Lípy. Kolem roku 1600 za Vostrovců z Kralovic byl hrad přestavěn na renesanční zámek.\n\nV 19. století, kdy na zámku sídlila knížata z Auerspergu (do roku 1945), byl zámek změněn do dnešní podoby. Dnes se na zámku nachází \"Muzeum Podblanicka\", ve kterém je k vidění výstava z historie zámku a parku, expozice \"S přesnou muškou\" o tradici střelectví a zbrojařství i s trofejemi exotických zvířat a \"Zrcadlo minulosti\" přibližující každodenní život předků. Návštěvníci mohou navštívit také zámecké sklepení, zámeckou kapli založenou Marií Josefou z Auerspergu roku 1771 a zámeckou věž, jíž lze využít jako rozhledny.\n\nV srpnu 1992 zachvátil zámek požár, který zničil celé jeho jižní křídlo. Později prošel zámek mnohými rekonstrukcemi, které skončily v roce 2005. V jižním křídle zámku má v současnosti sídlo \"Střední odborná škola a Střední odborné učiliště Vlašim\".\n\nV zámku se nachází reprezentativní sál, který slouží ke konání svatebním obřadům a komorním koncertům.\n\nRoku 1775 založil \"Karel Josef z Auerspergu\", společně se svou ženou \"Marií Josefínou von Trautson\", v nedalekém údolí říčky Blanice na místě tehdejší bažantnice a zámecké zahrady, anglický park. Park byl vystaven v geometrickém stylu a později se stále více a více rozrůstal a byly přidávány různé doplňky a dekorace. Z těchto se dochovaly např. \"Čínský pavilon\", socha \"Samsona\", či tři novogotické brány (\"Vlašimská\", \"Domašínská\" a \"Znosimská\"). Vlašimská brána se stala symbolem města a v jejím interiéru se pod jménem \"Podblanické galerie\" v nynější době konají výstavy regionálních umělců.\n\nV parku se nedochovaly: mešita, obelisk, grotta a Amorův templ v místním jezírku. Nachází se zde také dochovaná část ruin starého hradu.\n\nRozloha parku je 70 hektarů a svého času byl považován za nejkrásnější svého druhu v Čechách a i dnes se jedná o jeden z nejlépe zachovaných parků tohoto druhu ve střední Evropě. V současné době se park využívá také k mnohým výstavám a nechybí zde ani restaurace.\n\nZámek a park jsou dnes veřejně přístupné, do některých jeho částí či budov je placeno vstupné. Je zde ke zhlédnutí sbírka rytin zobrazující dobová ztvárnění parku. Ve \"Vlašimské bráně\" se nachází galerie. Parkem prochází 3 km dlouhá naučná stezka nabízející informace o památkách ve Vlašimi a jejím okolí. V současné době prochází park mnoha rekonstrukcemi, v roce 2008 byla dokončena oprava \"Čínského pavilonu\". Zámek i park jsou ve vlastnictví města Vlašimi.\n\n\n"}
{"id": "466053", "url": "https://cs.wikipedia.org/wiki?curid=466053", "title": "Vývod", "text": "Vývod\n\nVývod v obecném významu označuje vyvedení, místo výtoku, původ či odvození, ve specializovaných významech pak například: \n\n"}
{"id": "466054", "url": "https://cs.wikipedia.org/wiki?curid=466054", "title": "École Militaire (stanice metra v Paříži)", "text": "École Militaire (stanice metra v Paříži)\n\nÉcole Militaire je nepřestupní stanice pařížského metra na lince 8 v 7. obvodu v Paříži. Nachází se na náměstí \"Place de l'Ecole Militaire\".\n\nStanice byla otevřena 13. července 1913 jako součást prvního úseku linky 8.\n\nJméno stanice znamená \"Vojenská škola\" podle přiléhající vojenské akademie.\n\nVchod do stanice se nachází mezi École Militaire a Champ de Mars.\n\n"}
{"id": "466055", "url": "https://cs.wikipedia.org/wiki?curid=466055", "title": "Kapfenberger SV", "text": "Kapfenberger SV\n\nKapfenberger SV (plným jménem \"Kapfenberger Sportvereinigung Superfund\") je rakouský fotbalový klub z města Kapfenberg. V sezoně 2007/2008 vyhrál rakouskou 1. ligu a postoupil do nejvyšší soutěže - bundesligy. Hraje na stadionu Franze Feketeho s kapacitou 12 000 diváků, klubovými barvami jsou červená a bílá.\n\nKlub byl založen roku 1919 jako \"Kapfenberger SC\". V roce 1947 získal svůj dnešní název Kapfenberger SV.\n\n\n\n\n\n"}
{"id": "466056", "url": "https://cs.wikipedia.org/wiki?curid=466056", "title": "King Vidor", "text": "King Vidor\n\nKing Vidor (8. února 1894, Galveston, Texas, USA – 1. listopadu 1982, Paso Robles, Kalifornie, USA) byl americký filmový herec, kameraman, scenárista, producent, pedagog, režisér, celkem pětkrát nominovaný na cenu Americké filmové akademie Oscar. V roce 1979 obdržel Oscara za své celoživotní dílo.\n\nSvoji filmovou dráhu zahájil uvaděč a promítač v kině, jako amatérský filmař začínal v roce 1913, kdy natočil svůj první film \"Hurikán v Galvestonu\". Od roku 1915 působil v Hollywoodu nejen jako kameraman a režisér, ale i jako herec, kde točil především se svojí první ženou herečkou Florence Arto. Svůj první významný film natočil v roce 1925 pod názvem \"Přehlídka smrti\". Nejvýznamnějším snímkem z němé éry se stal snímek \"Ecce homo!\" z roku 1928.\n\nV roce 1929 úspěšně odstartoval svoji kariéru v éře zvukového filmu snímkem \"Hallelujah!\", dalším významným snímkem se stal \"Our daily bread\" z roku 1934. Od 40. let se věnoval více komerčně laděné kinematografii než vážnému umění.\n\nZ poválečné tvorby stojí za povšimnutí především adaptace Tolstého veledíla \"Vojna a mír\" z roku 1956 s Henry Fondou, Audrey Hepburnovou a Melem Ferrerem. Posledním významnějším snímkem se stal historický film \"Šalamoun a královna ze Sáby\".\n\nV závěru svého života působil jako filmový pedagog.\n\n"}
{"id": "466057", "url": "https://cs.wikipedia.org/wiki?curid=466057", "title": "Josef Böhm", "text": "Josef Böhm\n\nJméno a příjmení Josef Böhm se může vztahovat k následujícím osobnostem:\n\n"}
{"id": "466061", "url": "https://cs.wikipedia.org/wiki?curid=466061", "title": "Chemin Vert (stanice metra v Paříži)", "text": "Chemin Vert (stanice metra v Paříži)\n\nChemin Vert [\"šme vér\"] je nepřestupní stanice pařížského metra na lince 8 na hranicích 3. a 11. obvodu v Paříži. Nachází se pod \"Boulevardem Beaumarchais\".\n\nStanice byla otevřena 5. května 1931 při prodloužení linky v úseku Richelieu – Drouot ↔ Porte de Charenton.\n\nJejí jméno znamená v češtině \"Zelená cesta\" a je pojmenována po nedaleké ulici \"Rue du Chemin-Vert\", která byla zřízena na místě cesty, která vedla do zelinářských zahrad.\n\nDva východy vedou na \"Boulevard Beaumarchais\" před dům č. 51.\n\n"}
{"id": "466067", "url": "https://cs.wikipedia.org/wiki?curid=466067", "title": "Ledru-Rollin (stanice metra v Paříži)", "text": "Ledru-Rollin (stanice metra v Paříži)\n\nLedru-Rollin je nepřestupní stanice pařížského metra na lince 8 na hranicích 11. a 12. obvodu v Paříži. Nachází se na křižovatce ulic \"Avenue Ledru-Rollin\" a \"Rue de Faubourg Saint-Antoine\".\n\nStanice byla otevřena 5. května 1931 při prodloužení linky v úseku Richelieu – Drouot ↔ Porte de Charenton.\n\nStanice nese jméno právníka Alexandra Augusta Ledru řečeného Ledru-Rollin (1807–1874), který byl v roce 1848 ministrem vnitra a uspořádal volby na základě všeobecného volebního práva. Poražen v prezidentských volbách Bonapartem, uprchl do Anglie v roce 1849. Jméno stanice je odvozeno od názvu ulice \"Avenue Ledru-Rollin\".\n\nStanice má dva východy na \"Avenue Ledru-Rollin\" a jeden na \"Rue de Faubourg Saint-Antoine\".\n\n"}
{"id": "466069", "url": "https://cs.wikipedia.org/wiki?curid=466069", "title": "Zdeněk Schwarz", "text": "Zdeněk Schwarz\n\nZdeněk Schwarz (* 15. května 1963 Praha) je český politik a lékař, v letech 2008 až 2014 nezávislý senátor za obvod č. 27 – Praha 1 zvolený na kandidátce ODS a bývalý ředitel Zdravotnické záchranné služby hlavního města Prahy.\n\nPo maturitě na střední zdravotnické škole pracoval jako zdravotnický záchranář. Vystudoval Lékařskou fakultu UK v Praze, studium zakončil v roce 1990. Získal zde také atestace v oborech chirurgie, veřejné zdravotnictví a urgentní medicína. Od r. 1998 je členem Vědecké rady ČLK.\n\nPo promoci působil jako lékař v Nemocnici záchranné služby, později přejmenované na Nemocnici Na Malvazinkách, dále ve Fakultní nemocnici na Bulovce a na Letecké záchranné službě Praha. Na Zdravotnické záchranné službě hl. m. Prahy pracuje od r. 1983, kdy začínal jako brigádník o prázdninách a později celá studia medicíny a po jejím ukončení nastoupil jako lékař.\n\nOd roku 1998 zastával funkci ředitele Zdravotnické záchranné služby hlavního města Prahy. V době, kdy byl na služební cestě v Izraeli dne 12. 5. 2015, byl z funkce odvolán bez udání důvodu, přestože audit provedený na záchranné službě neshledal žádné závažné nedostatky a nedoporučil personální změny. Rada jej odvolala údajně ze strachu z demonstrace odborářů.\n\nJe ženatý, má dva syny a tři vnoučata.\n\nV roce 2008 se jako nestraník na kandidátce ODS dostal do Senátu za obvod č. 27, tj. na Praze 1, Praze 7, části Prahy 2,5 a 6. Z prvního kola postoupil díky zisku 25,78 % hlasů spolu s nezávislou Blankou Haindlovou za ČSSD (17,81 %). Ve druhém svou silnější pozici potvrdil a vyhrál se ziskem 60,21 % všech platných hlasů.\n\nV senátu prosazoval tvrdou protidrogovou politiku a větší investice soukromého kapitálu do dobročinných projektů. V senátu byl činný jako místopředseda Výboru pro zdravotnictví a sociální politiku, místopředseda Stálé komise Senátu pro práci Kanceláře Senátu a člen Stálé komise Senátu pro sdělovací prostředky.\n\nVe volbách do Senátu PČR v roce 2014 obhajoval jako nezávislý senátor na kandidátce ODS post senátora ve stejném obvodu č. 27. Se ziskem 20,30 % hlasů skončil v prvním kole na 2. místě a postoupil do druhého kola. V něm však poměrem hlasů 31,55 % : 68,44 % prohrál s nestraníkem za KDU-ČSL a SZ Václavem Hamplem.\n\nVe volbách do Senátu PČR v roce 2016 se rozhodl pokusit o návrat do horní parlamentní komory a kandidoval jako nestraník za hnutí Pro Prahu (HPP) v obvodu č. 22 – Praha 10. Se ziskem 9,86 % hlasů však skončil na 5. místě a do druhého kola nepostoupil.\n\n"}
{"id": "466072", "url": "https://cs.wikipedia.org/wiki?curid=466072", "title": "The Fall (album, Norah Jones)", "text": "The Fall (album, Norah Jones)\n\nThe Fall je čtvrté studiové album americké písničkářky Norah Jones. Vydáno bylo 17. listopadu roku 2009 společností Blue Note Records a jeho producentem byl Jacquire King. V britské hitparádě UK Albums Chart se umístilo na 24. příčce, zatímco v americké Billboard 200 na třetí. V USA se alba prodalo více než milion kusů, čímž se stalo platinovým (RIAA).\n\n"}
{"id": "466073", "url": "https://cs.wikipedia.org/wiki?curid=466073", "title": "József Antall", "text": "József Antall\n\nDr. József Antall (8. dubna 1932, Pestújhely - 12. prosince 1993, Budapešť) byl první demokraticky zvolený premiér současné Maďarské republiky. Zároveň byl předsedou vítězné strany prvních svobodných voleb – Magyar Demokrata Fórum a jedna z vůdčích osobností pádu komunismu v Maďarsku. V minulosti působil rovněž jako učitel, knihovník a historik.\n\nJózsef Antall se narodil dne 8. dubna 1932 v Pestújhely v tehdejším Maďarském království do nižší šlechtické rodiny. Jeho otec József Antall senior byl právník a státní úředník. Pracoval pro několik ministerstev a stal se koordinátorem prvních výpočtů životního minima v Maďarsku. Byl také zakládajícím členem strany FkGP. Během druhé světové války předsedal Vládnímu výboru pro uprchlíky. Zachránil tak stovky židovských spoluobčanů před smrtí. Po německé okupaci rezignoval a později byl zatčen gestapem. Po válce se stal ministrem pro obnovu ve vládě Zoltána Tildyho. Později byl dokonce prezidentem maďarského Červeného kříže, ale po komunistickém puči rezignoval a odešel do svého rodinného sídla. V roce 1981 po něm byla pojmenována ulice ve Varšavě. O deset let později, roku 1991, byl za záchranu Židů během války uctěn v jeruzalémském památníku obětem Holocaustu Jad Vašem jako Spravedlivý mezi národy.\n\nJeho matka, Irén Szűcs, byla dcerou venkovského učitele Istvána Szűcse, bývalého ministerského náměstka.\n\nAntallovo vzdělávání určoval jeho otec. Už od útlého věku se učil o fungování politických institucí a vhodných politických ideologiích. Vedl ho k základním principům zastupitelské demokracie, což se vázalo s národním cítěním křesťanské etiky.\n\nNejprve studoval na piaristickém gymnáziu, kde promoval v roce 1950. Již ve věku 16 let se rozhodl vstoupit na politickou kariéru, což samozřejmě nebylo na dlouhou dobu možné. Po absolvování střední školy studoval na Eötvös Loránd Tudományegyetem svobodná umění, oddělení maďarského jazyka a literatury, jakož i historii a archivnictví.\nZískal diplom učitele, knihovníka a historika. Dne 30. září 1991 byl Antallovi udělen čestný doktorský titul z Central Connecticut State University.\n\nPo studiích pracoval v Magyar Országos Levéltár a Pedagógiai Tudományos Intézetben.\n\nBěhem Maďarského povstání v roce 1956 se aktivně podílel na obnově zaniklých politických stran a založil Keresztény Ifjú Szövetség (Svaz mladých křesťanů). Po porážce revoluce byl několikrát zatčen a následně propuštěn. Od roku 1957 pokračoval v učitelské kariéře na gymnáziu Ference Toldyho, ale v roce 1959 byl jako učitel vyloučen, kvůli své dřívější politické činnosti.\n\nNásledně působil dva roky knihovník. V roce 1963 napsal Magyar Életrajzi Lexikon obsahující 80 lékařských životopisů. Uvědomil si důležitost historie medicíny a provedl základní výzkum v oblasti částečně nezpracovaných vědeckých témat. O rok později začal pracovat v knihovně a archivu Semmelweis Orvostörténeti Múzeum, věnovanému historii medicíny. Nejprve pracoval jako výzkumný vědecký pracovník, později se stal náměstkem ředitele a nakonec byl od roku 1974 ředitelem. Jeho výzkum byl mezinárodně uznán a v roce 1986 byl viceprezidentem Mezinárodní společnosti pro dějiny lékařství.\n\nVe druhé polovině 80. let se Antall začal více zaměřovat na politické dění. Stal se delegátem Opozice kulatého stolu a jednou z nejvýznamnějších osobností pádu komunismu v Maďarsku. Dne 21. října 1989 byl drtivou většinou hlasů zvolen předsedou Magyar Demokrata Fórum a stal se tak oficiálním kandidátem na premiéra.\n\nVítězem prvních svobodných voleb na jaře 1990 se stalo Antallovo pravicové MDF se ziskem 164 mandátů. József Antall se tak stal prvním demokraticky zvoleným premiérem Třetí Maďarské republiky. Do svého úřadu oficiálně nastoupil 16. května 1990. Prvním krokem jeho demokratické vlády bylo přijetí současného státního znaku dne 3. července 1990 a urychlení odchodu sovětských vojsk. Poslední vojska Sovětského svazu opouštějí Maďarsko dne 19. června 1991. Jako premiér Antall dohlížel na vytvoření právního systému na podporu tržního hospodářství a přilákání zahraničních investic. Vládní koalice se pokusila stabilizovat ekonomiku při provádění privatizace a dalších prvků tržního hospodářství.\n\nAntall měl rovněž zájem o zlepšení situace Maďarů žijících v zahraničí, a to především v rumunském Sedmihradsku, jejichž situace byla nejhorší. K diplomatické roztržce málem došlo poté co představitelé těchto států nebyli schopni pochopit Antallovo prohlášení, že se \"\"cítí být premiérem patnácti miliónů Maďarů.\"\" V své funkci ještě úspěšně prosadil zrušení Varšavské smlouvy a připravil cestu pro budoucí členství Maďarska v NATO.\n\nJózsef Antall zemřel ještě před koncem funkčního období dne 12. prosince 1993 na rakovinu. Bylo mu 61 let. Jeho nástupcem ve funkci předsedy vlády se stal Péter Boross (MDF). Do funkce předsedy MDF byl zvolen ministr obrany Lajos Für, který se funkce ofiálně ujal až 19. února 1994.\n\nJako uznání jeho celoživotní práce po něm byla v roce 2008 pojmenovaná jedna z budov Evropského parlamentu v Bruselu.\n\n\n\n\n"}
{"id": "466074", "url": "https://cs.wikipedia.org/wiki?curid=466074", "title": "Truchlivý Bůh", "text": "Truchlivý Bůh\n\nTruchlivý Bůh (2000) je postmoderní román Jiřího Kratochvila, který ve 23 krátkých kapitolách pojednává o osudu Aleše Jordána, knihovníka z Bílovic. Děj románu se odehrává převážně v Brně a epizodicky v horách, v Praze a především na výletě v Paříži.\n\nJiří Kratochvil román dopsal 26. června 2000 a podle jeho slov na obálce knihy je poctou Milanu Kunderovi a J. L. Borgesovi.\n\nRomán pojednává o rodině Jordánů, která tvoří pevně spjatý spolek s rysy až náboženské sekty či mafie. Rodinu vede jeden z nich – tzv. \"Dušička\". Po smrti staré Dušičky je jejím nástupcem vybrán hlavní hrdina Aleš Jordán, který se právě oženil se svou vzdálenou sestřenicí Lucií Jordánovou. S tou sdílí trauma z dětství, kdy byl před jejich zraky v rodinném kruhu popraven člen rodiny, který zradil důvěruspolečenství. Ten ale nechce s rodinou nic mít (kromě toho, že chce být s Lucií) a Dušičkou se tak stane Tonda Jordán. Ten ale rodinu přivede do podsvětí a k obchodu s drogami. Aleš s Lucií se s rodinou nestýkají a žijí v ústraní. Antonín Jordán je posléze zatčen a údajně spáchá sebevraždu. My však vytušíme, že byl popraven v rodinném procesu, stejně jako tehdy, před 35 lety, jiný člen rodiny. Novou Dušičkou, aniž by si toho Aleš všiml, se stala Lucie. Aleš tajně utíká z Brna a jde za neexistujícím cílem. V horách (Jeseníky?) se ubírá lesy stále výš a výš, objeví tajný spolek bezdomovců (kteří měli pracovat v muzeu, jehož projekt zkrachoval) a jde dál, stoupá výš.\nNa vrcholu hory najde boží příbytek a rozmlouvá s Bohem o životních otázkách. Tím začíná poslední fáze příběhu, která jej nesmírně komplikuje v duchu postmoderny a celé tvorby J. Kratochvila. Nejdůležitější rozhovorem odhalenou pointou je, že každý musí přijmout svůj příběh, včetně smrti. Bůh platí za svou nesmrtelnost tím, že může příběhy pouze vytvářet, ale svůj vlastní postrádá. Aleš se rozhodne ze svého příběhu vystoupit a zůstane na vrcholu hory na pozici Boha, který se vrátí místo Aleše do Brna, kde přistihne manželku Lucii při nevěře a je rodinou prohlášen za blázna a poslán do blázince. Na čtenáři je, aby si sám příběh dotvořil a posoudil, co je pravda a co všechno z příběhu si Aleš (nebo raději autor?) vymyslel.\n\nJak už je pro postmoderní romány typické, realita Jordánova příběhu není jen pouhou realitou, ale mnohavrstevným dějem, který lze nahlížet (a jenž je nahlížen) z různých perspektiv, který je vyprávěn v různých osobách a na nechronologické časové ose. Řečeno zkráceně, nic není, jak se zdá. Určité události a stavy, jež v ději považujeme za nezpochybnitelné, se ukážou být pouhou iluzí.\n\n\n"}
{"id": "466075", "url": "https://cs.wikipedia.org/wiki?curid=466075", "title": "Nepřímý důkaz v logice", "text": "Nepřímý důkaz v logice\n\nNepřímý důkaz v logice (apagogický důkaz, důkaz opaku) je v logice důkaz pomocí schématu usuzování modus tollens, tedy důkaz podle vzorce: Pokud platí „z A vyplývá B“ a současně víme, že platí opak B, pak platí opak A. (Latinsky reductio ad absurdum.) Příklad: Jestliže platí „jestliže mám peníze, tak si koupím auto“ a auto si nekoupím, tak nemám peníze.\n\nJinými slovy je to konečná postupnost správných kroků, z nichž každý vyplývá z předcházejících, přičemž prvním krokem je negace závěru tvrzení a výsledkem posledního kroku je negace předpokladu nebo jiného platného tvrzení.\n\nJinými slovy je to typ úsudku, při kterém se vychází z předpokladu, že dané tvrzení T je nepravdivé, a dedukcí se z non T odvodí důsledky. Jsou-li nepravdivé, lze usoudit, že T je pravdivé.\n\nSpecifická forma nepřímého důkazu, zpravidla považovaná za zvláštní formu důkazu, je důkaz sporem. \n\n"}
{"id": "466077", "url": "https://cs.wikipedia.org/wiki?curid=466077", "title": "Dvojštítník", "text": "Dvojštítník\n\nDvojštítník (\"Dipelta\") je rod rostlin z čeledi zimolezovité. Jsou to opadavé keře s jednoduchými vstřícnými listy, připomínající v době květu weigelie. Květy jsou zvonkovité nebo nálevkovité, podepřené nápadnými listeny. Rod zahrnuje 3 druhy, rozšířené pouze v Číně. Druhy dvojštítník mnohokvětý a dvojštítník břichatý jsou v České republice pěstovány jako okrasné dřeviny.\n\nDvojštítníky jsou opadavé, vzpřímeně rostoucí keře, svým vzhledem připomínající weigelie. Dorůstají výšky do 4 metrů, dvojštítník mnohokvětý může v domovině dorůst i do podoby až 6 metrů vysokého stromu. Zimní pupeny jsou kryté několika páry šupin. Listy jsou jednoduché, vstřícné, celokrajné nebo při vrcholu zubaté, krátce řapíkaté, bez palistů. Na žilnatině a okraji čepele jsou lehce chlupaté. Květy jsou oboupohlavné, dvoustranně souměrné, ve svazečcích. Květy jsou podepřené 4 nestejnými listeny, které se v průběhu vývoje květu nebo až plodu zvětšují. Kalich je tvořen 5 čárkovitými až kopinatými, na bázi srostlými lístky. Koruna je nálevkovitá až zvonkovitá, lehce dvoupyská, na bázi zúžená a vypouklá. Horní pysk je dvoulaločný, spodní trojlaločný. Tyčinky jsou 4 a nevyčnívají z květů. Semeník obsahuje 4 komůrky, z nichž 2 obsahují větší počet sterilních vajíček a 2 po jednom plodném vajíčku. Čnělka je o něco kratší než koruna. Plodem je nažka se dvěma zvětšenými, křídlovitými listeny na bázi, na vrcholu nesoucí vytrvalý kalich.\n\nRod \"Dipelta\" zahrnuje 3 druhy, rostoucí pouze ve střední a jihozápadní Číně. Dvojštítník mnohokvětý a dvojštítník břichatý rostou jako součást smíšených horských lesů a křovin v nadmořských výškách 600 až 2400 metrů. Druh \"D. elegans\" se vyskytuje v širokolistých lesích a jeho výskyt je omezen na provincie Kan-su a S’-čchuan, kde roste v nadm. výškách okolo 2000 metrů.\n\nRod \"Dipelta\" je spolu s dalšími blízce příbuznými rody (\"Kolkwitzia\", \"Linnaea\", \"Abelia\", \"Diabelia\", \"Zabelia\", \"Vesalea\") řazen do podčeledi \"Linnaeoideae\". V minulosti byly řazeny i do samostatné čeledi \"Linnaeaceae\". Taxonomie této skupiny není dosud ustálená. Ve studii z roku 2013 jsou všechny rody této skupiny s výjimkou rodu \"Zabelia\" vřazeny do široce pojatého rodu \"Linnaea\". Toto pojetí následuje např. \"Catalogue of life\".. Naopak ve studii z roku 2015 jsou rody této skupiny pojaty jako samostatné.\n\n\nDvojštítník mnohokvětý a dvojštítník břichatý jsou v České republice pěstovány jako okrasné dřeviny. Je možno se s nimi setkat např. v Průhonickém parku, Dendrologické zahradě v Průhonicích, Pražské botanické zahradě v Tróji nebo Arboretu MU v Brně.\n\nKultura je podobná jako u weigelií, mladé rostliny jsou však celkově choulostivější. Daří se jim v čerstvě vlhkých hlinitých půdách na výsluní nebo v polostínu. Staré větve je vhodné občas v období po odkvětu odstraňovat. Semena se vysévají na jaře do poloteplého pařeniště. Lze také řízkovat zelenými řízky v červnu.\n\n"}
{"id": "466079", "url": "https://cs.wikipedia.org/wiki?curid=466079", "title": "Jugoslávská liga ledního hokeje", "text": "Jugoslávská liga ledního hokeje\n\nJugoslávská hokejová liga byla nejvyšší soutěž v ledním hokeji v bývalé Jugoslávii. Byla založena v roce 1937 a zanikla roku 1991.\n"}
{"id": "466080", "url": "https://cs.wikipedia.org/wiki?curid=466080", "title": "Pandita (objevitel)", "text": "Pandita (objevitel)\n\nTermín pandita či pandit (dévanágarí पण्डित; doslova „učenec“) byl v druhé polovině 19. století užíván pro speciálně vycvičené zeměměřiče, kteří pocházeli z domorodého obyvatelstva a ve službách Britského impéria objevovali hornaté oblasti severní Indie a Tibetu.\n\nKdyž probíhala v 19. století tzv. velká hra, mocensko-politický zápas mezi Ruským a Britským impériem, tak se obě strany sporu snažily získat o regionu střední Asie co nejvíce informací. Střední Asie v té době sice byla z části kartograficky zpracována, avšak některé rozsáhlé, těžko přístupné vysokohorské oblasti stále vytvářely na mapách bílá místa. To se týkalo zejména nejvyššího pohoří světa – Himálaje – a Tibetu, na jehož území byl vstup cizincům zakázán.\n\nV šedesátých letech 19. století proto britský úředník Thomas George Montgomerie přišel s návrhem, že by průzkum těchto oblastí mohli zajistit vycvičení domorodí obyvatelé, kteří podstatně lépe zvládají nedostatek kyslíku na hřebenech hor a je jim umožněn vstup do oblasti Tibetu. Začalo se proto s výcvikem obyvatel z oblasti severní Indie (např. lidí ze Sikkimu), kteří se začali označovat jako pandité.\n\nPandité se ukázali jako velmi schopní a užiteční ve snaze Britů zmapovat dosud neznáme oblasti severu. Britové je vycvičili v různorodých znalostech kartografie, které pak pandité měli aplikovat v terénu. Takový pandita byl zvyklý chodit tak, aby jeho 2000 kroků dávalo jednu míli. K počítání jednotlivých mílí užívali korálky, které vypadaly jako buddhistický růženec (\"mala\"), avšak na místo obvyklých 108 korálků jich měli jen 100. Každý desátý byl přitom vždy o trochu větší než ten předchozí; za každých sto kroků pandita vždy jeden korálek odebral. V modlitebních mlýncích pandité uchovávali na místo klasické modlitby \"óm mani padmé húm\" kousky papíru s mapkami a dalšími poznámkami. Jeden z nejvýznamnějších panditů Nain Singh objevil, že když se někdo k němu blíží, stačí roztočit mlýnek a předstírat, že je v náboženském rozjímání, zrovna jak to dělají „praví“ buddhisté. To obvykle dostačovalo k tomu, aby je člověk nechal na pokoji. Singh vynikl zejména tím, že se dostal až do Lhasy, o které poskytl Britům obrovské množství informací.\n\nPandité mimo jiné uměli zacházet se sextantem i rtutí. I přes výcvik panditů se občas stalo, že byli vysláni zpět na území Britské Indie nebo padli do zajetí. To jim však nezabránilo v tom, aby výrazně napomohli v mapování vysokohorských oblastí střední Asie.\n\nMimo Nain Singha patří k významným panditům např. Kinthup nebo Nain Singhův bratr Kišen.\n\n\n"}
{"id": "466083", "url": "https://cs.wikipedia.org/wiki?curid=466083", "title": "Židelník", "text": "Židelník\n\nŽidelník (\"Dirca\") je malý rod rostlin, patřící do čeledi vrabečnicovité (\"Thymelaeaceae\") a zahrnující 3–4 druhy. Jsou to opadavé keře s drobnými žlutozelenými květy, pocházející ze Severní Ameriky. Rostou převážně na vlhčích bohatých půdách okolo vodních toků, kde mohou dorůstat výšky až 3 metry.\n\nTuhou, ohebnou kůru používaly indiánské kmeny k vázání či jako řemínky. Některé druhy jsou příležitostně používány jako okrasné rostliny, mají však pouze sbírkový význam.\n\n"}
{"id": "466085", "url": "https://cs.wikipedia.org/wiki?curid=466085", "title": "Dvoukvětec zmarličníkolistý", "text": "Dvoukvětec zmarličníkolistý\n\nDvoukvětec zmarličníkolistý (\"Disanthus cercidifolius\") je druh rostliny z čeledi vilínovité a jediný druh rodu dvoukvětec. Je to opadavý keř se střídavými, dlouze řapíkatými jednoduchými listy s dlanitou žilnatinou. Květy jsou červené, pětičetné, uspořádané po dvou a rozkvétající na podzim. Druh se vyskytuje v Japonsku a Číně. V České republice je jen vzácně pěstován jako sbírková dřevina, nápadná zejména podzimním zbarvením listů.\n\nDvoukvětec je opadavý, hustý, 2 až 4 metry vysoký keř. Letorosty jsou červenohnědé, lysé. Listy se podobají listům zmarliky, mají srdčitý, široce vejčitý až obvejčitý tvar, jsou tužší, celokrajné, dlouze řapíkaté, na vrcholu tupé až téměř špičaté, s dlanitou žilnatinou tvořenou 5 až 7 žilkami. Čepel je 5 až 12 cm dlouhá, řapík 3 až 5 cm. Na podzim se listy vybarvují do purpurových až oranžových odstínů. Palisty jsou velké, čárkovité, opadavé. Květy jsou purpurově červené, pětičetné, oboupohlavné, o průměru asi 1,5 cm, uspořádané v dvoukvětých úžlabních květenstvích vyrůstajících na zkrácených postranních větévkách. Češule je krátká a široká, chlupatá. Kalich je pětilaločný. Koruna je složena z 5 úzce kopinatých korunních lístků. Tyčinek je 5, s krátkými nitkami. Semeník je svrchní, srostlý ze 2 plodolistů a se 2 komůrkami obsahujícími po 5 nebo 6 vajíčkách. Čnělka je krátká, zakončená drobnou bliznou. Plodem je dřevnatá tobolka pukající 2 chlopněmi a obsahující černá, lesklá, elipsoidní semena. Tobolky jsou 1,2 až 1,7 cm dlouhé. Kvete v říjnu, plody zrají na podzim příštího roku.\n\nDvoukvětec se vyskytuje v Japonsku a v Číně. V Japonsku je rozšířen na ostrovech Honšú a Šikoku. V Číně roste v provinciích Chu-nan, Ťiang-si a Če-ťiang jako složka stálezelených i opadavých širokolistých horských lesů v nadmořských výškách od 450 do 1200 metrů.\n\nRod \"Disanthus\" je v rámci čeledi \"Hamamelidaceae\" řazen do samostatné monotypické podčeledi \"Disanthoideae\". Od většiny ostatních zástupců čeledi se odlišuje zejména větším počtem vajíček v plodolistu a také dlanitou žilnatinou.\n\nDruh je dále členěn na 2 poddruhy. \"D. cercidifolius\" subsp. \"longipes\" roste v Číně, \"D. cercidifolius\" subsp. \"cercidifolius\" v Japonsku.\n\nDvoukvětec se vysazuje jako solitéra, nápadná zejména podzimním zbarvením listů. V České republice je jen vzácně pěstován jako sbírková dřevina. V roce 2012 byl vysazen v Dendrologické zahradě v Průhonicích.\n\nDruh je v podmínkách střední Evropy poměrně otužilý, potřebuje však chráněné stanoviště a zimní kryt jako ochranu před namrzáním. Vyhovují mu humózní, čerstvě vlhké půdy. Množí se výsevem stratifikovaných semen na jaře do poloteplého pařeniště, hřížením nebo roubováním na vilín virginský.\n"}
{"id": "466089", "url": "https://cs.wikipedia.org/wiki?curid=466089", "title": "Sdílení aut", "text": "Sdílení aut\n\nSdílení aut je sdílení automobilů více lidmi, kterým by se kvůli malé frekvenci využívání nevyplatilo vlastnit a provozovat automobil sami. Může být provozován jak formou oficiálního či neoficiálního sdružování lidí, kteří pak jsou spoluvlastníky automobilů, tak formou podnikatelskou, tedy službami veřejných půjčoven automobilů. Podobně fungují také systémy sdílení jízdních kol, které mají např. po Česku k roku 2019 přibližně 2000 bicyklů.\n\nSdílení aut slučuje některé výhody individuální dopravy s některými výhodami veřejné dopravy. Pro uživatele může znamenat oproti provozování vlastního vozidla snížení investičních a provozních výdajů a starostí, pro města snížení nároků na množství parkovacích ploch.\n\n\n\nV německých Brémách vznikl systém sdílení zvaný \"cambio\" aut formou sítě automatizovaných půjčoven automobilů, provázaných s veřejnou dopravou a s půjčovnami a úložišti jízdních kol, firma Cambio. Během let se rozšiřil do dalších německých měst (od roku 2000) a do Belgie. Systém k březnu 2019 fungoval v 23 německých a 44 belgických městech a je do něj zapojeno přes 110 000 uživatelů.\n\nV Československu byla známá například pražská půjčovna automobilů Pragocar.\n\nV České republice existuje množství firem půjčujících automobily, ale ty se zaměřují převážně na doplňkové a náhradní služby vlastníkům automobilů (zapůjčení náhradního vozu po poruše vlastního, odvoz řidiče, který požil alkohol atd.). Sdílení aut jako pravidelný a cenově přiměřený způsob dopravy využívaný lidmi, kteří vlastní automobil nemají, ani jako spoluvlastnictví automobilu v Česku nijak výrazným fenoménem není, nepočítá-li se vcelku obvyklé sdílení vozidel v rámci rodin. Mnoho firem, které sdílejí auta, přibylo v Česku po roce 2015.\n\nV Praze funguje nejvíce firem sdílejících auta v celém Česku. K září 2019 sdílených aut v ulicích tohoto města bylo přibližně 700. Dvě firmy zde k tomuto datu provozují také sdílení elektrických skútrů. Sdílení aut se tak začíná v některých případech prolínat se sdílením dalších dopravních prostředků, a to především rpostředků zařaditelných do kategorie mikromobility. Provozovatel Anytime uvedl, že půjčování aut je oblíbené zejména v mladších generacích.\n\n\n\n\n"}
{"id": "466093", "url": "https://cs.wikipedia.org/wiki?curid=466093", "title": "Hyundai i30", "text": "Hyundai i30\n\nHyundai i30 je pětimístný automobil nižší střední třídy vyráběný jihokorejskou automobilkou Hyundai. Na trh byl uveden v roce 2007. Pro evropský trh se v současnosti vyrábí v továrně ve slezských Nošovicích. Patří mezi nejprodávanější automobily v ČR. Výroba modelu byla v Nošovicích zahájena v listopadu 2008 a pokračuje dodnes. V roce 2011 byla představena druhá generace, která prošla faceliftem na začátku roku 2015. Hyundai i30 je nabízen ve třech karosářských variantách: 5-dveřový hatchback, kombi (označované také jako i30cw) a třídveřové provedení označované jako 3D.\n\nPětidveřový hatchback se může pochlubit délkou 4 245 mm, šířkou 1 775 mm, výškou 1 480 mm a rozvorem 2 650 mm. Zavazadlový prostor má u hatchbacku objem 340 litrů. Model kombi (i30cw) je oproti hatchbacku delší (4475 mm), vyšší (1520 mm), má větší rozvor (2700 mm) a udávanou základní velikost zavazadlového prostoru 415 litrů.\n\nV ČR byla první generaci modelu i30 nabízena celkem ve čtyřech stupních výbavy (Classic, Comfort, Style a Premium). Standardem bylo osm airbagů, protiblokovací systém brzd (ABS), centrální zamykání, palubní počítač, integrovaný audiosystém s přehrávačem CD a MP3 a patnáctipalcová kola. Za příplatek nebo u vyšších verzí standardně byl nabízen ještě například stabilizační systém (ESP), klimatizace nebo šestnáctipalcová kola.\n\nV roce 2010 Hyundai i30 prošel faceliftem .\n\nZákladní motorizací první generace i30 byl zážehový motor o objemu 1,4 litru, který nabízí výkon 80 kW (109 koní). Nadstavbou tohoto motoru je 1,6i s 93 kW (126 koní). Vrchol nabídky tvořil motor 2,0i s 105 kW (143 koní). Všechny tyto motory disponují 16V technologií s přímým vstřikování a proměnlivým časováním ventilů.\n\nZástupci vznětových motorů jsou potom 1,6 CRDi a 2,0 CRDi. Naftové motory využívají přeplňování pomocí turbodmychadel s proměnlivou geometrií lopatek (VGT) a vysokotlaké vstřikování nafty se systémem common rail.\n\nMotor 1,6 CRDi šlo mít ve třech výkonových verzích:\n\nMotor 2,0 CRDi nabízel 103 kW (140 koní).\n\nPřevodovky byly nabízeny pětistupňové manuální nebo čtyřstupňové automatické. Výjimku tvoří motory 1,6 CRDi (66, 85 a 94 kW) a 2,0 CRDi (103 kW), ke kterým byla dodávána šestistupňová manuální.\n\nDle Euro NCAP získala i30 první generace v roce 2008 nejvyšší hodnocení bezpečnosti. Toto hodnocení však i30 získala až po opakovaném testu, kdy výrobce provedl zlepšení v oblasti ochrany kolen. Při prvním crashtestu v roce 2007 získala i30 čtyři hvězdičky za ochranu posádky.\n\nVýsledky v testech Euro NCAP (2008):\nDruhá generace se začala prodávat v únoru roku 2012, nejdříve jako pětidveřový hatchback. Později v průběhu roku byla do nabídky doplněna varianta kombi a v roce 2013 také provedení třídveřový hatchback.\n\nNová generace dostala inovovanou nabídku motorů. Novinkou byl motor 1,6 GDI s přímým vstřikem paliva do válců. Na rozdíl od předchozí generace sdílí provedení kombi i hatchback stejný rozvor (kombi první generace ho mělo prodloužený). Rozšířena byla sériová výbava (např. o systém ESP) a doplněna byla také výbava na přání (např. panoramatické střešní okno, dvouzónová automatická klimatizace). I druhá generace si ponechává vyspělou víceprvkovou zadní nápravu. Vůz plní emisní normu EURO 5.\n\nZvláštností vozů prodávaných v ČR jsou dvě různé přední masky vozu, kdy klasická maska je určena pouze pro základní úrovně výbavy, zatímco vyšší výbavové stupně (Weekend, Style, Premium) dostávaly sportovní přední masku s dvěma chromovanými lištami.\n\nOd roku 2015 je nabízen faceliftovaný model, který se liší zejména vizuálně (nová čelní maska) a drobnými změnami ve výbavě. Zároveň došlo k rozšíření palety motorů o přeplňovaný zážehový motor 1,6 T-GDI s výkonem 186 koňských sil (137 kW), s nímž sportovně laděný model označovaný jako i30 Turbo vyvine maximální rychlost až 219 km/h a dokáže zrychlit z nuly na 100 km/h za 8,0 sekundy. Po faceliftu plní všechny motory emisní normu EURO 6.\n\nDruhá generaace získala dle nárazových testů Euro-NCAP nejvyšší hodnocení bezpečnosti.\n\nVýsledky v testech Euro NCAP (2012):\n\nTřetí generace se vyrábí od začátku roku 2017 v karoserii hatchback. V od léta 2017 přichází na trh varianta kombi.\n\nNa konci roku 2017 přišla \"ostrá\" varianta hatchback verze \"N\" s dvoulitrovým přeplňovaným čtyřválcem. Na začátku roku 2018 přišla na trh i nová karosářská varianta Fastback, následovaná ostrou verzí Fastback N. \n\nMotory dieselové\nTřetí generace získala dle nárazových testů Euro-NCAP nejvyšší hodnocení bezpečnosti.\n\nVýsledky v testech Euro NCAP (2017):\n\n"}
{"id": "466099", "url": "https://cs.wikipedia.org/wiki?curid=466099", "title": "Michel Bizot (stanice metra v Paříži)", "text": "Michel Bizot (stanice metra v Paříži)\n\nMichel Bizot je nepřestupní stanice pařížského metra na lince 8 ve 12. obvodu v Paříži. Nachází se na křižovatce ulic \"Avenue Daumesnil\" a \"Rue de Picpus\".\n\nStanice byla otevřena 5. května 1931 při prodloužení linky v úseku Richelieu – Drouot ↔ Porte de Charenton.\n\nStanice nese jméno generála Michela Bizota (1795–1855), který byl ředitelem Polytechnické školy a padl při obléhání Sevastopolu v Krymské válce. Byla po něm pojmenována nedaleká ulice \"Avenue du Général-Michel-Bizot\".\n\n\n"}
{"id": "466100", "url": "https://cs.wikipedia.org/wiki?curid=466100", "title": "Pandita", "text": "Pandita\n\nPandita či pandit (dévanágarí पण्डित; doslova „učenec“) je obecný, ne zcela vymezený termín pro učence, učitele či jiného vzdělance v oblasti hinduismu, případně jiných systémů indické filosofie. Pokud jsou ršiové těmi, kterým byly posvátné texty hinduismu zjeveny, pandité jsou ti, kteří je vykládají a dále šíří.\n\nPřídomek pandit se často používá i jako součást jména (např. Sakja Pandita).\n"}
{"id": "466101", "url": "https://cs.wikipedia.org/wiki?curid=466101", "title": "Battery Park City", "text": "Battery Park City\n\nBattery Park City je čtvrť na jihozápadním cípu Dolního Manhattanu v New York City. Pozemek, na kterém stojí, vznikl na břehu řeky Hudson pomocí 917 000 m³ horniny vyhloubené během stavby World Trade Center a některých dalších budov. Battery Park City má rozlohu 0,4 km².\n\nBattery Park City vlastní a spravuje Úřad Battery Park City, veřejně prospěšná společnost vytvořená státem New York. Nadměrný příjem z této oblasti má být vložen do jiných obytných čtvrtí, zejména do chudého Bronxu a Harlemu.\n\nBattery Park City je ohraničena West Street na východě, na západ, na sever a na jih je obklopena řekou Hudson.\n\nV roce 2000 mělo 7951 osob bydliště v Battery Park City. Hustota obyvatelstva byla 15 855/km². Dnes žije v Battery Park City asi 10 000 lidí, z nichž má 54,0 % domácností příjem nad 100 000 dolarů.\n"}
{"id": "466103", "url": "https://cs.wikipedia.org/wiki?curid=466103", "title": "Sbal prachy a vypadni", "text": "Sbal prachy a vypadni\n\nSbal prachy a vypadni (v originále Lock, Stock and two Smoking Barrels) je britský kriminální film z roku 1998 napsaný a zrežírovaný Guy Ritchiem. Film sbíral mezinárodní ohlasy po celém světě a představil herce Vinnieho Jonese (bývalého velšského fotbalového mezinárodního hráče) a Jasona Stathama. V roce 2000 Guy Ritchie získal cenu Edgar Award od Mystery Writers of America za nejlepší scénář. V roce 2004 magazín \"Total Film\" vyhlásil film \"Sbal prachy a vypadni\" 38. nejlepším britským filmem všech dob.\n\n"}
{"id": "466106", "url": "https://cs.wikipedia.org/wiki?curid=466106", "title": "EV Tegernsee", "text": "EV Tegernsee\n\nEV Tegernsee (celým názvem: Eishockeyverein Tegernsee) byl německý klub ledního hokeje, který sídlil v bavorské obci Tegernsee. Založen byl v roce 1948, zanikl v roce 1952. Největším úspěchem klubu byla dvouroční účast v Eishockey-Oberlize, tehdejší německé nejvyšší soutěži v ledním hokeji. Klubové barvy byly zelená a bílá.\n\nSvé domácí zápasy odehrával v Natureisstadionu Tegernsee.\n\nZdroj: \n\n\nZdroj: \n\n\n"}
{"id": "466108", "url": "https://cs.wikipedia.org/wiki?curid=466108", "title": "Dryádka", "text": "Dryádka\n\nDryádka (\"Dryas\") je rod rostlin z čeledi růžovité (\"Rosaceae\"). Jsou to nízké, stálezelené keříky s poměrně velkými, bílými nebo řidčeji žlutými květy a jednoduchými listy. Rod zahrnuje asi 9 druhů a je rozšířen v mírném pásu severní polokoule včetně arktických oblastí. V Evropě roste jediný druh, dryádka osmiplátečná, rozšířená v evropských pohořích a severských oblastech. V České republice se nevyskytuje, roste ale na Slovensku a v Alpách. Dryádky jsou pěstují jako skalničky.\n\nDryádky jsou nízké, poléhavé, stálezelené keříky. Listy jsou střídavé, řapíkaté, jednoduché, celokrajné, vroubkované nebo členěné, někdy s podvinutým okrajem, s vytrvalými palisty. \nKvěty jsou pravidelné, o průměru 13 až 29 mm, s miskovitou češulí a osmi až desetičetným kalichem a korunou. Koruna je bílá, smetanová nebo řidčeji žlutá (dryádka Drummondova). Tyčinek je velký počet (asi 50 až 130), jsou uspořádané ve dvou řadách a kratší než korunní lístky. Gyneceum je složeno z mnoha (60 až 150) volných, přisedlých plodolistů s postranní bliznou.\nPlodem je souplodí nažek. Nažky mají na vrcholu prodloženou, vytrvalou, pérovitou čnělku které zajišťuje šíření plodů větrem.\n\nRod dryádka je rozšířen v mírném pásu severní polokoule. Počet udávaných druhů se v různých zdrojích liší v závislosti na taxonomickém pojetí a pohybuje se od 3 až do 15. Nejčastěji je udáváno 9 nebo 10 druhů. Dryádky se vyskytují v (sub)arktických severských oblastech a v alpínském stupni hor. V Evropě roste jediný druh, dryádka osmiplátečná, rozšířený v horských a severských oblastech. V České republice se nevyskytuje, roste ale na Slovensku a v Alpách. \nV Severní Americe se dryádky vyskytují v Kanadě, Grónsku a na severozápadě USA na jih po Utah a Colorado. V Asii zahrnuje areál rozšíření rodu celou Sibiř a Ruský Dálný východ, na jih sahá po Japonsko, Koreu, Tibet a Střední Asii. Izolovaná arela je na Kavkaze.\n\nKvěty jsou opylovány zejména hmyzem, v menší míře se na něm podílí i přenos pylu větrem nebo samoopylení. V Grónsku byly jako převažující opylovači zjištěny mouchy, konkrétně druhy \"Spilogona sanctipauli\" a \"Drymeia segnis\". Plody se šíří větrem.\nDryádky jsou živnými rostlinami housenek perleťovců rodu \"Boloria\" (\"B. alberta\", \"B. freija\", \"B. frigga\", \"B. natazhati\", \"B. polaris\", \"B. titania\") a některých můr.\nDryádky jsou poměrně dlouhovéké rostliny, jejichž stáří může dosáhnout i 100 let. Vykvétají brzy po sejití sněhu a do měsíce většina jedinců odkvétá.\n\nRod \"Dryas\" je v rámci čeledi \"Rosaceae\" řazen do podčeledi \"Dryadoideae\", která zahrnuje jediný tribus, \"Dryadeae\". Podle výsledků fylogenetických studií tento tribus představuje bazální větev celé čeledi \"Rosaceae\". Mimo rodu \"Dryas\" do něj patří ještě rody \"Cercocarpus\" (12 druhů v Severní Americe), \"Chamaebatia\" (2 druhy v Kalifornii a sz. Mexiku) a \"Purshia\" (7 druhů na západě Severní Ameriky).\n\n\nDryádky jsou pěstovány jako skalničky. Jejich pěstování je poměrně snadné a ve vhodných podmínkách utvoří pohledný koberec sytě zelených listů. Vyhovuje jim slunné stanoviště a dobře propustná, zásaditá až neutrální půda s dostatkem vápníku. Množí se výsevem semen, dělením nebo řízkováním. Semena nejspolehlivěji klíčí, pokud se vysejí ihned po sklizni. K řízkování je možno použít v květnu až červnu zelené řízky, případně lze odebírat od března až do srpna odtržky s patkou hnědého dřeva. Nejčastěji je pěstována dryádka osmiplátečná, dryádka Drummondova a jejich kříženec, dryádka Sündermannova. \n\n"}
{"id": "466112", "url": "https://cs.wikipedia.org/wiki?curid=466112", "title": "Wagram (stanice metra v Paříži)", "text": "Wagram (stanice metra v Paříži)\n\nWagram je nepřestupní stanice pařížského metra na lince 3 v 17. obvodu v Paříži. Nachází se pod \"Avenue de Villiers\".\n\nStanice byla otevřena 23. května 1910 při prodloužení linky západním směrem ze stanice Villiers do Pereire.\n\nWagram je město v Rakousku, kde proběhla v červenci 1809 bitva, ve které Napoleon I. porazil vojska rakouského arcivévody Karla Ludvíka Rakouského. Jméno stanice je odvozeno od názvu nedaleké \"Avenue de Wagram\".\n\n\n"}
{"id": "466114", "url": "https://cs.wikipedia.org/wiki?curid=466114", "title": "EC Bad Tölz", "text": "EC Bad Tölz\n\nEC Bad Tölz (celým názvem: Eisclub Bad Tölz) je německý klub ledního hokeje, který sídlí v bavorském městě Bad Tölz. Založen byl v roce 1928. Mužský tým působí v ligových soutěžích od roku 2002 pod názvem Tölzer Löwen. Německým mistrem se stal v letech 1962 a 1968. Od sezóny 2017/18 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává v hale weeArena s kapacitou 4 155 diváků.\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "466115", "url": "https://cs.wikipedia.org/wiki?curid=466115", "title": "Hlošina", "text": "Hlošina\n\nHlošina (\"Elaeagnus\") je rod rostlin z čeledi hlošinovité (\"Elaeagnaceae\"). Hlošiny jsou keře, stromy a výjimečně i dřevnaté liány s jednoduchými stříbřitými listy. V květech chybí koruna a nahrazuje ji čtyřčetný kalich. Rod zahrnuje celkem asi 90 druhů a je rozšířen v mírných oblastech severní polokoule s přesahem do tropického pásu v Asii a Austrálii. V Evropě je domácí jediný druh, hlošina úzkolistá. Pochází ze Středomoří a je pěstována i v ČR. Jako okrasné dřeviny se pěstují i další druhy hlošin. Některé mají také jedlé plody.\n\nHlošiny jsou opadavé nebo stálezelené stromy, keře nebo výjimečně i dřevnaté liány s jednoduchými střídavými listy. Charakteristické je pro ně stříbřité až hnědavé odění z hvězdovitých až štítnatých chlupů. Některé druhy mají trny vzniklé přeměnou zkrácených větévek. Listy jsou jednoduché a většinou celokrajné, řapíkaté. Květy jsou pravidelné, oboupohlavné, jednotlivé nebo častěji nahloučené na zkrácených větévkách, často vonné. Kalich je srostlý, trubkovitý, čtyřčetný (výjimečně více, až osmičetný), zakončený rozestálými cípy. Kalich bývá z vnitřní strany barevný (bílý, smetanový nebo žlutý) a nahrazuje chybějící korunu. Tyčinky jsou 4, jsou připojeny v ústí kališní trubky a střídají se s kališními cípy. Semeník je svrchní, s jedním pouzdrem obsahujícím jediné vajíčko. Čnělka je čárkovitá a nevyčnívá z květu. Plod je kulovitá až oválná pseudopeckovice obklopená zdužnatělou kališní trubkou. U čínského druhu \"Elaeagnus mollis\" je plod podélně křídlatý. Plody obsahují jedinou a často podélně rýhovanou pecku.<ref name=\"mam-10/2\"></ref>\n\nRod hlošina zahrnuje asi 90 až 104 druhů. Je rozšířen od východní Evropy po jihovýchodní Asii a sv. Austrálii a v Severní Americe. Nejvíce druhů se vyskytuje v Asii, jen ze samotné Číny je udáváno 67 druhů, z toho je 55 endemických. V Evropě je domácí jediný druh, hlošina úzkolistá (\"Elaeagnus angustifolia\"). Přirozeně je rozšířena ve východní Evropě a Asii, je však pěstována i v České republice a občas zplaňuje. Taktéž v Severní Americe je domácí jediný druh, hlošina stříbrná (\"Elaeagnus commutata\"). Některé pěstované druhy v různých částech světa zplaňují a mohou se stát invazivními dřevinami.\n\nV Asii a Austrálii přesahuje areál rozšíření rodu hlošina i do tropického pásu. Druhy \"Elaeagnus conferta\" a \"E. latifolia\" jsou rozšířeny od Indie po jihovýchodní Asii, \"Elaeagnus triflora\" od jihovýchodní Asie po sv. Austrálii (Queensland). Tyto druhy rostou jako dřevnaté liány v nížinných a montánních tropických vlhkých lesích.\n\nHlošiny jsou pěstovány jako okrasné dřeviny, odolné vůči suchu i imisím. V České republice je nejčastěji pěstována hlošina úzkolistá (\"Elaeagnus angustifolia\"). Z dalších druhů se pěstuje zejména hlošina mnohokvětá (\"E. multiflora\"), hlošina pichlavá (\"E. pungens\"), hlošina okoličnatá (\"E. umbellata\") a severoamerická hlošina stříbrná (\"E. commutata\"). Některé druhy, např. hlošina mnohokvětá (\"E. multiflora\"), mají jedlé plody. V různých kultivarech se pěstuje také hlošina Ebbingeova, kříženec hlošiny velkolisté a hlošiny pichlavé.\n\n"}
{"id": "466118", "url": "https://cs.wikipedia.org/wiki?curid=466118", "title": "Harvestehuder THC", "text": "Harvestehuder THC\n\nHarvestehuder THC (celým názvem: Harvestehuder Tennis und Hockey-Club e. V.) je německý sportovní klub, který sídlí v Hamburku. Založen byl v roce 1891 pod názvem Harvestehuder LTC. V roce 1919 došlo k fúzi s Harvestehuder HC. Oddíl ledního hokeje byl založen v roce 1936. Největším úspěchem oddílu pak byla jednoroční účast v Eishockey-Oberlize, tehdejší německé nejvyšší soutěži v ledním hokeji. Oddíl zanikl v roce 1954. Klubové barvy jsou černá a žlutá.\n\nMimo zaniklý oddíl ledního hokeje má / měl sportovní klub i jiné oddíly, mj. oddíl pozemního hokeje, tenisu a lakrosu. Pozemní hokejisté vyhráli v roce 2014 evropskou pohárovou soutěž Euro Hockey League.\n\nZdroj: \n\n\nZdroj: \n\n\n\n"}
{"id": "466121", "url": "https://cs.wikipedia.org/wiki?curid=466121", "title": "Berliner Schlittschuhclub", "text": "Berliner Schlittschuhclub\n\nBerliner SC (celým názvem: Berliner Schlittschuhclub) je německý sportovní klub, který sídlí v berlínském městském obvodu Charlottenburg-Wilmersdorf. Založen byl v roce 1893 a zařadil se tak mezi první kluby zimních sportů v Německu. V roce 1983 byl z klubu vyčleněn mužský oddíl ledního hokeje, který začal vystupovat pod názvem BSC Preussen. K obnovení klubu došlo v roce 2007 pod názvem Berliner SC 2007 Eissport. Svůj současný název nese od roku 2008. BSC je s dvaceti mistrovskými tituly rekordmanem německého klubového hokeje (poslední titul v roce 1976). Klubové barvy jsou černá, bílá a červená.\n\nMimo mužský oddíl ledního hokeje má sportovní klub i jiné oddíly, mj. oddíl inline hokeje, krasobruslení a curlingu.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "466122", "url": "https://cs.wikipedia.org/wiki?curid=466122", "title": "Klasnatka", "text": "Klasnatka\n\nKlasnatka (\"Elsholtzia\") je rod rostlin, patřící do čeledi hluchavkovité (\"Lamiaceae\"). Zahrnuje zhruba 40 druhů aromatických bylin, polokeřů nebo keřů, rozšířených především v temperátních a tropických oblastech Asie.\n\nLatinská synonyma.\n\nKlasnatku \"Elsholtzia stauntonii\" lze použít jako okrasnou rostlinu. Je to cenná dřevina, hlavně pro své podzimní zbarvení. Má sbírkový význam.\n\n"}
{"id": "466123", "url": "https://cs.wikipedia.org/wiki?curid=466123", "title": "EC Braunlage", "text": "EC Braunlage\n\nEC Braunlage (celým názvem: Eissportclub Braunlage) byl německý klub ledního hokeje, který sídlil ve městě Braunlage ve spolkové zemi Dolní Sasko. Založen byl v roce 1892 pod názvem WSV Braunlage. Svůj poslední název nesl od roku 1984. Zanikl v roce 1995 po vyhlášení konkursu. Největším úspěchem klubu byla jednoroční účast v Eishockey-Oberlize, tehdejší německé nejvyšší soutěži v ledním hokeji. Klubové barvy byly červená, černá a bílá.\n\nSvé domácí zápasy odehrával v hale Eisstadion Braunlage s kapacitou 2 548 diváků.\n\nZdroj: \n\n\nZdroj: \n\n\n"}
{"id": "466131", "url": "https://cs.wikipedia.org/wiki?curid=466131", "title": "Europe (stanice metra v Paříži)", "text": "Europe (stanice metra v Paříži)\n\nEurope je nepřestupní stanice pařížského metra na lince 3 v 8. obvodu v Paříži. Nachází se na křižovatce ulic \"Rue de Madrid\" a \"Rue de Rome\".\n\nStanice byla otevřena 19. října 1904 v rámci prvního úseku linky mezi stanicemi Père Lachaise a Villiers.\n\nJméno stanice – \"Evropa\" – je odvozeno od nedalekého náměstí \"Place de l'Europe\" vystavěného cele nad železničním kolejištěm. Náměstí se nachází v centru stejnojmenné čtvrti. Jméno čtvrť získala vzhledem k ulicím pojmenovaným po evropských městech (Řím, Neapol, Petrohrad, Londýn atd.)\n\nStanice má vstup na \"Rue de Madrid\".\n\n"}
{"id": "466138", "url": "https://cs.wikipedia.org/wiki?curid=466138", "title": "Tibetanistika", "text": "Tibetanistika\n\nTibetanistika či tibetologie je vědecký obor zabývající se studiem duchovní a hmotné kultury Tibetu. Zaměřuje se především na specificky tibetské fenomény jako je tibetský buddhismus, tibetský jazyk, ikonografii apod.\n\nZrod tibetanistiky spadá někdy do 19. století, kdy se na vědecké úrovní Tibetem zabývali např. Isaac Jacob Schmidt a Sándor Kőrösi Csoma. Z moderních badatelů 20. století vyniká především Giuseppe Tucci. V českém prostředí je snad nejvýraznější postavou tibetanistiky Josef Kolmaš, dále např. Daniel Berounský.\n\n"}
{"id": "466140", "url": "https://cs.wikipedia.org/wiki?curid=466140", "title": "Bolina", "text": "Bolina\n\nBolina je vesnice v okrese Benešov, součást města Vlašim. Nachází se cca 4 km jihovýchodně od Vlašimi. Je zde evidováno 161 adres.\n\nPrvní písemná zmínka o vesnici pochází ze 13. století.\n\nV obci se nacházejí terénní náznaky původní tvrze, ze které se dochovalo rozměrné, kruhové tvrziště o poloměru cca 20 m. O samotné tvrzi se však samotné písemné prameny výslovně nezmiňují. Předpoklad data jejího vzniku je první polovina 14. století.\n\nV 15. století byla obec v majetku rytířů z Libošovic. V roce 1499 koupilo vesnici město Vlašim.\n\nMezi základní sídelní jednotky patří:\n\nZ tvrze se dochovalo kruhové tvrziště o poloměru 20 metrů, v jehož středu stojí kaplička z 19. století. Ploché jádro tvrze obklopuje okružní příkop hluboký 1,5 metru a za ním je val vysoký až dva metry. Severozápadní část lokality je porušena odlomem svahu. Tvrz vznikla patrně v 1. polovině 14. století a patrně již pustou ji odkoupilo město Vlašim.\n\nKostel Narození Panny Marie – Loreta, byl postaven jižně od Bolinky, na Spáleném vrchu nad Vlašimí. Santa Casu založil roku 1704 František Antonín hrabě z Weissenwolfu a jejím správcem byl administrátor, který bydlel na zámku a později v domě vedle Lorety. Ke kapli obdélného půdorysu byla přistavěna zvonice s bání, na jejímž vrcholu byla umístěna korouhvička s obrazem Panny Marie. Další úpravou v okolí kaple byla stavba terasovité podnože.\n\nLoreta je chráněna jako nemovitá kulturní památka České republiky.\n\n"}
{"id": "466145", "url": "https://cs.wikipedia.org/wiki?curid=466145", "title": "Upper East Side", "text": "Upper East Side\n\nUpper East Side je čtvrť na Manhattanu v New Yorku mezi Central Parkem a East River. Na jihu je ohraničená 59. ulicí, na severu 96. ulicí. Jsou tam jedny z nejdražších nemovitostí v USA; nejdražší městský dům byl vypsán na 75 milionů dolarů.\n\nV roce 2000 mělo 207 543 osob bydliště v Upper East Side. Rasové rozdělení čtvrti bylo 88,25% bílí; 6,14% Asiaté; 2,34% Afroameričané; 5,62% Hispánci; 0,04% z ostrovů v Pacifiku; 0,09% domorodí Američané; 1.39% od jiných ras; a 1.74% od dvou nebo více ras. Hustota obyvatelstva byla 45 649/km². Poměr ženy-muži je 125 žen na 100 mužů. V roce 2000 75,6% dospělých (25+) mělo titul bakalář nebo vyšší.\n\nUpper East Side je jednou z mála oblastí na Manhattanu, kde republikáni tvoří více než 20% voličů.\n\nTato oblast hostuje některá z nejslavnějších muzeí na světě. Známá muzea v Upper East Side:\n\n\n"}
{"id": "466146", "url": "https://cs.wikipedia.org/wiki?curid=466146", "title": "Znosim", "text": "Znosim\n\nZnosim (dříve také \"Snošim\") je vesnice v okrese Benešov, součást města Vlašim. Nachází se cca 2 km západně od Vlašimi. Je zde evidováno 30 adres. V obci je železniční zastávka na trati č. 222 (Benešov, Postupice, Vlašim, Trhový Štěpánov). Nad obcí je historický vodojem z roku 1922.\n\nPrvní písemná zmínka o vesnici pochází z roku 1443. V roce 1932 se poblíž vesnice odehrála Železniční nehoda u Znosimi.\n\n\n"}
{"id": "466149", "url": "https://cs.wikipedia.org/wiki?curid=466149", "title": "Quatre-Septembre (stanice metra v Paříži)", "text": "Quatre-Septembre (stanice metra v Paříži)\n\nQuatre-Septembre je nepřestupní stanice pařížského metra na lince 3 ve 2. obvodu v Paříži. Nachází se na ulici \"Rue du 4 Septembre\".\n\nStanice byla otevřena 3. listopadu 1904 jako součást prvního úseku linky.\n\nJméno stanice znamená \"4. září\" a upomíná na datum 4. září 1870, kdy byla vyhlášena Třetí republika. Stanice převzala název po ulici \"Rue du 4 Septembre\".\n\nStanice má pouze jeden přístup, který se nachází na křižovatce ulic \"Rue du 4 Septembre\", \"Rue Monsigny\" a \"Rue de Choiseul\".\n\n"}
{"id": "466154", "url": "https://cs.wikipedia.org/wiki?curid=466154", "title": "Erinacea trnitá", "text": "Erinacea trnitá\n\nErinacea trnitá (\"Erinacea anthyllis\") je druh vyšší dvouděložné rostliny z čeledi bobovité (\"Fabaceae\"). Je to modře až fialově kvetoucí polštářovitý keřík s drobnými opadavými listy a zelenými pichlavými větévkami, rostoucí v horách ve Španělsku, jižní Francii a severní Africe.\nErinacea trnitá je vytrvalý polštářovitý bohatě větvený keř s pichlavými větévkami, dorůstající výšky obvykle 10 až 30 cm. Listy jsou obkopinaté, krátce řapíkaté, chlupaté, jen 7 až 13 mm dlouhé a 2 až 3,2 mm široké, vstřícné nebo střídavé. Čepele listů jsou většinou jednolisté, mohou však být i trojčetné. Listy brzy opadávají a jejich asimilační funkci zastávají zelené pichlavě ukončené větévky. Květy jsou světle modré až fialové nebo výjimečně růžové, 14 až 19 mm dlouhé, v chudých hlávkách složených z 1 až 4 květů. Kalich je hedvábně chlupatý, 11 až 16 mm dlouhý. Koruna je motýlovitá. Rostliny kvetou v květnu až červnu. Plodem jsou nafouklé lusky asi 12 až 20 mm dlouhé.\n\nErinacea trnitá se vyskytuje v jihozápadní Evropě a severní Africe. V Evropě se vyskytuje ve španělských pohořích, zejména v provinciích Valencia a Katalánsko, a také ve východních Pyrenejích, kde přesahuje i do Francie. V severní Africe je rozšířena v Alžíru, Tunisku a Maroku. Roste jako součást charakteristické suchomilné xerofytní vegetace nízkých keřů na vápnitých půdách. V Pyrenejích roste v nadmořských výškách 950 až 1320 metrů.\n\nRod erinacea má pouze 2 druhy. Druh \"E. schoenenbergeri\" roste v Alžíru a Tunisku.\n\nErinacea může být pěstována jako alpínka. Je vápnomilná a potřebuje propustnou půdu. Vyžaduje slunnou polohu a v podmínkách střední Evropy není plně mrazuvzdorná. Udávaná teplotní zóna je 8, tedy minimální zimní teploty −12 až −8 °C. Lze ji spatřit například ve sbírkách Pražské botanické zahrady v Tróji.\n\nErinaceu je možno množit výsevem semen, které se vysévají v únoru a nechají přemrznout. Klíčí na jaře nebo až příští rok. Je možno též řízkovat mladé výhonky s patkou po odkvětu rostlin. Mladé řízkované rostliny je třeba přezimovat ve skleníku.\n\n"}
{"id": "466155", "url": "https://cs.wikipedia.org/wiki?curid=466155", "title": "Upper West Side", "text": "Upper West Side\n\nUpper West Side je část New Yorku, jež leží na Manhattanu mezi řekou Hudson a Central Parkem, nad západní 59. ulicí. Stejně jako Upper East Side. Upper West Side je v první řadě rezidenční a komerční oblastí, s mnoha obyvateli, kteří pracují v Midtownu a Dolním Manhattanu. Upper West Side je také domovem mnoha umělců, na rozdíl od Upper East Side, která je vnímána jako domov bohatých a obchodních podnikatelských typů.\n\nUpper West Side je na jihu ohraničena 59. ulicí, na východě Central Parkem, a na západě řekou Hudson. Severní hranice je poněkud méně zřejmá. Ačkoli v historii byla jako hranice uváděna 110. ulice, dnes za ni bývá občas považována až 125. ulice.\n\nNa Upper West Side se nacházejí například Lincolnovo centrum, Columbijská univerzita a dům Dakota Apartments, kde žil a před jehož vchodem byl zastřelen zpěvák, skladatel a člen hudební skupiny The Beatles John Lennon.\n\nAvenue neboli třídy, jež v severojižním směru procházejí Upper West Side, jsou směrem od západu, tedy od řeky Hudson: Riverside Drive neboli 12. Avenue, West End Avenue neboli 11. Avenue, Broadway, Amsterdam Avenue neboli 10. Avenue, Columbus Avenue neboli 9. Avenue a Central Park West neboli 8. Avenue. Broadway protíná Upper West Side v délce 66 bloků zprvu diagonálně a od 72. ulice souběžně s avenuemi.\n\n\n"}
{"id": "466156", "url": "https://cs.wikipedia.org/wiki?curid=466156", "title": "Bourse (stanice metra v Paříži)", "text": "Bourse (stanice metra v Paříži)\n\nBourse je nepřestupní stanice pařížského metra na lince 3 ve 2. obvodu v Paříži. Nachází se pod náměstím \"Place de la Bourse\".\n\nStanice byla otevřena 19. října 1904 jako součást prvního úseku linky.\n\nJméno stanice - \"Burza\" - je odvozeno od Pařížské burzy (Bourse de Paris), jejíž budova se nachází v bezprostřední blízkosti.\n\n"}
{"id": "466157", "url": "https://cs.wikipedia.org/wiki?curid=466157", "title": "Rudolf Hofmeister", "text": "Rudolf Hofmeister\n\nRudolf Richard Hofmeister (17. květen 1868 Rožmitál pod Třemšínem – 6. říjen 1934 tamtéž) byl rukavičkářský dělník, účetní, amatérský historik a spisovatel. \n\nVyučil se rukavičkářskému řemeslu a u tohoto řemesla i zůstal. Napřed jako dělník, pak dílovedoucí, po čase si zařídil v rodném městě rukavičkářskou živnost. Mezitím stačil vystudovat soukromou obchodní školu a dva roky byl také účetním ve velkoobchodě. \nMěl dvě velké životní záliby. Studium prehistorie i paleontologie (vědy o pravěkém životě) a psaní. Počátkem 20. století postupně vytvořil sérii knih s pravěkou tematikou – epopej lidstva, kde vymyšlené, mnohdy fantastické příběhy kombinoval s literaturou faktu. Psal také životopisy, cestopisy, povídky a další sci-fi romány. Spolu s Eduardem Štorchem bývá považován za zakladatele „pravěké povídky“ na našem území.\n\nČasto rád přeplavával přes Rožmitálský rybník, to se mu také stalo osudným. Zemřel na zápal plic a je pohřben v Rožmitále pod Třemšínem.\n\nDne 2. srpna 1899 se v Čížové oženil s Marií Němečkovou (1880–??)., se kterou měl dceru Ludmilu (1900–??).\n\n\n\n\n\n\n"}
{"id": "466158", "url": "https://cs.wikipedia.org/wiki?curid=466158", "title": "Gumojilm jilmový", "text": "Gumojilm jilmový\n\nGumojilm jilmový (\"Eucommia ulmoides\") je jediný zástupce čeledi gumojilmovité (\"Eucommiaceae\") vyšších dvouděložných rostlin. Je to opadavý strom, dorůstající výšky až 20 metrů. Má jednoduché střídavé listy a nenápadné bezobalné květy. Plodem je křídlatá nažka (samara). Gumojilm je v Česku občas pěstován jako parková a sbírková dřevina.\n\nGumojilm je dvoudomý opadavý strom nebo jen keř, dorůstající výšky 6 až 20 metrů. Větve mají přehrádkovanou dřeň. Borka je šedohnědá. Rostlina obsahuje v listech, kůře i větévkách bílý latex. Listy jsou střídavé, jednoduché, 7 až 11 cm dlouhé, bez palistů, se zpeřenou žilnatinou. Čepel je eliptická až podlouhlá, někdy i vejčitá nebo obvejčitá, se zaoblenou bází a vytaženou špičkou. Okraj čepele je hustě pilovitý se zuby zakončenými žlázkou. Květy se vyvíjejí v paždí větévek, jsou nenápadné, bezobalné a velmi krátce stopkaté. Samčí květy jsou shloučené a obsahují 5 až 12 tyčinek s velmi krátkými nitkami. Samičí květy jsou jednotlivé, s jednopouzdrým semeníkem srostlým ze 2 plodolistů. Gumojilm je opylován větrem. Plodem je 3 až 4 cm dlouhá samara (křídlatá nažka) připomínající plody jasanu.\n\nDruh pochází ze střední Číny, kde roste v dosti rozsáhlé oblasti ve smíšených lesích, na lesních okrajích, v údolích a na nižších horách v nadmořských výškách 100 až 2000 m.\n\nGumojilm je pěstován spíše jako botanická zvláštnost v botanických zahradách a arboretech. Kultivary nejsou známy. Uváděn je např. ze sbírek Arboreta Žampach, Průhonického parku, Dendrologické zahrady v Průhonicích, Pražské botanické zahrady v Tróji a zámeckého parku v Lednici. Vysazen je v Botanické zahradě Přírodovědecké fakulty Univerzity Palackého v Olomouci, v Botanické zahradě a arboretu MU v Brně a v pražské zoo.\n\nStrom prospívá v humózních, čerstvě vlhkých půdách. V našich podmínkách je zcela odolný. Rozmnožovat jej je možné výsevem stratifikovaných semen nebo vegetativně zelenými řízky řezanými v červnu. Možné je i hřížení a štěpování na vlastní kořeny.\n\n"}
{"id": "466162", "url": "https://cs.wikipedia.org/wiki?curid=466162", "title": "Jilmovník", "text": "Jilmovník\n\nJilmovník (\"Euptelea\") je jediný rod čeledi jilmovníkovité (\"Eupteleaceae\") z řádu pryskyřníkotvaré (\"Ranunculales\"). Zahrnuje 2 druhy opadavých dřevin s jednoduchými listy a drobnými bezobalnými květy. Vyskytují se v Asii. Jilmovníky se zřídka pěstují i v České republice.\n\nJilmovníky jsou opadavé keře nebo stromky se střídavými jednoduchými listy bez palistů. Listy jsou řapíkaté, se zpeřenou žilnatinou. Květy jsou bezobalné (bez kališních a korunních lístků), oboupohlavné nebo oboupohlavné a samčí (andromonoecie), ve svazečcích vyrůstajících v úžlabí listenů na bázi olistěných výhonů. Rozkvétaji před rašením listů. Rozkvétají před olistěním. Tyčinek bývá 6 až 19. Gyneceum je svrchní, složené ze 6 až 18 (nebo až 31) ne zcela uzavřených, volných plodolistů, obsahujících každý po 1 až 3 vajíčkách. Plodem je souplodí několika malých, nepukavých, křídlatých plůdků typu samara.\n\nRod zahrnuje jen dva druhy (někteří autoři rozlišují 3). Vyskytují se v Asii od Indie a Číny po Japonsko.\n\nJilmovníky se v ČR poměrně zřídka pěstují jako okrasné keře s nápadným podzimním vybarvením listů. Mají spíše sbírkový význam. Nejčastěji pěstovaným druhem je jilmovník mnohomužný, který je uváděn např. ze sbírek Dendrologické zahrady v Průhonicích, Pražské botanické zahrady v Tróji a Arboreta MU v Brně.\n\n\n\n \n"}
{"id": "466164", "url": "https://cs.wikipedia.org/wiki?curid=466164", "title": "Kapota", "text": "Kapota\n\nKapota je část karoserie automobilu, která je umístěna na přední části vozu mezi předním sklem a předním nárazníkem. Nejčastěji bývá pod kapotou umístěn motor, občas také zavazadlový prostor. U některých vozů byla otevírána proti směru jízdy (např. Renault 12), případně v bočním směru (např. Škoda 105/120), aby se neotevřela během jízdy vlivem proudícího vzduchu, u většiny vozů však je otevírána zepředu kvůli snadnější manipulaci a lepšímu přístupu k motoru nebo k zavazadlovému prostoru. Kapota je součástí přední deformační zóny.\n\nU nákladních automobilů existuje pojem kapotová karosérie, která označuje karosérii automobilu, která má motor před kabinou, krytý rozměrnou kapotou. U nákladních automobilů s trambusovou kabinou se jako kapota může označovat svislá odklopná část pod čelním sklem.\n"}
{"id": "466165", "url": "https://cs.wikipedia.org/wiki?curid=466165", "title": "Krk (město)", "text": "Krk (město)\n\nKrk je město na ostrově Krk, na pobřeží Krcké zátoky. Jádrem města je středověká čtvrť, labyrint úzkých křivolakých uliček; na něj navazuje přístav pro čluny a malé lodě.\nNové části města jsou vilové čtvrti. Velké množství domů funguje jako penziony.\nPobřeží kolem města je skalnaté, upravené pláže jsou kamínkové nebo betonové. Význačné krcké hotely jsou Dražica, Bor, Tamaris a Koralj. Na pobřeží se nachází velký autokemp. Město je autobusovou dopravou spojeno s dalšími městy na ostrově.\n\nMohutné opevnění z 12. století, které se ve značné míře dochovalo dodnes, dává městečku středověký ráz. Síť úzkých uliček se vine okolo románské katedrály až k hradu z 15. století. Na místě původní raně křesťanské baziliky stojí Mariánská katedrála, která byla stavěna od 13. do 16. století, kdy byla dokončena zvonice.\n\nMěsto má oválný znak s bílou sovou (heraldicky stříbrnou) na modrém, žlutě (heraldicky zlatě) lemovaném, poli.\n"}
{"id": "466166", "url": "https://cs.wikipedia.org/wiki?curid=466166", "title": "Disproporcionace", "text": "Disproporcionace\n\nDisproporcionace nebo též dismutace je termín používaný u dvou specifických typů chemických reakcí:\n\n\n\nOpakem disproporcionace je synproporcionace.\n\nPrvní detailně studovanou disproporcionační reakcí byla:\nByla zkoumána na vínanech Johanem Gadolinem v roce 1788. Ve švédské verzi svého elaborátu ji nazval 'söndring' (\"K. Sv. Vet. Acad. Handl. 1788, 186-197; Crells chem. Annalen 1790, I, 260-273\").\n\n\n\n\n\n"}
{"id": "466168", "url": "https://cs.wikipedia.org/wiki?curid=466168", "title": "Čtverák", "text": "Čtverák\n\nČtverák (\"Tetradium\") je rod rostlin patřící do čeledi routovité (\"Rutaceae\").\n\nNěkteré druhy lze použít jako okrasné rostliny. Nemá zvláštní okrasnou hodnotu, jen sbírkový význam.\n\n\n \n"}
{"id": "466169", "url": "https://cs.wikipedia.org/wiki?curid=466169", "title": "Kosmonauti Ruska", "text": "Kosmonauti Ruska\n\nKosmonauti Ruska jsou členové oddílů a skupin kosmonautů existujících v Rusku, kteří jsou vyškolení a připravují se na kosmické lety. V Rusku existovalo více oddílů kosmonautů, na přelomu let 2010 a 2011 proběhl proces jejich sjednocení. \n\nNejvětší význam měly dva oddíly – oddíl Střediska přípravy kosmonautů (CPK), který byl útvarem vojenského letectva a oddíl kosmonautů RKK Eněrgija. Kosmonauti ostatních oddílů a skupin se do vesmíru dostávali pouze ojediněle. V průběhu roku 2009 byla vojenské Středisko přípravy kosmonautů zrušeno a jeho prostředky i personál, včetně kosmonautů, převzalo nově založené civilní Středisko přípravy kosmonautů podřízené Roskosmosu. Zánik vojenského oddílu kosmonautů vytvořil prostor pro sjednocení oddílů, realizované přechodem kosmonautů RKK Eněrgija a Institutu lékařsko-biologických problémů (IMBP) do CPK. Přechod většiny kosmonautů proběhl během roku 2011.\n\nK prosinci 2019 působilo v Rusku 26 aktivních kosmonautů, 24 v oddílu CPK, 2 zůstávají v oddílu RKK Eněrgija, osm dalších kandidátů na kosmonauty procházelo od konce roku 2018 dvouletým základním výcvikem; navíc ještě čtyři muži měli status kosmonauta-manažera, tedy člena oddílu, ale neaktivního kosmonauta. \n\nProces výběru a výcviku kosmonautů probíhá stále podle sovětské vyhlášky „O kosmonautech SSSR“ z roku 1981 Předběžný výběr kandidátů probíhá v zainteresovaných organizacích – vojenském letectvu, výrobních podnicích kosmického průmyslu – poté je jejich zdravotní stav posouzen komisí CVNIAG u vojáků a Institutu lékařsko-biologických problémů (IMBP) u civilistů. Konečný verdikt vynese Hlavní lékařská komise (GMK) sestavená ze zástupců obou ústavů. Po získání lékařského dobrozdání Státní mezirezortní komise (GMVK) dává doporučení k zařazení do oddílu nebo skupiny kosmonautů. Vlastní zařazení do oddílu je provedeno příkazem příslušného rezortního šéfa (ministra obrany u vojáků, vedoucího Státního výboru pro obranný průmysl (v první polovině devadesátých let), resp. ředitele Roskosmosu u inženýrů výrobních podniků). Nový kosmonaut je zařazen jako kandidát na kosmonauty (\"кандидат в космонавты-испытатели\"). Projde první fází kosmonautického výcviku – dvouletou všeobecnou přípravou ve Středisku přípravy kosmonautů. Po absolvování všeobecné kosmické přípravy složí kandidát před GMVK zkoušky,a získá kvalifikaci zkušební kosmonaut (\"космонавт-испытатель\", vytvořeno analogicky ke zkušební letec – \"летчик-испытатель\") nebo kosmonaut-výzkumník (\"космонавт-исследователь\") a je zařazen mezi aktivní kosmonauty oddílu nebo skupiny své organizace.\n\nPříprava kosmonautů sestává ze tří etap – všeobecné kosmické přípravy, přípravy ve skupině a předletové přípravy.\n\nCílem všeobecné kosmické přípravy je získání znalostí, návyků a dovedností tvořících základy profese kosmonauta. Kandidáti procházejí přípravou fyzickou, leteckou, parašutistickou a lékařsko-biologickou, výcvikem k přežití v případě havárie nebo přistání v neobydlených oblastech, trénují ve stavu beztíže. Seznamují se s kosmodromy, nosnými raketami, kosmickými loděmi. Studují teorii kosmických letů, navigaci ve vesmíru, řízení kosmických lodí. Nutnou součástí výcviku je i výuka angličtiny. Všeobecná příprava trvá obvykle dva roky, zakončena je zkouškou před státní mezirezortní komisí. \n\nBěhem přípravy na let ve skupině se zdokonalují a upevňují znalosti kosmonautů. Po zrušení programu Buran roku 1993 se kosmonauti připravovali pouze na činnost na orbitálních stanicích – do roku 2000 na Miru a od roku 1996 na Mezinárodní vesmírné stanici. Tato fáze práce kosmonauta trvá zpravidla několik let. Během ní se kosmonauti vlastní přípravě na let věnují pouze částečně, každý má ještě nějakou další činnost – pracuje ve středisku řízení letů (CUPu) nebo své mateřské organizaci, spolupracuje na vývoji a zkouškách nových kosmických lodí, účastní se lékařských i technických experimentů a zkoušek, zastupuje Roskosmos či CUP u NASA. \n\nV předletové přípravě se posádka secvičuje a připravuje na plnění programu konkrétního kosmického letu. Vzhledem k mezinárodnímu charakteru programu ISS probíhá výcvik střídavě v Rusku a USA.\n\nPo prvním letu dostávají kosmonauti čestné tituly „letec-kosmonaut Ruské federace“ a „Hrdina Ruské federace“ současně se Zlatou hvězdu hrdiny Ruské federace. \n\nZačátkem devadesátých let existoval v Rusku v oblasti pilotovaných kosmických letů program Mir – orbitální stanice zásobována bezpilotními Progressy, na kterou byly kosmonauti dopravováni loděmi Sojuz. Připravovaly se lety raketoplánu Buran na Mir. Program Buran ale byl na prahu pilotovaných letů roku 1993 zrušen. \n\nNa Miru se do roku 2000 střídaly po čtyřech až šesti měsících tříčlenné, výjimečně dvoučlenné, posádky. Velitelem byl vždy voják z oddílu CPK, palubním inženýrem civilista z oddílu RKK Eněrgija, třetím členem posádky byl poprvé lékař z oddílu IMBP Valerij Poljakov (v lednu 1994 – březnu 1995), poté od března 1995 zahraniční – především američtí – astronauti. V rámci rusko-americké spolupráce – programu Shuttle-Mir – létali ruští kosmonauti i na amerických raketoplánech, poprvé Sergej Krikaljov v únoru 1994.\nRoku 1998 byla zahájena výstavba nové stanice ISS vypuštěním modulu Zarja, samostatná výcviková skupina určená pro lety na ISS však byla sestavena už o dva roky dříve. Ruští kosmonauti se zúčastnili čtyř z pěti letů raketoplánů první fáze výstavby. Od října 2000 je stanice trvale obydlená, kosmonauti se střídají obvykle po šesti měsících. V posádkách ISS Rusko obsazuje polovinu míst (s výjimkou období od března 2009 do dubna 2010 a od jara 2017). \n\nDo začátku roku 2011 fungovalo několik samostatných oddílů, nejdůležitější byly vojenský oddíl Střediska přípravy kosmonautů, roku 2009 nahrazený stejnojmennou federální rozpočtovou organizací podřízenou Federální kosmické agentuře (Roskosmosu) a oddíl kosmonautů společnosti RKK Eněrgija. Do konce roku 2010 existoval Oddíl kosmonautů Institutu lékařsko-biologických problémů, byť od roku 2007 jednočlenný. Skupina kosmonautů Akademie věd ztratila posledního kosmonauta roku 2002. Zanikly i dva útvary založené k letům raketoplánem Buran. A sice vojenská skupina kosmonautů GKNII VVS V. P. Čkalova a civilní oddíl kosmonautů Letecko-výzkumného institutu M. M. Gromova.\n\nV letech 2010–2011 vznikl sjednocený oddíl Roskosmosu. Sloučení usnadnil přechod Střediska přípravy kosmonautů (CPK) z vojenské do civilní podřízenosti. Koncem roku 2010 postoupilo vedení Roskosmosu od úvah nad sjednocením oddílů k činům. Dne 7. prosince podepsal vedoucí agentury příkaz o sloučení existujících tří oddílů do jediného oddílu Roskosmosu, postaveného na základě oddílu CPK, k 1. lednu 2011. \n\nOddíl CPK vznikl roku 1960, jako relativně samostatná jednotka vojenského letectva. Oficiální název oddílu byl Oddíl kosmonautů Střediska přípravy kosmonautů vojenského letectva (CPK VVS, \"Отряд Центра подготовки космонавтов Военно-воздушных сил (ЦПК ВВС)\". Roku 2009 bylo vojenské Středisko přípravy kosmonautů zrušeno a jeho kosmonauti přešli do nově založeného oddílu jeho civilního dědice, Vědecko-výzkumného zkušebního střediska přípravy kosmonautů J. A. Gagarina. \n\nKosmonauti oddílu obsazovali zhruba polovinu míst v posádkách Miru, resp. do roku 2011 polovinu ruské kvóty v posádkách ISS. K 13. prosinci 2019 měl oddíl 24 kosmonautů.\n\nVlastní kosmonauty má společnost RKK Eněrgija od roku 1966. Členové oddílu kosmonautů RKK Eněrgija se s kolegy z CPK dělili o místa v ruských kosmických lodích, připadala na ně polovina míst.K 20. srpnu 2009 měl oddíl 15 kosmonautů. V lednu 2011 většina z nich přestoupila do oddílu CPK, poté v Eněrgiji zůstali dva.\n\nKonec Sovětského svazu zastihl oddíl IMBP v počtu deseti kosmonautů. V letech 1994–95 absolvoval Valerij Poljakov rekordní let (437 dní a 18 hodin) na stanici Mir. Po sérii odchodů a přeložení v letech 1993–1995 zůstali v oddílu pouze Boris Morukov, Vladimir Karaštin a Vasilij Lukjaňuk. Morukov se roku 2000 podíval do vesmíru na palubě raketoplánu Atlantis. Po odchodu Karaština a Lukjaňuka v lednu 2002 a únoru 2003 se oddíl zúžil na jediného člena, proto byl v novém náboru přijat v květnu 2003 Sergej Nikolajevič Rjazanskij. V listopadu 2007 Boris Morukov opustil svého kolegu, v IMBP tak opět zůstal jediný kosmonaut. V souvislosti se vznikem jednotného oddílu Roskosmosu Rjazanskij koncem prosince 2010 z IMBP odešel, oddíl IMBP tak zanikl. \n\nKe konci Sovětského svazu měla skupina kosmonautů Akademie věd SSSR tři členy. Do února 1993 však všichni ze skupiny odešli. Ještě téhož roku byl do Akademie z CPK převelen Anatolij Arcebarskij s úkolem zorganizovat oddíl, nicméně jeho snaha skončila neúspěchem a on sám se roku 1994 vrátil do armády. Roku 1995 byl do Akademie z IMBP přeložen Jurij Stěpanov, do žádné posádky programu Mir či ISS nebyl zařazen a nakonec roku 2002 neprošel každoroční lékařskou prohlídkou, nutnou k udržení statusu kosmonauta. Od roku 2002 tedy Akademie věd žádného kosmonauta nemá.\n\nMinisterstvo leteckého průmyslu založilo v Letecko-výzkumném institutu M.M.Gromova (\"Летно-исследовательский институт им. М.М.Громова\") v rámci programu sovětského raketoplánu Buran vlastní oddíl kosmonautů. Vznikl roku 1981, prošlo jím 11 kosmonautů, vesměs dosud zkušebních letců institutu. Aby při prvních letech Buranu byli v posádce kosmonauti ze zkušenostmi z vesmíru, absolvovali v 80. letech Igor Volk a Anatolij Levčenko krátkodobé lety lodí Sojuz na stanici Mir. Program Buran byl roku 1992, před zahájením pilotovaných letů, zrušen. Oddíl po dlouhém marném čekání na obnovení programu zanikl roku 2002.\n\nV rámci vojenského letectva se na lety raketoplánem Buran připravovala skupina v oddílu CPK. Nezávisle vznikla 7. srpna 1987 další skupina kosmonautů ze zkušebních letců Státního vědecko-zkušebního institutu vojenského letectva V. P. Čkalova (\"Государственного Краснознаменного научно-испытательного института (ГКНИИ) ВВС им. В.П.Чкалова\"), kterou prošlo 16 kosmonautů, zrušena byla 30. září 1996. Kosmický let absolvovalo pět bývalých členů skupiny, čtyři po přeložení do CPK a pátý Leonid Kadeňuk později za Ukrajinu v raketoplánu.\n\nGKNPC Chruničeva měl dosud pouze jednoho kosmonauta, Sergeje Moščenka. Mošenko byl doporučen mezi kosmonauty roku 1992 a znovu roku 1997. V letech 1998–1999 prošel základním výcvikem, kosmonautem byl do května 2009. Do vesmíru se nedostal. Po získání prvního kosmonauta podnik plánoval vytvoření celého oddílu, ale žádný z kandidátů v náboru roku 2003 neprošel přes lékaře.\n\nInženýr samarské CSKB-Progress Oleg Kononěnko byl 9. února 1996 doporučen Státní meziresortní komisí za kandidáta na kosmonauta. Dne 1. června 1996 byl jmenován kosmonautem CSKB. Po absolvování výcviku ve Středisku přípravy kosmonautů byl zařazen mezi kosmonauty připravující se k letům na ISS. V lednu 1999 jej ředitel Roskosmosu převedl do RKK Eněrgija a tak CSKB zůstalo bez vlastního kosmonauta.\n\nKosmická vojska získala svého prvního kosmonauta až roku 1996, kdy výcvik ve Hvězdném městečku zahájil Jurij Šargin. Už roku 1998 byl převeden k letectvu, ale roku 2001 byl vrácen zpět kosmickým vojskům. Status kosmonauta ztratil roku 2008 po jmenování zástupcem velitele kosmických vojsk.\n\nS nápadem natočit část filmu (počítalo se asi s pětinou) ve vesmíru na palubě orbitální stanice Mir přišel roku 1997 režisér Jurij Kara. Film se měl nazývat „Odměna – let do kosmu“ (), předlohou byl román Čingize Ajtmatova „Kassandřino znamení“ (). Na testy do IMBP se přihlásilo třináct herců, prošli tři – Olga Kabo (vzápětí se vdala a otěhotněla), Natálie Gromuškinová a Vladimir Stěklov. Podařilo se získat dostatek financí na výcvik pouze Stěklova, ten v červnu – říjnu 1999 prošel zkrácenou přípravou a od ledna 2000 se připravoval v posádce 28. základní expedice na Mir se Sergejem Zaljotinem a Alexandrem Kalerim. Dne 16. března 2000, devatenáct dní před startem, byl Stěklov z posádky vyškrtnut, důvodem bylo porušení finančních podmínek letu.\n\nPo mnoha letech se opět objevila myšlenka na let sovětského novináře do vesmíru po oznámení letu reportérů japonské televizní společnosti TBS v březnu 1989. Informace vzbudila mezi sovětskými žurnalisty velký ohlas, během týdne zorganizoval Svaz novinářů „kosmickou“ komisi pod předsednictvím Vladimira Gubareva, redaktora oddělení vědy Pravdy. Komise vyhlásila projekt Kosmos–dětem s tím, že honoráře a výtěžek z publikací souvisejících s akcí budou věnovány ve prospěch dětí. Byl vyhlášen konkurz, 37 vybraných novinářů od prosince 1989 do března 1990 procházelo lékařským pozorováním, souhlas lékařů k výcviku získalo šest kandidátů – Alexandr Stěpanovič Andrjuškov a Valerij Vasiljevič Baberdin z Krasnoj zvezdy, Jurij Jurjevič Krikun z Ukrtělefilmu, Pavel Petrovič Muchortov z Sovětskoj moloděži v Rize, Světlana Okťabrjevna Omelčenková z Vozdušnovo transporta a Valerij Jurjevič Šarov z Literaturnoj gazety. Všichni získali 11. května 1990 doporučení Státní meziresortní komise k výcviku. Všeobecnou kosmickou přípravu zahájila šestice 1. října 1990, v prosinci 1990 odstartoval do vesmíru reportér TBS Tojohiro Akijama. Dne 7. února 1992 byla, po složení závěrečných zkoušek, všem šesti přiznána kvalifikace kosmonaut-výzkumník. Nicméně dále program nepokračoval a novináři se vrátili do redakcí.\n\nNPP Zvezda () byl jediný sovětský a je jediný ruský podnik vyrábějící skafandry pro kosmonauty. Dlouhou dobu výrobky podniku zkoušeli externí spolupracovníci. Roku 1982 vznikla v podniku zkušební skupina, v ní vznikla idea, že pro podnik bude užitečné mít zkušenosti se skafandry ve vesmíru z první ruky. Jeden z výzkumníků, Vladimir Gajevič Severin, si podal přihlášku do oddílu kosmonautů, prošel všemi koly výběru a 11. května 1990 získal souhlas Státní meziresortní komise k zařazení do výcviku. Všeobecnou kosmickou přípravu absolvoval v CPK, 11. března 1992 získal kvalifikaci kosmonaut-výzkumník a byl zařazen do skupiny připravující se k letům na Mir. Do žádné hlavní ani záložní posádky nebyl zařazen. Roku 1995 z CPK odešel.\n\nV letech 2003–2010 byl Sergej Žukov, generální ředitel Centra předávání technologií (akciové společnosti řízené Roskosmosem), také kosmonautem, nebyl však členem žádného oddílu. Až v květnu 2010 vstoupil do oddílu CPK, v dubnu 2011 však z něho odešel.\n\n\"V oddílu od\": Uvedeno datum zařazení do oddílu. U náborů v letech 2003 a 2006 je uvedeno datum doporučení Meziresortní komise pro výběr kosmonautů k zařazení do oddílu.\n\nK 30. květnu 2017 sloužilo v oddílu Střediska přípravy kosmonautů ve Hvězdném městečku 24 kosmonautů, dva zůstávali v oddílu RKK Energija. Dalších osm kandidátů na kosmonauty prochází od podzimu 2018 dvouletým základním výcvikem. K létu 2019 čtyři kosmonauti měli status kosmonauta-manažera, to jest byli organizačně zařazeni v oddílu kosmonautů, ale neměli status aktivního kosmonauta, byli to Michail Ťurin, Alexandr Samokuťajev, Michail Kornijenko a Sergej Revin.\n\n"}
{"id": "466173", "url": "https://cs.wikipedia.org/wiki?curid=466173", "title": "Bělostník", "text": "Bělostník\n\nBělostník (\"Krascheninnikovia\") je rod rostlin patřící do čeledi laskavcovité (\"Amaranthaceae\").\n\n\n\nNěkteré druhy lze použít jako okrasné rostliny, ozdobné habitem a listem.\n\n\n \n"}
{"id": "466181", "url": "https://cs.wikipedia.org/wiki?curid=466181", "title": "UITP", "text": "UITP\n\nUITP (francouzsky L’Union internationale des transports publics, anglicky International Association of Public Transport, v češtině známá především pod zkratkou, ale překládá se například jako Mezinárodní svaz veřejné dopravy) je světová organizace provozovatelů veřejné dopravy, objednatelů dopravy, tvůrců dopravní politiky, výzkumných organizací a dalších významných subjektů působících v tomto oboru. Zabývá se zejména všemi formami městské a regionální dopravy, jako je metro, autobusová doprava, městské a regionální dráhy, vodní dopravou atd. Organizace má kolem 1400 členů z 96 států světa. Zabývá se propagací veřejné dopravy a udržitelné mobility a podporou inovací v této oblasti. Založena byla 17. srpna 1885 a sídlí v Bruselu.\n\nZ České republiky jsou členy UITP:\n\n"}
{"id": "466184", "url": "https://cs.wikipedia.org/wiki?curid=466184", "title": "Hroznovec", "text": "Hroznovec\n\nHroznovec (\"Exochorda\") je rod rostlin z čeledi růžovité. Je rozšířen v Asii a zahrnuje (podle taxonomického pojetí) jeden nebo několik druhů. Jsou to opadavé keře s jednoduchými střídavými listy a bílými, nápadnými květy. Plodem je tobolka vznikající z pěti spojených plodolistů.\nHroznovce jsou pěstovány jako okrasné keře s nápadnými květy. Nejčastěji se vysazují jako solitéry. Byla vyšlechtěna i řada okrasných kultivarů.\n\nHroznovce jsou opadavé, rozkladité nebo vzpřímené keře, dorůstající výšky až 3 metry. Mladé větévky jsou hranaté a lysé. Zkrácené, kolcové větévky chybějí. Zimní pupeny jsou vejcovité, kryté několika střechovitě se překrývajícími šupinami, téměř nebo zcela lysé. Listy jsou jednoduché, střídavé, dvouřadě rozložené, řapíkaté, s eliptickou, podlouhlou nebo podlouhle obvejčitou čepelí, celokrajné nebo v horní polovině čepele pilovité, obvykle bez palistů. Květy jsou oboupohlavné, rozvíjející se společně s listy, 2,5 až 5 cm široké, s češulí, složené do vrcholových hroznů. Kalich je složen z 5 krátkých a širokých lístků. Koruna je bílá, složená z 5 obvejčitých až téměř okrouhlých, na bázi nehetnatých korunních lístků. Tyčinek je 15 až 30, vyrůstají na okraji žláznatého disku a jsou kratší než koruna. Semeník je svrchní, srostlý z 5 plodolistů, hluboce brázditý a nese 5 volných čnělek. Plodem je pětižeberná tobolka (přesněji \"coccetum\"), obsahující několik křídlatých semen.\n\nPočet druhů uváděných u rodu hroznovec je dosud neustálený. Zpravidla jsou uznávány 4 druhy, které jsou někdy spojovány do jednoho široce pojatého druhu, \"Exochorda racemosa\". Rod je rozšířen v Asii a má disjunktní areál, zahrnující Čínu, Koreu, ruský Dálný východ (Přímořský kraj) a Střední Asii.\n\nPrvní hroznovec pro vědu objevil britský cestovatel a sběrač rostlin Robert Fortune v roce 1846 během své první cesty do Číny. Během pobytu v provincii Če-ťiang ve východní Číně si povšiml pohledného keře s dlouhými hrozny bílých květů. V roce 1847 jej popsal John Lindley jako druh muchovníku, \"Amelanchier racemosa\". O několik let později, v roce 1854, jej William Jackson Hooker přeřadil do rodu tavolník pod názvem \"Spiraea grandiflora\". Hroznovec je tavolníkům dosti podobný, má však jiný charakter plodů, které jsou dřevnaté a obsahují křídlatá semena. V roce 1858 proto John Lindley nakonec přeřadil tento druh do nového rodu jako \"Exochorda grandiflora\". Protože však druhové jméno \"racemosa\" má podle pravidel botanické nomenklatury přednost, publikoval Alfréd Rehder v roce 1913 platné jméno \"Exochorda racemosa\". Postupně bylo v rámci rodu popsáno asi 7 druhů.\nV roce 1998 byla vydána taxonomická studie, která rozdělení rodu \"Exochorda\" na více druhů zpochybňuje a považuje všechny tyto druhy za součást jediného, silně variabilního druhu, \"Exochorda racemosa\", s reliktním, disjunktním areálem. Taxonomie však nebyla dosud sjednocena a různé zdroje udávají různé počty druhů.\n\nV rámci čeledi \"Rosaceae\" je rod \"Exochorda\" výjimečný křídlatými semeny v tobolkách. Jeho pozice v rámci čeledi byla dlouho nevyjasněná a nejčastěji byl řazen do podčeledi \"Spiraeoideae\". V současné taxonomii je řazen do podčeledi \"Amygdaloideae\", kde spolu s dalšími dvěma příbuznými rody (\"Oemleria\" a \"Prinsepia\") tvoří tribus \"Exochordeae\".\n\nHroznovce jsou pěstovány jako okrasné keře, ceněné zejména pro krásné hrozny květů, rozvíjejících se v květnu. Dekorativní jsou i plody, které zůstávají na keřích i v zimě. Vysazují se zejména jako solitéry, některé druhy či kultivary lze použít i na volně rostoucí nebo stříhaný živý plot. Vyžadují světlé nebo polostinné stanoviště a půdu bohatší na živiny. Množí se zejména výsevem semen, lze ale i řízkovat a hřížit.\n\n"}
{"id": "466186", "url": "https://cs.wikipedia.org/wiki?curid=466186", "title": "Champ de Mars (stanice metra v Paříži)", "text": "Champ de Mars (stanice metra v Paříži)\n\nChamp de Mars je bývalá stanice pařížského metra na lince 8 v 7. obvodu v Paříži. Nachází se mezi stanicemi La Motte-Picquet – Grenelle a École Militaire na jihovýchodním okraji parku Champ-de-Mars pod \"Avenue de La Motte-Picquet\".\n\nStanice byla otevřena 13. července 1913 jako součást prvního zprovozněného úseku linky. 2. září 1939 byla stanice, tak jako i mnohé jiné, uzavřena z důvodu vypuknutí války a následné mobilizace zaměstnanců. Stanice nakonec zůstala trvale zavřená, neboť leží příliš blízko sousedních stanic.\n\nJméno stanice znamená v češtině \"Martovo pole\" a bylo převzato po bývalém vojenském cvičišti, dnes veřejném parku.\nV současnosti nese podobný název stanice linky RER C, která se jmenuje \"Champ de Mars - Tour Eiffel\" a nachází se severozápadně od parku Champ de Mars.\n"}
{"id": "466187", "url": "https://cs.wikipedia.org/wiki?curid=466187", "title": "Fendlerovka", "text": "Fendlerovka\n\nFendlerovka (\"\") je rod rostlin patřící do čeledi hortenziovité (\"Hydrangeaceae\"). Zahrnuje pouze dva druhy opadavých keřů, vyskytujících se na jihozápadě USA a v Mexiku, kde obvykle rostou na suchých svazích a skalních stěnách ve společenosti keřovitých jalovců nebo borovic.\n\n\nLze je použít jako okrasné rostliny, mají však pouze sbírkový význam.\n\n"}
{"id": "466188", "url": "https://cs.wikipedia.org/wiki?curid=466188", "title": "Cirkus Medrano", "text": "Cirkus Medrano\n\nCirkus Medrano (francouzsky \"Cirque Medrano\"), původně Cirkus Fernando (\"Cirque Fernando\") je velmi slavný francouzský cirkus typu Haute école, s jednou manéží, divokými zvířaty a cvičenými psy. Nachází se na adrese \"Boulevard de Rochechouart\" č. 63 mezi ulicemi \"Rue des Martyrs\" a \"Rue Viollet-le-Duc\" ve čtvrti Montmartre v Paříži. Cirkus také putuje po celé Francii.\n\nPo první světové válce v cirkuse účinkovalo trio klaunů Fratellini. V cirkuse vystupoval také Buster Keaton se svojí ženou tanečnicí Eleanor Norrisovou jednou do roka v letech 1947-1954, také vnučka jednoho z klaunů Annie Fratellini a také britský klaun Arthur Vercoe Pedlar.\n\nFrancouzský impresionistický malíř Edgar Degas namaloval v roce 1879 obraz \"Miss Lala v Cirkuse Fernando\", dnes umístěný v Národní galerii v Londýně. Impresionistický malíř Auguste Renoir namaloval obraz \"Žongléři v Cirkusu Fernando\". Také Henri de Toulouse-Lautrec namaloval scénu z Medrana.\n\n"}
{"id": "466189", "url": "https://cs.wikipedia.org/wiki?curid=466189", "title": "Fontanézie", "text": "Fontanézie\n\nFontanézie (\"Fontanesia\"), česky též bezucha, je rod rostlin z čeledi olivovníkovité (\"Oleaceae\"). Zahrnuje 2 druhy opadavých keřů, rozšířených v Číně, jihozápadní Asii a na Sicílii. Fontanézie jsou keře podobné ptačímu zobu, mají jednoduché vstřícné listy a drobné bělavé květy. Jejich okrasná hodnota není velká a pěstují se spíše jako sbírkové dřeviny.\n\nFontanézie jsou opadavé keře (někdy až malé stromy) s jednoduchými vstřícnými listy. Dorůstají výšky až několika metrů. Mladé větévky jsou čtyřhranné. Listy jsou přisedlé nebo krátce řapíkaté, podlouhle kopinaté, celokrajné nebo na okraji drobně pilovité. Květy jsou drobné, bělavé, stopkaté, uspořádané v úžlabních nebo vrcholových latách nebo hroznech. Kalich i koruna jsou čtyřčetné. Korunní lístky jsou na bázi srostlé. Tyčinky jsou 2 a jsou přirostlé ke spodní části koruny. Semeník obsahuje 2 komůrky, v každé z nich jsou 2 vajíčka. Na vrcholu semeníku je vytrvalá čnělka nesoucí dvouramennou bliznu. Kvetou v květnu až červnu. Plod je plochý, křídlatý, typu samara, někdy označovaný jako křídlatý oříšek.\n\nFontanézie vzhledem poněkud připomínají ptačí zob (\"Ligustrum\"), od něhož se liší zejména typem plodů.\n\nRod fontanézie zahrnuje pouze 2 druhy. Fontanézie Fortunova (\"Fontanesia fortunei\") roste ve východní Číně v nadmořských výškách do 800 metrů.\nFontanézie jamovcovitá (\"Fontanesia phillyreoides\") se vyskytuje v jihozápadní Asii na území Turecka, Izraele a Sýrie a na Sicílii, což je jediná evropská lokalita tohoto druhu.\n\n\nFontanézie mají spíše sbírkový význam a jejich okrasná hodnota není velká.\n\nOba druhy fontanézie jsou pěstovány v českých botanických zahradách a arboretech. Jsou uváděny např. ze sbírek Dendrologické zahrady v Průhonicích, Pražské botanické zahrady v Tróji nebo z Průhonického parku.\n\nFontanézie se pěstují podobně jako ptačí zob. Prospívají na výsluní i v polostínu a spokojí se s běžnou zahradní půdou. V chladnějších polohách je vhodný zimní kryt. Množí se řízkováním.\n"}
{"id": "466195", "url": "https://cs.wikipedia.org/wiki?curid=466195", "title": "Znaková sada ZX Spectrum", "text": "Znaková sada ZX Spectrum\n\nPočítač Sinclair ZX Spectrum používá speciální znakovou sadu, která je modifikovaná varianta ASCII z roku 1967 a s jedním znakem ASCII z roku 1963, dva znaky na nestandardním umístění, dále využívá speciálním způsobem řídící znaky a znaky s nejvyšším bit nad rámec standardního 7bitového rozsahu ASCII.\n\nZX Spectrum používá vlastní sadu řídících příkazů, jako INK a PAPER pro ovládání barvy popředí a pozadí. Jediná podobnost s ASCII je znak „kurzor vlevo“ s kódem 0x08 (v ASCII je to backspace) a „ENTER“ s kódem 0x0D (v ASCII carriage return), který vyvolá i následné odřádkování. „Kurzor dolů“ 0x0A (v ASCII line feed) se může simulovat vypsáním 32 mezer v režimu OVER 1 a „kurzor nahoru“ 0x0B (v ASCII vertical tabulation) se může simulovat 32 znaky backspace. Systémová ROM obsahuje chybu, která způsobuje, že nefunguje „kurzor doprava“ 0x09 (v ASCII horizontal tabulation).\n\nRozsahy 0x00–0x05, 0x07, 0x0A–0x0C, 0x0E, 0x0F a 0x17–0x1F nejsou definované. Sada tisknutelných znaků v rozsahu 0x20–0x7F je většinou standardní ASCII, výjimku tvoří kód 0x60, který obsahuje znak pro britskou librou šterlinků (£) namísto diakritického znaménka grave ( ` ), a kód 0x7F obsahuje znak copyright (©) namísto řídícího znaku DEL. Znak libry má kód 0x60 namísto kódu 0x23, který je standardní v britské variantě ASCII (ISO-646-GB), takže je možné používat zároveň znaky pro libru i pro číslo (#). Kód 0x5E obsahuje šipku nahoru (↑), stejně jako v ASCII-1963 a na rozdíl od ASCII-1967, ve které byl znak stříšky caret (^), ale zachoval si znak podtržítko s kódem 0x5F namísto šipky vlevo.\n\nNad kódem 0x7F používá ZX Spectrum sadu s nastaveným nejvyšším bitem s kódy 0x80–0xFF speciálně pro své potřeby. Znaky 0x80–0x8F obsahují blokovou grafiku. Znaky 0x90–0xA4 obsahují znaky User Defined Graphics (UDG), které může uživatel změnit i jednoduchými příkazy z BASICu. Kódy 0xA5–0xFF obsahují klíčová slova BASICu zakódovaná jako slovo uložené v jednom znaku, například zmáčknutí tlačítka P na začátku řádku generuje kód 0xF6, který zobrazí příkaz PRINT z BASICu. Kódy 0xC7–0xC9 obsahují relační matematické operátory <= (menší nebo rovno), >= (větší nebo rovno) a <> (nerovno), na rozdíl od relačních operátorů v ostatních systémech se jedná o samostatné znaky a není možné je zapsat dvěma znaky za sebou.\n\nMapovat znakovou sadu Spectra na Unicode je sice možné, ale běžně nainstalované fonty neobsahují znaky pro blokovou grafiku.\n\nTisknutelné znaky od kódu 32 (mezera) do kódu 127 (copyright) jsou uloženy na konci paměti ROM na adresách 15616 (0x3D00) – 16383 (0x3FFF) a odkazuje na ně systémová proměnná CHARS na paměťové adrese 23606/7. Hodnota uložená v CHARS je ale o 256 nižší než první byte znaku mezera, takže výchozí hodnota adresy CHARS je 15360 (0x3C00).\n\nZnaky UDG (Gr-A až Gr-U) se ukládají na konec paměti RAM na adresách 65368 (0xFF58) – 65535 (0xFFFF). Ukládání hodnot na tyto adresy příkazem POKE má okamžitý efekt na podobu grafických znaků. Klíčové slovo USR přistupuje k těmto znakům přímo z jazyka Sinclair BASIC. Podobně jako tisknutelné znaky, adresa znaků UDG je uložena v systémové proměnné UDG.\n\nPočítače TK 90X a TK 95 umožňují editovat znaky UDG pomocí příkazu UDG, který mají tyto počítače navíc proti ZX Spectru.\n\n\n\n"}
{"id": "466196", "url": "https://cs.wikipedia.org/wiki?curid=466196", "title": "Forestiera", "text": "Forestiera\n\nForestiera (\"Forestiera\"), česky též forestierovka, je rod rostlin z čeledi olivovníkovité. Jsou to stromy a keře s jednoduchými vstřícnými listy a málo nápadnými, téměř bezobalnými květy v chudých květenstvích. Květy jsou opylovány větrem. Podem je peckovice. Rod zahrnuje 21 druhů a je rozšířen výhradně v Americe. Největší počet druhů roste v Mexiku a na jihu USA.\nHospodářský význam je zcela okrajový. Vzácně jsou některé druhy pěstovány v botanických zahradách či arboretech i v České republice jako sbírkové dřeviny.\n\nForestiery jsou převážně dvoudomé, opadavé nebo stálezelené stromy a keře s jednoduchými vstřícnými listy. Listy mohou být celokrajné nebo na okraji zoubkaté. Často vyrůstají na zkrácených větévkách.\nKvěty jsou drobné, jednopohlavné (výjimečně oboupohlavné), uspořádané v málokvětých svazečcích nebo výjimečně v hroznech. Květenství vyrůstají v paždí listů nebo na starém dřevě.\nKalich je drobný, s krátkou trubkou, nebo chybí. Koruna buď zcela chybí, nebo je složena z 1 až 2 drobných, volných korunních lístků. Tyčinky jsou v počtu 1 až 4, v samičích květech jsou zakrnělé. Semeník samičích květů obsahuje dvě komůrky, v nichž je zpravidla po dvou vajíčkách.\nPlodem je peckovice, obsahující obvykle jediné semeno.\n\nRod forestiera zahrnuje 21 druhů. Je rozšířen v USA, Mexiku, Střední Americe, Ekvádoru a na Karibských ostrovech.\nCentrum rozšíření je v Mexiku a na jihu USA (zejména v Texasu). Z Mexika je uváděno 10 druhů, z toho 6 endemických. V USA roste 8 druhů, z nichž nejdále na sever zasahuje forestiera špičatolistá (po Illinois a Indianu), \"Forestiera ligustrina\" (po Kentucky) a forestiera novomexická (po Utah a Nevadu). V Jižní Americe se vyskytuje jediný druh, \"Forestiera ecuadorensis\", který je endemitem Ekvádoru a byl popsán až v roce 2006.\n\nBezobalné, nenápadné květy forestier jsou opylovány větrem. Plody konzumuje celá řada různých druhů ptáků a zvířat.\nForestiery jsou ve své domovině hostitelskými rostlinami housenek některých druhů martináčů (\"Eupackardia calleta\", \"Hemileuca chinatiensis\") a lišajů (\"Sphinx libocedrus\", \"Sphinx lugens\").\n\nRod \"Forestiera\" je v rámci čeledi \"Oleaceae\" řazen do tribu \"Oleeae\" a podtribu \"Oleinae\".\nNejblíže příbuzným rodem je dle výsledků fylogenetických studií jihoamerický rod \"Priogymnanthus\". Mezi další příbuzné rody náleží např. \"Olea\", \"Chionanthus\", \"Osmanthus\" a \"Phillyrea\".\nDruh \"Forestiera neomexicana\" byl od druhu \"Forestiera pubescens\" odlišován zejména na základě lysých květenství a listů. Tento znak se však ukázal jako silně variabilní. Obě variety navíc spolu rostou na některých stanovištích společně. Proto byly oba druhy spojeny do druhu \"F. pubescens\".\n\n\nNěkteré odolnější druhy jsou spíše výjimečně pěstovány v botanických zahradách jako sbírkové rostliny.\nNejčastěji pěstovaným druhem je forestiera novomexická (\"Forestiera pubescens\").\n\n"}
{"id": "466199", "url": "https://cs.wikipedia.org/wiki?curid=466199", "title": "Stanislav Motl", "text": "Stanislav Motl\n\nStanislav Motl (* 6. března 1952 Ústí nad Orlicí) je český novinář a spisovatel.\n\nStanislav Motl vystudoval střední ekonomickou školu, posléze Fakultu žurnalistiky Univerzity Karlovy v Praze. Jako novinář začal publikovat na počátku 70. let v regionálních novinách, ve kterých působil deset let. V období normalizace byl reportérem nejprve v časopise Svět v obrazech, poté v týdeníku Signál. V tomto časopise ministerstva vnitra mj. vylíčil v reportáži průběh Palachova týdne z pohledu tehdejší moci. . Po listopadu 1989 publikoval v časopise Reflex. Znám je zejména knihami s historickou tematikou, které se převážně týkají období druhé světové války. Od roku 1995 byl jedním z reportérů investigativního pořadu \"Na vlastní oči\" televize Nova. Od roku 2010 připravuje v ČRo 2 svůj autorský pořad s názvem \"Stopy, fakta, tajemství\", který dostal i televizní podobu.\n\nV minulosti byl reportérem v několika válečných konfliktech. Věnuje se pedagogické a přednáškové činnosti. Editor souhrnného díla Jiřího Muchy (vyšlo v nakladatelství Eminent). Je autorem scénářů k filmovým dokumentům např.: Živý mrtvý, Ozvěny lidické noci, Sláva a prokletí Lídy Baarové, Mraky nad Barrandovem, Nacisté pod ochranou. Je nositelem celosvětové ceny The AIB International Media Excellence Awards. Toto ocenění udělované v Londýně, které je považováno za rozhlasového Oskara, získal v letech 2010 a opakovaně v roce 2011. V ČR obdržel mimo jiné hlavní cenu festivalu česko-německo-židovské kultury Devět bran (2003) a hlavní cenu E. E. Kische (2011).\n\nPřestože má platné lustrační osvědčení č.ID-16384/1-016/1-LU-91, vydané ministerstvem vnitra ČR 14.11. 1995, je někdy spojován s bývalou Státní bezpečností, která ho v letech 1974–1979 registrovala pod písmenem C (kandidáti tajné spolupráce a důvěrníci). Jeho lustrační osvědčení však neosvědčuje žádnou vědomou spolupráci a nositel tohoto osvědčení splňuje tedy – dle nálezu Ústavního soudu ze dne 26. 11. 1992 – všechny podmínky lustračního zákona.\n\n\n"}
{"id": "466200", "url": "https://cs.wikipedia.org/wiki?curid=466200", "title": "Fratellini", "text": "Fratellini\n\nFratellini Famille byla slavná cirkusová rodina. Po první světové válce působili tito tři bratři v cirkusu Merdano v Paříži. Od roku 1923 se Fratellini stali miláčky pařížských intelektuálů. Výstupy trvaly 45 minut.\n\nTvořili jej:\n\nJejich otec Gustavo Fratellini (1842–1905), byl italský patriot a rebel a měl blízko k Giuseppe Garibaldimu. \n\nPozději v rodinné tradici pokračovala:\n\nJiří Voskovec navštěvoval cirkus Medrano spolu s malířem Josefem Šímou ve dvacátých letech během svých studií ve Francii a trio bratrů Fratellini mělo na něj velký vliv. Inspiroval se jimi také při tvorbě masek a převyprávěl jejich šou Janu Werichovi. Voskovcova maska se inspirovala poetickou maskou Francoise Fratelliniho, Werichova Albertovou. Představení již zestárlých Fratellini zhlédli V+W i poslední předválečný den před odplutím z Cherbourgu do New Yorku v divadle Bobineua. Jan Werich svým smíchem způsobil v publiku menší senzaci, viděl je poprvé a Voskovec naposledy.\n\n\"\"Líbilo se nám to víc než herec, který předstírá, že je někdo jiný.\"\" Uvedl o triu F. Voskovec v Schonbergově rozhovoru v r. 1973\n\n\n"}
{"id": "466204", "url": "https://cs.wikipedia.org/wiki?curid=466204", "title": "Zlatice", "text": "Zlatice\n\nZlatice (\"Forsythia\") je rod rostlin z čeledi olivovníkovité (\"Oleaceae\"). Někdy jsou zlatice nesprávně označované jako zlatý déšť. Zlatice jsou opadavé keře s jednoduchými nebo trojčetnými vstřícnými listy a žlutými čtyřčetnými květy, rozkvétajícími před rozvinutím listů. Většina druhů zlatic se vyskytuje ve východní Asii, výjimkou je reliktní zlatice evropská, pocházející z Balkánu. Zlatice jsou hojně pěstovány jako okrasné keře a některé druhy mají význam v medicíně.\n\nZlatice jsou opadavé keře se vstřícnými listy, dorůstající obvykle výšky okolo 1 až 3 metrů. Větévky jsou více či méně čtverhranné, většinou zelené, hnědozelené nebo nažloutlé a poseté výraznými lenticelami, uvnitř duté nebo vyplněné přehrádkovanou dření. Na větévkách jsou často přídatné pupeny. Listy jsou většinou jednoduché a celistvé, řidčeji trojdílné až trojčetné, řapíkaté, na okraji pilovité nebo i celokrajné. Zlatice kvetou na jaře před olistěním, v březnu až dubnu. Květy jsou oboupohlavné, žluté, čtyřčetné, stopkaté a vyrůstají po 1 až 3 v paždí listů. Koruna květů je žlutá s krátkou zvonkovitou korunní trubkou a 4 protáhlými cípy. Kalich je hluboce čtyřcípý a vytrvalý. Tyčinky jsou 2 a jsou přirostlé uvnitř korunní trubky. Semeník je srostlý ze 2 plodolistů a na vrcholu nese štíhlou čnělku zakončenou dvouramennou bliznou. V každém plodolistu je mnoho vajíček. Plodem je dvoupouzdrá lokulicidní tobolka obsahující křídlatá semena. V semenech není vyvinut endosperm.\n\nRod zlatice zahrnuje 11 nebo 12 druhů. Většina druhů je rozšířena ve východní Asii. Na Balkáně se jako jediný evropský zástupce tohoto rodu vyskytuje reliktní zlatice evropská (\"Forsythia europaea\").\n\nZlatice jsou opylovány hmyzem, křídlatá semena jsou roznášena větrem. Na listech zlatic se živí housenky některých druhů motýlů, např. lišaje šeříkového (\"Sphinx ligustri\"), bekyně zlatořitné (\"Euproctis chrysorrhoea\"), vzpřímenky šeříkové (\"Caloptilia syringella\") nebo osenice kopřivové (\"Naenia typica\"), z polokřídlých klopuška bramborová (\"Lygocoris pabulinus\"), mšice krušinová (\"Aphis frangulae\"), puklice \"Parthenolecanium persicae\", štítenky \"Lepidosaphes ulmi\" a \"Quadraspidiotus ostreaeformis\" aj.\n\n\nZlatice jsou pěstovány jako okrasné keře, ceněné zejména pro jarní kvetení. V České republice je nejčastěji pěstována v různých kultivarech zlatice prostřední, dále zlatice převislá, zlatice zelená a zlatice vejčitá. Ve sbírkách botanických zahrad se lze setkat i s některými dalšími druhy, jako je zlatice Giraldova a zlatice japonská.\n\nZlatice náležejí v období dubna mezi včelařsky významné rostliny. Větévky zlatice jsou občas dávány do vázy a používány jako barborky, podobně jako větévky třešní nebo višní.\n\nZlatice jsou zahradnicky cenné zejména pro jarní kvetení. Používají se jako solitéry do trávníkových ploch nebo do skupin. V kombinaci s jinými keři jsou vhodné také k lemování stromovitých skupin.\nVětšina druhů a kultivarů má vzpřímené větve a dorůstá výšky kolem 2 až 3 metrů. Zlatice převislá a řada jejích kultivarů jsou mohutné keře s graciézně převislými větvemi a jsou vhodné zejména k výsadbě do svahů a teras a mohou se dokonce částečně vést jako pnoucí rostliny. Existují však i trpasličí kultivary zlatic dorůstající výšky sotva půl metru a použitelné jako půdní kryt. Je to např. \"Forsythia viridissima\" 'Bronxensis', \"F. x intermedia\" 'Mertensiana' nebo kříženec zlatice prostřední a zlatice japonské \"F. hybr.\" 'Arnold Dwarf'.\nVětšina druhů a kultivarů zlatic se hodí i k vytváření nižších až středně vysokých stříhaných živých plotů. Trpasličí kultivary lze vysazovat do skalek.\nNejčasněji (v březnu) kvete zlatice Giraldova a zlatice vejčitá, následované zlaticí převislou (přelom března a dubna). V dubnu pak kvete zlatice prostřední, zlatice japonská a zlatice zelená a jejich kultivary.\n\nZlaticím nejvíce vyhovují lehké, hlinité, výživné půdy s dostatkem vláhy a snášejí i zásadité, vápenaté půdy, nejsou však na kvalitu půdy nijak náročné. Jsou to světlomilné dřeviny, vyžadující slunné nebo jen lehce přistíněné stanoviště. Na zastíněných stanovištích hůře kvetou. Nesvědčí jim příliš vlhké a podmáčené půdy ani přílišné sucho. Většina u nás pěstovaných druhů a jejich kultivarů je v běžné zimě plně odolná, výjimkou je pouze zlatice zelená a její kultivary, které by měly být vysazovány na teplé a chráněné stanoviště, vhodný je také zimní kryt chvojím nebo listím. Proti znečištění vzduchu jsou středně odolné, jsou však citlivější na zvýšený obsah ozonu.\n\nZlatice se vysazují bez kořenového balu v bezlistém stavu na podzim nebo v předjaří, případně z kontejneru kdykoliv během vegetace. Sazenice je vhodné při výsadbě silně seříznout. Dobře se ujímají. Květní poupata jsou u zlatic vyvinuta již na podzim, a to na jednoletých výhonech po celé délce letorostů. To je třeba brát v úvahu při jejich prořezávání. Nejvhodnější úpravou je každoroční prosvětlovací řez, při němž se odstraňují u země nejstarší výhony. Staré a nezmlazované keře málo kvetou. Jednorázový radikální řez není příliš vhodný, neboť keře metlovitě obrostou a mají tendenci se rozklesávat. Tvarované živé ploty se stříhají na jaře nebo začátkem léta, aby do zimy stihly vyzrát květuschopné přírůstky.\n\nZlatice se rozmnožují zejména řízkováním. Zelené řízky se odebírají od druhé poloviny května do července a ihned píchají na množárnu. Řežou se pouze vrcholky letorostů. Bujněji rostoucí druhy a kultivary mimo zlatice převislé je možno množit též dřevnatými řízky. Ty se odebírají z vyzrálých výhonů a včas na jaře píchají do lehké vlhké půdy. Zlatici převislou je možno snadno množit hřížením. Botanické druhy lze rozmnožovat také výsevem na jaře, nejlépe ve skleníku. Osivo si podrží klíčivost asi rok.\nChorobami ani škůdci nejsou zlatice příliš napadány, silně však trpí okusem zvěří.\n\n\n \n"}
{"id": "466208", "url": "https://cs.wikipedia.org/wiki?curid=466208", "title": "Jan z Berry", "text": "Jan z Berry\n\nJan z Berry ( \"Jean Ier de Berry\" řečený \"Jean le Magnifique\", 30. listopadu 1340, Vincennes – 15. března 1416, Paříž) byl francouzský šlechtic v období stoleté války mezi Francií a Anglií. Kromě politických aktivit byl také významným sběratelem a mecenášem umění. Mezi nejznámější díla vytvořená na jeho popud patří bohatě iluminovaný rukopis \"Přebohaté hodinky vévody z Berry\" a spis Jana z Arrasu \"Historie o Meluzíně\". Vlastnil také rozsáhlou sbírku drahých kamenů a proslulý zvěřinec.\n\nJan z Berry byl jedním z 13 dětí francouzského krále Jana II. a jeho ženy Bony Lucemburské a tedy mladším bratrem francouzského krále Karla V. Bona Lucemburská byla dcerou českého krále Jana Lucemburského, k němuž se Jan z Berry hrdě hlásil. Z jeho sourozenců mu byla nejbližší Marie z Baru, blízce se spřátelil také se svým bratrancem markrabětem moravským Joštem Lucemburským, s nímž jej pojila podobná povaha a záliba v politických machinacích. Tito tři příbuzní společně u Jana z Arrasu objednali vypracování \"Historie o Meluzíně\".\n\nBěhem života se mu několikrát podařilo vstoupit do vrcholné politiky, ale následně byl vždy donucen odejít do ústraní. Významně se angažoval ve strategii Francie během stoleté války, v níž ovšem jeho země byla čím dál méně úspěšná. Byl zkušeným diplomatem. Vyznamenal se například při návštěvě říšského císaře a českého krále Karla IV. ve Francii roku 1377, který tehdy už trpěl těžkou dnou, ale Janu z Berry se podařilo všechno zajistit tak, aby celá návštěva proběhla bez problémů a naklonil si i mladého císařova syna Václava.\n\nPo smrti svého bratra, krále Karla V. v roce 1380 byl Jan z Berry ustanoven jedním z hlavních rádců nezletilého králova syna Karla VI. a stal se tak jedním z nejvýznamnějších mužů království. Když roku 1388 Karel VI. dosáhl dospělosti, své rádce vypudil a rozhodl se vládnout po svém. Už o čtyři roky později však u něj propukla dědičná duševní porucha a král byl téměř neschopný vládnout. K moci se v roli královských rádců vrátil Jan z Berry, jeho bratr Filip Smělý a králův bratr Ludvík Orleánský. Bohužel však každý z těchto šlechticů vyznával jiný politický kurz, což zemi oslabilo a s pokračující stoletou válkou se Francie ocitla až na pokraji zkázy.\n\nJan z Berry byl dvakrát ženat. První ženou byla Jana z Armagnacu, s níž měl tři syny a dvě dcery. Všichni tři synové zemřeli v mladém věku.Po smrti manželky Jany se oženil s o téměř 40 let mladší Janou z Boulogne a je zřejmě, že se jednalo o politicky motivovaný sňatek. Jana byla dědičkou hrabství Boulogne a vyrůstala u svého příbuzného Gastona z Foix. Ten hodlal zajistit Janě prestižního ženicha, a proto pohrozil, že ji vdá za Jindřicha z Lancasteru, bratrance anglického krále Richarda II. Angličané tehdy vlastnili panství Calais a kdyby je rozšířili i o Boulogne, představovalo by to pro francouzskou politiku vážnou hrozbu. Proto byl Gastonovi urychleně nabídnut jako ženich pro Janu Jan z Berry a za cenu smluv a úplatků se svatbu podařilo uskutečnit. Jan z Berry si tím také nepohoršil, protože získal hrabství. Kromě toho jeho žena pocházela ze slavného rodu, mezi její předky patřil hrdina křížových výprav Godefroy z Bouillonu a podle pověsti i bájný \"„labutí rytíř“\", což Janu z Berry, který měl zálibu v pověstech a sám se považoval za potomka víly Meluzíny, jistě imponovalo. Nicméně toto druhé manželství už zůstalo bezdětné.\n\nNa počátku 90. let 14. století byli Jan z Berry spolu se svým bratrem Filipem Smělým a synovcem Ludvíkem Orleánským coby rádci francouzského krále na vrcholu moci. Brzy však začalo francouzské království upadat. Král Karel byl ovšem v důsledku své duševní poruchy u lidu velmi oblíbený, vzbuzoval lítost svých poddaných, a proto za neúspěchy státní politiky byl viněn – vedle nepopulární královy choti Isabely Bavorské – právě Jan z Berry. Roku 1396 byla v bitvě u Nikopole rozdrcena spojenecká křižácká armáda sultánem Bajezidem a padlo zde mnoho mladých francouzských rytířů, kteří táhli do bitvy v naději, že se jim podaří vzkřísit slávu křížových výprav.\n\nRoku 1404 zcela nečekaně zemřel Filip Smělý a jeho politickou roli převzal jeho syn Jan z Nevers, mezi nímž a Ludvíkem Orleánským panovala silná antipatie. Jan z Berry se snažil spory mezi nimi urovnat, v této aktivitě však naprosto selhal a o tři roky později byl Ludvík Orleánský nalezen v blátě na ulici zavražděný Neversovými zabijáky. Na Jana z Berry měla podlá vražda ten účinek, že začal mít téměř panický strach ze smrti a z jeho života se ztratila radost. Na to se vršily politické neúspěchy.\n\nV roce 1410 byl při povstání měšťanů vypálen jeden z hradů Jana z Berry, čímž byla zničena část jeho oblíbených sbírek pokladů a kuriozit. O rok později zemřel blízký přítel Jana z Berry markrabě moravský Jošt Lucemburský a v tomtéž roce se Jan z Berry málem stal obětí dalšího z četných povstání, kdy jej téměř ukamenoval rozzuřený lid. To jej donutilo v roce 1412 uzavřít potupný mír s Janem z Nevers, kromě toho neměl peníze na vyplacení svého žoldáckého vojska, na což padla další část jeho sbírek. Navíc znechucení žoldáci čekající na výplatu pobili značnou část Janova proslulého zvěřince.\n\nJeště jednou se Janu z Berry podařilo vrátit k moci, když se v roce 1413 Jan z Nevers politicky zdiskreditoval. To však mělo za následek, že Jan z Berry nesl hlavní zodpovědnost za drtivou porážku francouzských vojsk Angličany v bitvě u Azincourtu. Jan tak přišel o poslední zbytky svého bohatství a jako zlomený muž roku 1416 zemřel a byl pohřben v kryptě katedrály v Bourges.\n\n"}
{"id": "466209", "url": "https://cs.wikipedia.org/wiki?curid=466209", "title": "Konstal 105Na", "text": "Konstal 105Na\n\nKonstal 105Na je polská tramvaj, která byla vyráběna mezi lety 1979 a 1992 v podniku Konstal v Chorzówě. Úzkorozchodná verze byla označena jako 805Na. V současnosti se jedná o nejrozšířenější tramvaj v Polsku.\n\nKonstal 105Na je jednosměrný motorový tramvajový vůz se čtyřmi dveřmi (střední jsou zdvojené). Tramvaj je čtyřnápravová se všemi hnacími nápravami.\n\nTyp 105Na vznikl úpravou původní verze Konstal 105N, která byla vyráběna v 70. letech 20. století. Bylo změněno umístění prvků elektrické výzbroje zpod schodů do skříně v zadní části kabiny řidiče vozu, byla rovněž zrušena malá přední i boční okénka. Z provozního hlediska byla nejdůležitější změnou zapojení elektromotorů sérioparalelně místo původního sériového zapojení, díky čemuž klesla spotřeba elektrické energie o 12 %. Tramvaje 105Na byly rovněž vybaveny novými podvozky.\n\nBěhem provozu byly tramvaje 105Na hojně modernizovány (mj. změny elektrické výzbroje, nová plastová čela, nové dveře, zobousměrnění vozu). Na typ 105Na (805Na) byly rovněž upravovány i starší tramvaje 105N (805N).\n\nOd 80. let 20. století vzniklo velké množství nejrozličnějších modernizací tramvají 105Na (805Na).\n\n\nTramvaje 105Na (805Na) jsou v provozu ve všech polských městech s tramvajovou dopravou. Většinou jezdí spřažené ve dvojicích, v některých provozech i jako sólo vozy. V Gdaňsku, Krakově a Varšavě jsou vypravovány i třívozové vlaky tramvají 105Na.\n"}
{"id": "466211", "url": "https://cs.wikipedia.org/wiki?curid=466211", "title": "Saint-Martin (stanice metra v Paříži)", "text": "Saint-Martin (stanice metra v Paříži)\n\nSaint-Martin je uzavřená stanice pařížského metra na linkách 8 a 9 na hranicích 3. a 10. obvodu v Paříži. Nachází se mezi stanicemi Strasbourg – Saint-Denis a République pod \"Boulevardem Saint-Martin\". Stanice je návštěvníkům přístupná pouze ve Dnech kulturního dědictví.\n\nStanice byla otevřena 5. května 1931 na lince 8 jako součást úseku Richelieu – Drouot ↔ Porte de Charenton a 10. prosince 1933 na lince 9 při prodloužení do Porte de Montreuil.\nOd stanice \"Richelieu – Drouot\" začíná stavebně velmi zajímavý úsek, kde souběžně vedou pod sebou linky 8 a 9, které se v prostoru stanice \"Saint-Martin\" dostanou na stejnou úroveň a poté ústí do podzemního nádražního komplexu pod Place de la République, kde se stýkají s dalšími třemi linkami 3, 5 a 11.\n\n2. září 1939 byla stanice, tak jako i mnohé jiné, uzavřena z důvodu vypuknutí války a následné mobilizace zaměstnanců. Stanice nakonec zůstala trvale zavřená, neboť leží příliš blízko sousední stanice \"Strasbourg – Saint-Denis\".\n\nStanice sloužila v minulosti k ubytování bezdomovců, v současnosti část stanice využívá Armáda spásy už pouze přes den k péči o bezdomovce.\n\nV roce 2008 byl přístup na nástupiště zazděn.\n\nJméno stanice je odvozeno od názvu ulice \"Boulevard Saint-Martin\".\n"}
{"id": "466214", "url": "https://cs.wikipedia.org/wiki?curid=466214", "title": "Strana provozu", "text": "Strana provozu\n\nStrana provozu na pozemních komunikacích není světově jednotná: ve větší části světa se jezdí vpravo, v menší, avšak rovněž významné části vlevo. Analogicky se liší i strana provozu ve vnitrozemské vodní dopravě a v drážní dopravě, i když ta je většinou řešena speciálnějšími předpisy, třeba i individuálně pro jednotlivé tratě či vodní cesty. Strana provozu musí být rovněž určena u mnoha dalších technických zařízení nebo provozních činností. V dopravním provozu se týká jak dopravních cest, jejichž šířka umožňuje v převažující délce oboustranný provoz, tak i provozu ve vyhýbacích místech na užších dopravních cestách, například jednokolejných tratích. Jiná strana provozu vyžaduje také jiné provedení vozidel: například jiné umístění stanoviště řidiče, dveří pro cestující, případně i světlometů, výfuku a dalších součástí, avšak jsou i země s levostranným provozem, kde se běžně používají automobily pro pravostranný provoz, a naopak.\nV Evropě sledoval sjednocení strany provozu v různých zemích již dodatek k Pařížské úmluvě v roce 1926.\n\nŽenevská smlouva o silničním provozu z roku 1949 obsahovala v článku 9 požadavek, aby v každé zemi platila stejná pravidla strany provozu na všech silnicích. V některých státech (Kanada, Čína) v té době platila v různých oblastech různá pravidla.\n\nV současné době je levostranný provoz v 76 zemích, teritoriích a závislých územích, pravostranný provoz ve 163.\n\nZ evropských zemí a území v jejich jurisdikci je levostranný provoz pouze na některých ostrovech: Spojené království Velké Británie a Severního Irska, Irsko, Kypr, Malta a britské ostrovy Guernsey, Man a Jersey. V celosvětovém měřítku jsou dalšími významnými oblastmi s levostranným provozem celá jižní část Afriky, Austrálie, Nový Zéland a převážná část Oceánie, dále země Indického subkontinentu : Indie, Bangladéš, Pákistán, Nepál a konečně Japonsko. V Hongkongu zůstal zachován levostranný provoz i po jeho připojení k Číně. Na severu Jižní Ameriky je levostranný provoz v Guayaně a Surinamu. Celosvětově je charakteristický pro část z oblastí a ostrovů, které patřily či patří k britskému koloniálnímu impériu.\n"}
{"id": "466215", "url": "https://cs.wikipedia.org/wiki?curid=466215", "title": "Konstal 111N", "text": "Konstal 111N\n\nKonstal 111N je typ tramvaje vyrobené podnikem Konstal v polském městě Chorzów v roce 1993.\n\nTramvaje Konstal 111N jsou jednosměrné čtyřnápravové motorové tramvajové vozy se všemi hnacími nápravami. Vozy mají troje dveře po obou stranách karoserie, díky čemuž může být spojením dvou tramvají zadními čely k sobě (vozy mají pouze jednu kabinu řidiče) vytvořena dvouvozová obousměrná souprava (obdobný princip jako u československé tramvaje Tatra T5C5). Sedačky pro cestující jsou na pravé straně otočeny ve směru jízdy, na levé straně proti směru jízdy.\n\nPůvodně měly tramvaje 111N vzniknout přestavbou starších vozů Konstal 105Na, nakonec ale byly postaveny zcela nově.\n\nVozy Konstal 111N vznikly pro potřeby dopravce Tramwaje Śląskie, který provozuje tramvajovou dopravu v katovické aglomeraci. V Gliwicích byl totiž opravován železniční viadukt nad tramvajovou tratí v ulici Zabrskiej. Na „odříznuté“ trati byla zavedena kyvadlová doprava právě spřaženými dvouvozovými soupravami tramvají 111N.\n\nCelkem bylo vyrobeno šest vozů Konstal 111N, všechny jsou v majetku společnosti Tramwaje Śląskie, kde jezdí v běžném provozu. Dvě tramvaje (č. 341 a 342) byly od září 2006 do července 2008 zapůjčeny do Krakova (zde jezdily s čísly 3501 a 3502), kde byly využívány při výlukách.\n"}
{"id": "466216", "url": "https://cs.wikipedia.org/wiki?curid=466216", "title": "Fotergila", "text": "Fotergila\n\nFotergila (\"Fothergilla\", česky též fothergila) je rod rostlin z čeledi vilínovité (\"Hamamelidaceae\"). Jsou to keře s jednoduchými střídavými listy a bílými bezobalnými květy v hustých klasovitých květenstvích. Rod zahrnuje v současném pojetí 2 druhy opadavých keřů pocházejících z jihovýchodních oblastí USA. Fotergily jsou nápadné časným kvetením a jsou v Česku pěstovány jako okrasné dřeviny.\n\nFotergily jsou vícekmenné keře se světle šedou hladkou borkou a jednoduchými střídavými listy. Větévky, listy a květní poupata jsou pokryta hvězdovitými chlupy. Zimní pupeny jsou nahé, nekryté šupinami, hustě hvězdovitě chlupaté, koncový pupen je přisedlý až krátce stopkatý, se 2 až 4 podpůrnými šupinami. Listy jsou krátce řapíkaté, eliptické, vejčité, obvejčité, podlouhlé až téměř okrouhlé, se zpeřenou žilnatinou, na bázi klínovité až uťaté nebo zaokrouhlené, na okraji obyčejně vroubkované až pilovitě zubaté, řidčeji jen zvlněné až celokrajné. Květy jsou vonné, oboupohlavné, bezobalné, uspořádané v hustých koncových klasech. Květenství jsou přisedlá nebo krátce stopkatá a objevují se ještě před olistěním. Kalich je 5 až 7-cípý, nepravidelný, tvořící mělce zvonkovitou češuli, na jejíž okraj nasedají tyčinky. Koruna chybí. Tyčinky jsou dlouhé, nápadné, bílé, v počtu 12 až 32, se 1 až 17 mm dlouhými nitkami. Nejdelší tyčinky jsou na konci kyjovitě rozšířené. Semeník je srostlý ze 2 plodolistů, se 2 čnělkami. Tobolky jsou po několika ve skupinách a obsahují 2 červenohnědá lesklá semena.\n\nRod fotergila obsahuje pouze 2 druhy. Je rozšířen pouze v jihovýchodních oblastech USA. Fotergila větší se vyskytuje v jižní části Appalačského pohoří a v přilehlém podhůří v nadmořských výškách 150 až 1300 metrů. Areál rozšíření fotergily Gardenovy je východnější, více při pobřeží, především v Jižní a Severní Karolíně, v nadmořských výškách do 185 metrů.\n\nFotergily jsou opylovány hmyzem, který lákají nápadnými bílými tyčinkami s rozšířenými nitkami, nahrazujícími korunní plátky. Tento způsob opylování je u fotergily považován za druhotně vzniklý u květů které byly původně větrosprašné.\n\nMimo stávajících 2 druhů fotergily je v některých zdrojích rozlišován ještě druh fotergila horská (\"Fothergilla monticola\"), podle současné taxonomie se však jedná o synonymum \"Fothergilla major\".\n\nFosílie náležející k rodu fotergila jsou známy již ze starších třetihor, z období eocénu. Byly popsány jako \"Fothergilla malloryi\" a dosahují stáří asi 50 miliónů let.\n\n\nOba druhy fothergily jsou v Česku pěstovány jako okrasné keře, nápadné zejména časným kvetením před olistěním nebo během růstu listů. Existují i různé okrasné kultivary, lišící se zejména vzrůstem, velikostí květů a podzimním zbarvením listů.\n\nFotergily jsou vápnostřežné, pomalu rostoucí dřeviny. V našich podmínkách jsou mrazuvzdorné. Daří se jim na slunném stanovišti i v polostínu v rašelinné, vlhčí půdě, která však nemá být bažinatá. Na slunném místě se listy na podzim krásně vybarvují. Množení fotergil není snadné. Semena je nutno nejprve stratifikovat a v dalším roce vysít do studeného pařeniště. Množení zelenými řízky má nejisté výsledky. Je možno použít hřížení, mladé rostliny je však nutno nechat alespoň 2 roky na matečných rostlinách, než zakoření.\n\n"}
{"id": "466220", "url": "https://cs.wikipedia.org/wiki?curid=466220", "title": "Konstal 105N", "text": "Konstal 105N\n\nKonstal 105N je typ tramvaje vyráběné polským podnikem Konstal ve městě Chorzów v letech 1973–1979. Úzkorozchodná verze je značena jako 805N.\n\nKonstal 105N je standardní jednosměrný motorový tramvajový vůz v jehož pravé bočnici se nacházejí čtvery dveře (prostřední jsou zdvojené). Jedná se o čtyřnápravovou tramvaj se všemi hnacími nápravami.\n\nTramvaj 105N vznikla na přelomu 60. a 70. let 20. století zmodernizováním typu Konstal 13N. Z tohoto předchůdce byla použita elektrická výzbroj, vzhled karoserie ale byl změněn ze zakulaceného na hranatý, vozová skříň byla zároveň vylehčena. Boční okna byla zvětšena, byla přidána malá okna na bocích i čelech tramvaje, díky čemuž získaly vozy 105N přezdívku „akvárium“. Tramvaje vyrobené v počátcích výroby nemohly být spojované s ostatními vozy a jejich elektrická výzbroj měla problémy s vlhkostí. Tramvaje Konstal 105N byly vybaveny elektrodynamickou brzdou a brzdami bubnovými a kolejnicovými. Hlavními autory konstrukce vozu byli Zygmunt Giziński a Wojciech Kozik.\n\nNa typ 105N navázala výroba vylepšeného modelu Konstal 105Na.\n\nZákladní verze 105N (včetně pozdějších sérií 105N/1 s drobnými změnami) byla vyrobená v počtu 980 kusů.\n\nV roce 1977 byly vyrobeny čtyři vozy 105NW pro Bydhošť a Lodž, které se od základní modifikace odlišují pouze v použití úzkorozchodných podvozků (pro rozchod kolejí 1 000 mm).\n\nÚzkorozchodná verze 805N pro Lodž byla vyrobena 25 kusů v roce 1978.\n\nS využitím dvou tramvají 105N byl v roce 1995 firmou H. Cegielski - Poznań vyroben prototyp tříčlánkové, částečně nízkopodlažní tramvaje Konstal 105N/2.\n\nTramvaje Konstal 105N jezdily ve všech polských tramvajových provozech. Většina z nich ale byla postupně zmodernizována na typ 105Na, takže v původní podobě jezdí už pouze několik málo jednotlivých vozů.\n\nModernizovány byly i úzkorozchodné verze 105NW a 805N (zde na typ 805Na).\n"}
{"id": "466223", "url": "https://cs.wikipedia.org/wiki?curid=466223", "title": "Théâtre du Vieux-Colombier", "text": "Théâtre du Vieux-Colombier\n\nThéâtre du Vieux-Colombier (česky \"Divadlo Starý holubník\") je avantgardní pařížské divadlo, které bylo znovuobnoveno v roce 1994 po rozsáhlé rekonstrukci a od té doby funguje jako pobočná scéna Comédie-Française. V letech 1974 až 1993 bylo zrušeno a málem odstraněno. Jedná se o divadlo, které ovlivnilo a silně inspirovalo Jiřího Voskovce, během svého studijního pobytu ve Francii. Proslavil jej herec Jacques Copeau, otec francouzské avantgardy svým herectvím, scénografií a neobvyklými postupy obsahujícími dadaismus a surrealismus. Zpracovávala se díla autorů jako byli G. Apollinaire, J. Cocteau, A. Artaud a R. Vitrac.\n\nJacques Copeau přišel v lednu 1912 na myšlenku založit divadlo, kde by se kritika snoubila s uměleckou praxí, převážně by byl kladen důraz na výrazové herectví. Usiloval vytvořit experimentální prostor s novými herci. Odmítl bezduché zkomercionalizované divadlo. Měla vzniknout jakási opozice Comédie-Française „\"Molièrova domku\"“ málo kreativního, vyumělkovaného a nesvobodného. Měla to být vzpoura proti vyumělkovanosti, viktoriánskému dekorativismu, proti Art nouveau. Tento divadelní minimalista se pokusil o návrat k otevřenému divadelnímu prostoru jakým bylo původní lidové divadlo či japonské divadlo Nó, které používalo také ve velké míře divadelní masky.\n\nZaložil tedy divadelní společnost a nalezl místo pro divadlo na \"Rue du Vieux-Colombier\". Spoluzakladatem byl také Charles Dullin, herec a farmaceut Louis Jouvet, Blanche Albane, Jane Lory, Roger Karl a Suzanne Bing.\n\n22. října roku 1913 bylo otevřeno hrou \"Žena zabitá dobrotou\" autora Thomase Heywooda.\n\nDivadélko Vieux Colombier mělo i hereckou školu. Kromě všestranných dovedností cvičili herce v pantomimě a v improvizaci přesně v duchu staré italské komedie dell'arte. Po 1. světové válce tu vyučovali i klauni bratři Fratellini. Za 1. světové války podnikl Copeau se souborem velké turné po USA, kde inspiroval vznik moderního amerického divadla. Odehrál několik sezón v New Yorku. V tomto divadélku ve čtyřicátých letech realizoval své hry také J. P. Sartre.\n\nNejdále Copeauovu teorii o masce rozvinul jeho žák Etienne Decroux, který začal zkoumat a vyvíjet nové možnosti pantomimy až do sochařské formy a naturalismu. Jacques Lecoq přispíval obrovsky k vývoji pantomimy a fyzického divadla s jeho tréninkovými metodami. Také divadlo přispělo bohatou měrou ke vzniku Osvobozeného divadlo v podobě, jakou mu dalo duo Voskovec-Werich.\n\nKurtz, Maurice: \"Jacques Copeau: Biography of a Theater\", Carbondale: Southern Illinois University Press, 1999. ISBN 0-8093-2257-9\n\n"}
{"id": "466225", "url": "https://cs.wikipedia.org/wiki?curid=466225", "title": "Porte Molitor (stanice metra v Paříži)", "text": "Porte Molitor (stanice metra v Paříži)\n\nPorte Molitor je stanice pařížského metra v 16. obvodu v Paříži, která nebyla nikdy zprovozněna pro veřejnost. Stanice se nachází pod \"Boulevardem Murat\" na neveřejné trati, která spojuje linky 9 a 10.\n\nPři výstavbě stanice Porte d'Auteuil na lince 10 ve 30. letech 20. století se počítalo s pozdějším napojením do stanice \"Porte Molitor\" a přes ní propojením s linkou 9 ve stanici Porte de Saint-Cloud. Tato větev měla sloužit především při dopravě na nedaleký stadion Parc des Princes. Stanice i koleje byly sice postaveny, ale nikdy veřejnosti nezačaly sloužit a dnes se používají jako vlakové depo pro obě linky.\n\nJméno stanice je odvozeno od názvu jedné z pařížských bran – \"Porte Molitor\".\n"}
{"id": "466230", "url": "https://cs.wikipedia.org/wiki?curid=466230", "title": "Fuchsie", "text": "Fuchsie\n\nFuchsie (\"Fuchsia\") je středně velký rod teplomilných rostlin, které mívají vzhled polokeře, keře, malého stromku nebo liány. Rod je tvořen 105 druhy a přísluší do čeledi pupalkovitých.\n\nTyto rostliny pocházejí převážně z horských oblastí od Mexika ve Střední Americe až po Ohňovou zemí v Jižní Americe, ojedinělé druhy jsou domovem na Novém Zélandu a na Tahiti.\n\nFuchsie jsou pojmenovány podle německého vědce Leonharta Fuchse (1501-1566), který byl profesorem medicíny na univerzitě v Tübingenu a botanikem. Jeho officiální zkratka jako objevitele v botanickém názvosloví je „L.Fuchs“.\n\nFuchsie vyžadují půdu úrodnou, vlhkou a dobře propustnou, při setrvávání na stejném místě požadují k posílení kvetení doplňování spotřebovaných živin. Nejlépe jim vyhovují stanoviště s mírným polostínem chránícím před poledním sluncem. Nesnáší mráz, teploty klesající k nule vydrží pouze jihoamerická fuchsie magellanská, která jako jediná bývá na teplých místech Střední Evropy vysazována.\n\nV mírném podnebném pásmu se fuchsie obvykle pěstují jako hrnkové rostliny. Přes letní období na příhodném místě v zahradě nebo na balkoně a přes zimu v chladné a málo osvětlené místnosti za nepatrného zalévání. Tehdy jim obvykle opadají listy, které po jarním oteplení, zálivce a řezu opět narostou.\n\nRostliny jsou většinou buď opadavé, nebo za příznivých tepelných podmínkách stálezelené, bývají vysoké od 30 cm až po 3 metry. Jsou porostlé řapíkatými listy vyrůstajícími vstřícně, v přeslenech i střídavě a často mají drobné opadavé palisty. Listové čepele jsou podlouhle vejčité, kopinaté nebo čárkovité, po obvodě bývají celokrajné nebo zoubkované a mají zpeřenou žilnatinu.\n\nRůžové, červené, purpurové, fialové nebo i bílé květy rostou z úžlabí listů jednotlivě nebo několik pohromadě, vzácněji vytvářejí vrcholová květenství hrozny nebo laty. Čtyřčetné, oboupohlavné květy jsou dlouze stopkaté, nicí nebo převisající a mají podlouhlou češuli. Kalich je čtyřlaločný se zvonkovitou, nálevkovitou nebo kulovitou trubkou s odstálým lemem. Kratší korunní lístky jsou také čtyři, nebo někdy chybí, ve dvou kruzích je osm nestejně dlouhých tyčinek s čárkovitými nebo podlouhlými prašníky. Ze čtyř plodolistů vytvořený spodní semeník se čtyřmi oddíly a mnoha vajíčky nese vláknitou čnělku s kulovitou nebo čtyřlaločnou bliznou. Květy jsou opylovány medosavými ptáky nebo hmyzem, plodem jsou bobule obsahující různý počet semen s blanitým osemením.\n\nPřirozený způsob množení fuchsií ve volné přírodě je semeny. Protože tímto způsobem se u šlechtěných kultivarů ztrácí získané vlastnosti, jsou v zahradnických podnicích množeny řízky. Protože řízky z nekvetoucích rostlin lépe koření, přistiňujeme již od jara mateční rostliny před řízkováním tak, aby měly den dlouhý jen 8 hodin a nenasazovaly květy, málo se větvící rostliny zaštipujeme. Nastříhané a nezavadlé řízky napícháme do vlhké zeminy a při vzdušné vlhkosti do dvou až tři týdnů zakoření.\n\nMezi nejznámější druhy rodu fuchsie patří:\n\nFuchsie patří v květinářsky vyspělých státech mezi tržně důležité hrnkované rostliny a jsou získávány stále nové a nové odrůdy. Původní, čisté druhy se již v prodeji neobjevují, jsou nahrazovány novými hybridy a kultivary které se šlechtí na bohatost kvetení, velký květ a jeho zajímavou stavbu (dlouhý, štíhlý, plný), rychlý růst, brzké kvetení a nižší vzrůst.\n\n\n \n"}
{"id": "466231", "url": "https://cs.wikipedia.org/wiki?curid=466231", "title": "Kručinka", "text": "Kručinka\n\nKručinka (\"Genista\") je rod rostlin patřící do čeledi bobovité (\"Fabaceae\"). Kručinky jsou polokeře a keře obvykle s jednoduchými listy a žlutými květy, někdy trnité. Vyskytují se v počtu asi 100 druhů zejména ve Středomoří. V České republice jsou rozšířeny druhy kručinka barvířská a kručinka německá, na jižní Moravě i kručinka chlupatá, a je zavlékána či zplaňuje kručinka křídlatá. Některé druhy jsou pěstovány jako okrasné dřeviny a skalničky, kručinka barvířská se v minulosti používala k barvení látek na žluto. \n\nZajímavostí je, že jméno anglické královské dynastie Plantaženetů pochází právě z francouzského překladu \"rostlina kručinka\" - \"planta genet\", jejíž snítku zakladatel dynastie Geoffroye z Anjou nosil na přilbici jako svůj znak.\n\nKručinky jsou opadavé nebo řidčeji poloopadavé keře a polokeře, výjimečně až nevelké stromy (\"Genista aetnensis\"). Některé druhy jsou trnité. Listy jsou střídavé, jednolisté nebo výjimečně trojčetné (např. u kručinky paprsčité), s vytrvalými nebo opadavými palisty, které u některých druhů trnovatějí. Květy jsou motýlovité, krátce stopkaté, nejčastěji žluté, v hroznech na koncích letorostů nebo po 1 až 3 na stranách loňských větví. Kalich je asi do poloviny rozdělený na 2 pysky, horní pysk má 2 velké zuby, spodní je trojzubý. Pavéza bývá vejčitá, křídla podlouhlá, člunek rovný, delší než křídla a na konci tupý. Tyčinek je 10 a jsou jednobratré. Semeník je podlouhlý, s dlouhou zakřivenou čnělkou. Lusky jsou podlouhlé, pukají 2 chlopněmi a obsahují zpravidla 2 až 10 semen.\n\nRod kručinka zahrnuje asi 80 až 125 druhů. Je rozšířen v Evropě, Africe, Malé Asii a na Sibiři. Některé druhy, např. kručinka barvířská, byly zavlečeny do Severní Ameriky. V České republice rostou jako původní 3 druhy kručinek. Poměrně běžná je kručinka barvířská (\"Genista tinctoria\") a kručinka německá (\"Genista germanica\"), na jižní Moravě se vyskytuje kručinka chlupatá (\"Genista pilosa\"). Další druh, kručinka křídlatá (\"Genista sagittalis\"), je k nám zřídka zavlékán z jižní Evropy nebo zplaňuje z kultury.\n\nZ celé Evropy je udáváno asi 60 druhů kručinek. Převážná většina z nich roste ve Středomoří, mnohé z nich jsou endemity nebo mají pouze lokální výskyt. Kručinky jsou vesměs teplomilné rostliny. V Alpách i Pyrenejích dosahují pouze do montánního stupně. Rozsáhlejší areál má mimo druhů vyskytujících se i v ČR v Evropě pouze kručinka anglická (\"Genista anglica\"), rozšířená v západní Evropě od Švédska na jih a v západním Středomoří.\n\nRodu \"Genista\" je blízce příbuzný rod \"Cytisus\" (čilimník, kručinkovec, janovec, čilimníkovec) a v minulosti docházelo k přesunům druhů mezi oběma rody. Kručinka křídlatá (\"Genista sagittalis\") a některé další druhy byly v minulosti oddělovány do rodu kručinečka (\"Chamaespartium\", \"Genistella\"). Kručince chlupaté (\"G. pilosa\") je velmi podobný kručinkovec poléhavý (\"Cytisus procumbens\", syn. \"Corothamnus procumbens\"), který se rovněž vyskytuje v České republice. Na rozdíl od kručinkovce má kručinka chlupatá kratší a tenčí větévky, hluboce dvoupyský kalich a chlupatou pavézu a křídla.\n\nKručinky často obsahují chinolizidinové alkaloidy, zejména spartein, retamin, anagyrin, cytisin aj. Kručinka barvířská (\"Genista tinctoria\") obsahuje žlutá barviva genistein a luteolin.\n\n\nKručinka barvířská (\"Genista tinctoria\") byla v minulosti používána k barvení lněných a vlněných látek na žluto.\nNěkteré druhy kručinek se pěstují jako okrasné rostliny a skalničky. Jsou ceněny zejména pro bohaté kvetení, v zimě jsou pak nápadné zelenými větvičkami. Pro nízký kobercovitý vzrůst je na skalkách dosti často pěstována kručinka chlupatá, pro nápadné křídlaté stonky velmi zdobná kručinka křídlatá. Kručinka lydijská (\"Genista lydia\") tvoří oblé kompaktní keře, v době květu zcela obsypané žlutými květy.\n\nKručinky prospívají v chudé, suché, písčité nebo kamenité půdě a potřebují slunné stanoviště. Ve výživné, živinami bohaté půdě se jim nedaří. Některé druhy potřebují kyselou půdu bez vápníku. V zimě často namrzají. Kručinka anglická (\"Genista anglica\") potřebuje rašelinnou vlhkou půdu.\n\nKručinky se nejlépe a nejsnadněji rozmnožují jarním výsevem. Semena je třeba před vysetím krátce spařit a nechat naklíčit. Možné je také řízkování. Nízké skalkové druhy se množí zelenými řízky na jaře, ostatní krátkými červnovými řízky odebíranými i s patkou.\n\n"}
{"id": "466232", "url": "https://cs.wikipedia.org/wiki?curid=466232", "title": "Schurův rozklad", "text": "Schurův rozklad\n\nSchurův rozklad je rozklad čtvercové matice formula_1 ve tvaru formula_2, kde formula_3 je unitární matice a formula_4 je horní trojúhelníková matice, která má na diagonále vlastní čísla matice formula_5. V numerické lineární algebře se tento rozklad velmi často využívá, a to především k výpočtu vlastních čísel matice. \n\nJe-li navíc matice formula_5 normální, tj. formula_7 (speciálně je-li matice formula_5 symetrická, hermitovská, antisymetrická, antihermitovská, ortogonální, nebo unitární), pak \nje také matice formula_4 normální. Porovnáním (diagonálních) prvků matic formula_11 a formula_12 zjistíme, že matice formula_4 je diagonální. \n\nPorovnáním prvních prvků prvního řádku rovnosti\ndostaneme formula_15, formula_16. Analogicky postupujeme dále.\n\nPro libovolnou matici formula_17 existuje unitární matice formula_3 tak, že formula_19 je horní trojúhelníková matice s vlastními čísly matice formula_5 na diagonále v libovoném předepsaném pořadí.\nJe-li navíc matice formula_5 normální, je matice formula_22 diagonální.\n\nK výpočtu Schurova rozkladu se využívá QR algoritmu, který je založen na QR rozkladu. Avšak pro matici řádu většího nebo rovno 5 nelze obecně spočíst tento rozklad v konečném počtu kroků.\n"}
{"id": "466233", "url": "https://cs.wikipedia.org/wiki?curid=466233", "title": "Dřezovec", "text": "Dřezovec\n\nDřezovec (\"Gleditsia\") je rod rostlin patřící do čeledi bobovité (\"Fabaceae\"). Dřezovce jsou dřeviny se složenými listy a často s nápadnými dlouhými trny na kmenech a větvích. Pocházejí z Asie a Severní i Jižní Ameriky. Některé druhy jsou pěstovány v celé řadě kultivarů jako cenné okrasné dřeviny. V České republice se pěstuje zejména dřezovec trojtrnný.\n\nDřezovce jsou opadavé jednodomé nebo dvoudomé stromy a keře se střídavými složenými listy. Na větvích a kmenech jsou často nápadné trny. Listy jsou jednoduše zpeřené nebo dvakrát zpeřené, v některých případech i obojí na téže rostlině. Listy jsou složené z početných střídavých až téměř vstřícných lístků, které jsou na okraji pilovité až vroubkované nebo řidčeji celokrajné. Na brachyblastech jsou listy často nahloučené do svazečků. Palisty jsou drobné a opadavé. Květy jsou uspořádány v úžlabních nebo výjimečně vrcholových hroznech nebo klasech, řidčeji latách. Květy jsou žlutavě zelené až zelenavě bílé. Okvětí je 3-5 četné. Koruna je stejně dlouhá nebo o něco delší než kalich. Tyčinek je 56 až 10 a vyčnívají z květu. Semeník je přisedlý nebo krátce stopkatý, s krátkou čnělkou a vrcholovou bliznou. Obsahuje 1 až mnoho vajíček. Plodem je nepukavý nebo jen obtížně pukající plochý lusk. Mezi zploštělými velmi tvrdými semeny je sladká rosolovitá hmota.\n\nRod dřezovec zahrnuje asi 12 druhů. Je rozšířen v jihozápadní, střední a východní Asii a v Severní a Jižní Americe. Nejvíce druhů se vyskytuje v Číně, některé přesahují též do Vietnamu, Koreji nebo Japonska. V Severní Americe rostou 2 druhy: dřezovec trojtrnný (\"G. triacanthos\") a dřezovec vodomilný (\"G. aquatica\"), a v oblastech se společným výskytem i kříženec těchto dvou druhů, \"G. x texana\". Na Kavkazu dále roste dřezovec kaspický (\"G. caspica\"), v severovýchodní Indii dřezovec \"Gleditsia assamica\". V Jižní Americe roste jediný druh, \"Gleditsia amorphoides\", rozšířený v jižní Brazílii, Paraguayi, Bolívii, Uruguayi a severní Argentině. Některé zdroje uvádějí výskyt i v tropické Africe, a sice druhu \"Gleditsia africana\". Tento taxon, rostoucí v Angole, byl však přeřazen do jiného rodu a platné jméno je \"Erythrophleum africanum\".\n\nU dřezovce japonského (\"Gleditsia japonica\") byl prokázán obsah saponinů, flavonoidů a fenylpropanoidů.\n\n\n\nDřezovce jsou atraktivní dřeviny vysazované zejména jako solitéry. Jsou vhodné také do vysokých živých plotů. Vyžadují světlá a teplá stanoviště a jsou dosti odolné proti suchu. V České republice je různých kultivarech pěstován především dřezovec trojtrnný (\"Gleditsia triacanthos\"). Jednotlivé kultivary se odlišují zejména celkovým vzrůstem a habitem, barvou listů a přítomností nebo četností trnů. Mimo tento druh se lze v českých botanických zahradách a arboretech poměrně zřídka setkat i s dřezovcem vodomilným (\"G. aquatica\"), dřezovcem kaspickým (\"G. caspica\") nebo dřezovcem japonským (\"G. japonica\").\n\nDřeň plodů dřezovce trojtrnného (\"Gleditsia triacanthos\") využívali američtí Indiáni jako sladidlo, zahušťovadlo a v léčitelství. Dřezovec čínský (\"Gleditsia sinensis\") je využíván v tradiční čínské medicíně, dřezovec japonský (\"Gleditsia japonica\") v Koreji.\n\nDřevo dřezovce trojtrnného (\"Gleditsia triacanthos\") je vlastnostmi podobné dřevu akátovému, je pevné, obtížně opracovatelné a trvanlivé. Je používáno zejména na pražce, vodní stavby, mosty a podobně.\n\n"}
{"id": "466234", "url": "https://cs.wikipedia.org/wiki?curid=466234", "title": "Letiště LaGuardia", "text": "Letiště LaGuardia\n\nLaGuardia Airport je letiště ve čtvrti Queens na Long Islandu v  New Yorku. Letiště se původně jmenovalo Letiště Glenna H. Curtisse po průkopníkovi letectví Glennu Curtissovi, později bylo přejmenováno na North Beach Airport a pak pojmenováno po Fiorellovi La Guardiovi, bývalém starostovi New Yorku, který dal letiště postavit.\n\nLaGuardia je nejmenší ze tří komerčních letišť sloužících newyorské aglomeraci, další dvě jsou Mezinárodní letiště Johna F. Kennedyho a Newark Liberty International Airport. LaGuardia je populární díky své centrální poloze a blízkosti Manhattanu. Dnes sem nejsou plánované žádné velkokapacitní lety, i když letecká společnost Delta Air Lines se tam občas otáčí s Boeingem 767-300 pro jeden ze svých mnoha letů do Atlanty.\n\nVětšina letů z LaGuardie směřuje do vnitrozemí USA a Kanady. LaGuardia je nejrušnější letiště ve Spojených státech, aniž by non stop přijímalo lety z a do Evropy. Obvodové pravidlo zakazuje příchozí a odchozí lety, které přesahují 2400 km (zákaz neplatí pro sobotu a pro lety do Denveru), takže většinu mezinárodních a mezikontinentálních letů vyřizují v této oblasti další dvě letiště, Kennedyho a Newark.\n\nV roce 2008 odbavilo 23,1 milionu cestujících, Kennedyho letiště odbavilo 47,8 milionu a Newark o něco více než 35,4 milionu, což je celkem přibližně 106 milionů cestujících používajících letiště v celé aglomeraci, která je tak největším vzdušným přístavem ve Spojených státech a druhým na světě (po Londýně).\n\n\nNejvíce používá LaGuardiu American Airlines (24% z celkového počtu letů), Delta Air Lines (20%) a US Airways (18%). Ostatní letecké společnosti, které používají LaGuardia jsou například Air Tran, Continental, Frontier, Northwest, United Airlines a Spirit. V roce 2009 používalo letiště 26 aerolinií.\n\n"}
{"id": "466236", "url": "https://cs.wikipedia.org/wiki?curid=466236", "title": "Nahovětvec", "text": "Nahovětvec\n\nNahovětvec (\"Gymnocladus\") je rod rostlin z čeledi bobovité (\"Fabaceae\"). Jsou to opadavé stromy s velkými dvakrát zpeřenými listy a nápadnými lusky. Pocházejí z jižní Asie a ze Severní Ameriky. V České republice je občas pěstován severoamerický nahovětvec dvoudomý.\n\nNahovětevce jsou opadavé beztrnné stromy s tlustými větvemi, dorůstající výšky až 40 metrů. Borka je hrubá, hluboce brázditá. Listy jsou rozměrné, dvakrát zpeřené, složené z vejčitých, celokrajných, řapíčkatých lístků. Palisty jsou drobné, listovité a brzy opadavé. Stromy jsou dvoudomé (samčí a samičí), případně jsou na rostlině jednopohlavné i oboupohlavné květy. Květy jsou zelenavě bílé až purpurové, pravidelné, na dlouhých úzkých stopkách a nepřipomínají klasické motýlovité květy bobovitých. Samčí květy jsou uspořádány v krátkých vrcholových latách a je v nich nebo není přítomen zbytek semeníku, samičí květy jsou v protáhlých vrcholových hroznech a obsahují krátké sterilní tyčinky. V květech je vyvinuto terčovité receptákulum. Kalich je trubkovitý, zakončený 5 téměř stejně dlouhými, kopinatými, špičatými laloky. Koruna je složena ze 4 nebo 5 korunních lístků, je asi stejně dlouhá jako kalich nebo o něco delší. V samčích květech je 10 tyčinek které nepřesahují délku koruny, jsou volné, s tlustými nitkami, střídavě delší a kratší. Semeník v samičích a oboupohlavných květech je přisedlý nebo krátce stopkatý, se 7 nebo více vajíčky a krátkou tlustou čnělkou. Plodem je masivní plochý dřevnatý lusk pukající dvěma chlopněmi. Prostor mezi velkými okrouhlými semeny je vyplněn povidlovitou dužninou. Semena mají velmi tvrdé osemení.\n\nRod nahovětvec zahrnuje v závislosti na pojetí celkem 3 až 5 druhů. Nahovětvec dvoudomý pochází z východních oblastí Severní Ameriky, ostatní druhy jsou rozšířené v jižní Asii (Čína, Vietnam, Myanmar, sv. Indie ap.). V České literatuře jsou často uváděny pouze 2 druhy: nahovětvec dvoudomý a nahovětvec čínský.\n\n\nListy a dužnina plodů nahovětevce dvoudomého obsahují jedovatý alkaloid cytisin a byl zaznamenán případ úmrtí po požití většího množství dužniny. Lusky a kůra nahovětevce čínského obsahují saponiny.\n\nNahovětvec dvoudomý je v České republice pěstován jako okrasná dřevina a parkový strom, nápadný zejména žlutým podzimním olistěním a samičí exempláře i velkými lusky. V zimním období vynikne koruna s tlustými řídkými větvemi. Je to atraktivní strom, který vynikne nejlépe jako solitéra. Jiný druh není z ČR uváděn.\n\nDřevo nahovětevce dvoudomého je těžké, tvrdé a středně snadno opracovatelné. Běl je zelenavě bílá, zatímco jádrové dřevo je třešňově červené. Je občas používáno na sloupy, železniční pražce, na stavbu mostů a zřídka i jako ozdobné dřevo do interiérů. Podobné využití má i dřevo nahovětevce čínského.\n\nPražená semena severoamerického nahovětevce dvoudomého byla v minulosti používána jako náhrada kávy. Saponiny z lusků a kůry nahovětevce čínského jsou používány k omývání jemných výrobků. Ze semen se spolu s dalšími ingrediencemi vyrábí mýdlo.\n\n"}
{"id": "466256", "url": "https://cs.wikipedia.org/wiki?curid=466256", "title": "Pohádka máje", "text": "Pohádka máje\n\nPohádka máje je román českého spisovatele Viléma Mrštíka. Dílo je typickou impresionistickou romancí s farou, mladým právníkem a poetickým líčením přírody. Dílo bylo zajímavé také tím, že autor původně chtěl své dílo odpoetizovat: vylíčil hlavní hrdiny po letech tak, že z Ríši se stane milý venkovský právník a Helenka je vykreslena jako korpulentni dáma. Takový závěr však vyvolal u čtenářů protesty, a musel být přepsán.\n\nDěj knihy začíná v 70. letech 19. století příjezdem studenta práv Richarda Gregora na bál do Ostrovačic u Brna, kde má strýce faráře. Zde se právě koná bál, na kterém se seznámí s šestnáctiletou Helenkou, dcerou revírníka.\n\nRíša žije v Praze, kde studoval práva a bydlel u hezké mladé vdovy. Odjíždí ke strýci na faru, doufá, že spatří Helenku. Ta se mu vyhýbá, nakonec se přesto sblíží, když se Helenka dozví, že Ríša bydlí u mladé vdovy zatrpkne. Ríša se také začne ještě trochu vytahovat nesympatickými světáckými historkami.\n\nHelenčin otec Ríšovi sdělí, že není rád, že se s ním Helenka setkává tak často. Nakonec se Helenka za Ríšu provdá.\n\nDílo časopisecky vyšlo ve Světozoru v roce 1892, knižní verze v roce 1897.\n\nPrvní vydání Pohádky máje z roku 1897 je považováno za první moderní českou knihu z hlediska úpravy. Výtvarnou stránku řešila komplexně Zdenka Braunerová, která uvedla do souladu ilustrace, druh písma i rozvržení stránek. Braunerová se inspirovala starými tisky, jako byly kancionály nebo žaltáře.\n\n\"„Helenka obcházela záhony, prohlížela sazenici po sazenici a Ríša pro všechny věděl jména. Macešky, tulipány, narcisky, krokus, petrklíče, čečenky, kamilky, ty měla také, ale řebčík neměla; byly tu také jakěsi hyacinty, narcisky jinaké než měla sama.“\"\n\nDílo bylo zfilmováno poprvé v roce 1926. Režii stejnojmenného filmu měl Karel Anton, Ríšu zde hrál Jiří Voskovec pod pseudonymem \"Petr Dolan\". Záběry z tohoto filmu použil Bohumil Veselý v roce 1960 do díla Jak se u nás kdysi filmovalo. Hráli: Anita Janová, Berta Reifová, Jarmila Horáková.\n\nPodruhé bylo filmově zpracováno v roce 1940, režíroval jej Otakar Vávra, hráli: Nataša Gollová, Jaroslav Vojta, Leopolda Dostalová, Svatopluk Beneš, Theodor Pištěk, Miloš Nedbal\n\n"}
{"id": "466258", "url": "https://cs.wikipedia.org/wiki?curid=466258", "title": "Martin Nadaud (stanice metra v Paříži)", "text": "Martin Nadaud (stanice metra v Paříži)\n\nMartin Nadaud je zrušená stanice pařížského metra, která byla součástí linky 3 a ležela ve 20. obvodu v Paříži mezi stanicemi Gambetta a Père Lachaise. Byla uzavřena 23. srpna 1969 při přestavbě stanice \"Gambetta\".\n\nStanice byla otevřena 25. ledna 1905 při prodloužení linky do stanice \"Gambetta\". V průběhu 60. let 20. století již nedostačoval provoz hromadné dopravy ve zdejší čtvrti a proto bylo rozhodnuto o rozšíření metra ze stanice \"Gambetta\" do stanice Gallieni.\n\nTaké se z dosavadního úseku linky 3 \"Gambetta\" ↔ Porte des Lilas měla stát samostatná linka 3 bis. Dosavadní konečná stanice \"Gambetta\" musela být přestavěna a rozšířena pro přestup mezi linkami 3 a 3bis. Stanice \"Martin Nadaud\" se nacházela pouhých 232 metrů od stanice a proto byla při přestavbě zrušena a začleněna do nově rozšířené stanice \"Gambetta\". Vchody a prodejna jízdenek bývalé stanice jsou dnes vstupem do stanice \"Gambetta\". Ke sloučení stanic došlo 23. srpna 1969. Dne 27. března 1971 se osamostatnila linka 3bis a byla otevřena prodloužená trasa do Porte de Bagnolet.\n\nStanice má jméno po francouzském politikovi Martinu Nadaudovi (1815-1898), po kterém bylo pojmenováno nedaleké náměstí (\"Place Martin Nadaud\").\n"}
{"id": "466270", "url": "https://cs.wikipedia.org/wiki?curid=466270", "title": "BK Kondoři Liberec", "text": "BK Kondoři Liberec\n\nBK Kondoři Liberec (celým názvem: Basketbalový klub Kondoři Liberec) je český basketbalový klub, který sídlí v Liberci v Libereckém kraji. Klub byl založen v roce 2005 s úmyslem přivést do Liberce prvoligový basketbal, proto si hned po založení koupil právo na účast v 1. lize. Okamžitě (sezóna 2005/06) se podařil postup do NBL kde odehrál 3 sezony. Od sezóny 2019/20 působí ve druhé nejvyšší basketbalové soutěži v České republice.\n\nDne 29.4.2009 byl liberecký klub (100% podíl v klubu) odkoupen brněnskými podnikateli Jiřím Hosem a Radkem Konečným, kteří přesunuli licenci na NBL do Brna. V něm byl po finančnímu krachu BC Brno v roce 2008 a sestupu BBK Brno v roce 2007 vytvořen nový klub s názvem Basketball Brno. Důvodem pro prodej libereckého klubu byl malý zájem o basketbal v regionu a tím pádem i nedostatečná návratnost investic.\n\nLiberecké firmě MSV SYSTEMS CZ s.r.o (které dlouhodobě podporuje mládež Kondorů) nebyl osud týmu lhostejný, sehnala finance na další sezonu 2009/10 a odkoupila prvoligovou licenci od BK Jičín. Kondoři hrají domácí zápasy v liberecké hale Kort (Jeronýmova 570/22 , Liberec, PSČ 47001). Finanční prostředky pro sezonu 2010/11 ale byly velmi okleštěny, proto tým opustila většina hráčů. Liberečtí tuto situaci vyřešili, povolali hráče z okolních klubů a kádr doplnili odchovanci.\n\nSvé domácí zápasy odehrává ve sportovní hale Kort s kapacitou 80 diváků.\n\n\nZdroj: \n\n\n\nZdroj: \n\n"}
{"id": "466271", "url": "https://cs.wikipedia.org/wiki?curid=466271", "title": "Slaník stříbrný", "text": "Slaník stříbrný\n\nSlaník stříbrný (\"Halimodendron halodendron\"), česky též soličník stříbrný, je jediný druh rodu slaník. Je to opadavý ostnitý keř se zpeřenými listy a purpurovými květy, rostoucí na zasolených půdách v Asii od Ruska a Mongolska po severní Čínu. Občas je pěstován i v České republice jako okrasná dřevina.\n\nSlaník je opadavý ostnitý bohatě větvený keř dorůstající výšky až 2 metry. Kůra je tmavě šedohnědá, pupeny bělavě plstnaté. Listy jsou sudozpeřené, s 1 až 2 páry lístků. Řapík je krátký a vytrvalý stejně jako střední osa listu, po opadu lístků se obojí přeměňuje v ostny. Lístky jsou obkopinaté, 1,2 až 3 cm dlouhé a 0,6 až 1 cm široké, na bázi klínovité, na vrcholu zaoblené až vykrojené. Lístky jsou zpočátku hustě stříbřitě chlupaté, později olysávají. Květy jsou spořádány po 2 až 5 v hroznech vyrůstajících na starších krátkých větévkách. Kalich je zvonkovitý, 5 až 6 mm dlouhý, s 5 velmi krátkými zuby. Koruna je bledě purpurová až purpurově červená. Pavéza je téměř okrouhlá, na okrajích mírně stočená, asi stejně dlouhá jako křídla a o něco delší než člunek. Tyčinek je 10 a jsou dvoubratré (9+1). Semeník je stopkatý, zploštělý, se zahnutou čnělkou zakončenou drobnou bliznou. Lusky jsou nafouklé, 1,5 až 2,5 cm dlouhé a 0,5 až 1,2 cm široké, žlutohnědé. Kvete v červnu a červenci.\n\nSlaník je rozšířen v Asii od jihozápadního Ruska po Mongolsko a severní Čínu (provincie Kan-su, Vnitřní Mongolsko a Sin-ťiang). Je to slanomilný druh, vyhledávající zasolené půdy na písčinách, podél řek a v lesích.\n\nSlaník stříbrný byl popsán ze Sibiře již v roce 1773 jako \"Robinia halodendron\". Jméno \"Halimodendron halodendron\" bylo poprvé publikováno Andreasem Vossem v roce 1894, je však považováno za neplatně publikované. Druh byl platně popsán až v roce 1917, kdy jej uveřejnil George Claridge Druce. Některé zdroje však jako autora platného jména uvádějí Vosse.\n\nTomuto keři se daří v lehkých, propustných půdách a neprospívá mu řez. Je silně zimovzdorný, až do -40 °C. Množí se semeny, která je třeba před výsevem spařit a nechat nabobtnat. Lze jej také roubovat na podnož čimišníku stromovitého (\"Caragana arborescens\"). Semena si uchovávají klíčivost asi 4 roky.\n\nSlaník je v ČR celkem zřídka pěstován jako sbírková dřevina v botanických zahradách a arboretech. Je vysazen např. na Alpínu v Průhonickém parku, v Dendrologické zahradě v Průhonicích a v botanické zahradě PřF UP v Olomouci. Existují i nečetné okrasné kultivary, např. 'Purpureum' se sytěji zbarvenými květy.\n\nV některých státech USA (zejména v Kalifornii) je slaník považován za invazivní rostlinu.\n\n"}
{"id": "466281", "url": "https://cs.wikipedia.org/wiki?curid=466281", "title": "Nijmegen Tigers", "text": "Nijmegen Tigers\n\nNijmegen Tigers byl hokejový klub v Nijmegenu. Klub byl založen roku 1967 a zanikl roku 2003. Jejich domovským stadionem byl Triavium s kapacitou 1500 lidí.\n\n\n"}
{"id": "466284", "url": "https://cs.wikipedia.org/wiki?curid=466284", "title": "Croix-Rouge (stanice metra v Paříži)", "text": "Croix-Rouge (stanice metra v Paříži)\n\nCroix-Rouge je zrušená stanice pařížského metra na lince 10. Nachází se mezi stanicemi Sèvres – Babylone a Mabillon v 6. obvodu v Paříži pod ulicí \"Rue de Sèvres\".\n\nStanice byla otevřena 30. prosince 1923 jako součást prvního úseku linky. Do 10. března 1925, kdy došlo k prodloužení linky na východ o jednu stanici \"Mabillon\", sloužila jako konečná stanice.\n\n2. září 1939 byla stanice, tak jako i mnohé jiné, uzavřena z důvodu vypuknutí války a následné mobilizace zaměstnanců. Stanice nakonec zůstala trvale zavřená, neboť leží příliš blízko sousední stanice \"Sèvres – Babylone\".\n\nPůvodní vchody byly zazděny a slouží jako větrací šachty na lince 10, takže jsou dnes viditelné v chodníku přes zakryté mříže. Vlaky stanicí pouze projíždějí a nástupiště slouží jen k instalaci reklam. Chvíli zde byla instalovaná i umělá pláž.\n\nOd 4. prosince 2007 do 15. ledna 2008 byla na nástupišti instalována výstava \"L'Enfer de la Bibliothèque, Eros au secret\" (\"Peklo knihovny, Tajemný Eros\"), kterou zorganizovaly společně RATP a Francouzská národní knihovna. Vyobrazení z 18. století s erotickým obsahem ze sbírek knihovny byla převedena na velké obrazy osvětlené červenou barvou a ukryta za pruhy černé látky, které rozechvíval vzduch tlačený soupravou metra, takže byly vidět vždy jen části postav.\n\nJméno stanice znamená v češtině \"Červený kříž\". Toto označení ovšem nemá nic společného se známou mezinárodní organizací. Jedná se o dávný pomístní název křižovatky ulic \"Rue de Sèvres\", \"Rue du Cherche-Midi\", \"Rue du Viex Colombier\", \"Rue du Four\", \"Rue du Dragon\" a \"Rue de Grenelle\".\n"}
{"id": "466285", "url": "https://cs.wikipedia.org/wiki?curid=466285", "title": "Rotterdam Panda", "text": "Rotterdam Panda\n\nRotterdam Panda byl hokejový klub z Rotterdamu. Klub byl založen roku 1986 a zanikl roku 1992. Jejich domovským stadionem byl Weena-ijshal.\n\n\n"}
{"id": "466286", "url": "https://cs.wikipedia.org/wiki?curid=466286", "title": "Hluboký potok", "text": "Hluboký potok\n\nNázev Hluboký potok má více vodních toků:\n\n"}
{"id": "466287", "url": "https://cs.wikipedia.org/wiki?curid=466287", "title": "Madison Avenue", "text": "Madison Avenue\n\nMadison Avenue je severo-jižní avenue na Manhattanu v New Yorku. Vede z Madison Square (na 23. ulici) na Madison Avenue Bridge na 138. ulici. Prochází Midtownem, Upper East Side a Harlemem. Je pojmenována po Madison Square, které je pojmenováno po 4. prezidentovi Spojených států, Jamesi Madisonovi. Od roku 1920 bylo jméno ulice synonymem pro americký reklamní průmysl.\n\nMadison Avenue nebyla součástí původní sítě ulic New York City, byla postavena mezi Park Avenue a Fifth Avenue v roce 1836.\n"}
{"id": "466289", "url": "https://cs.wikipedia.org/wiki?curid=466289", "title": "Levicové kluby žen", "text": "Levicové kluby žen\n\nLevicové kluby žen je česká celostátní společenská organizace, založená v Praze roku 1992 s desítkami základních organizací – klubů v různých částech České republiky. Deklarují se jako dobrovolné občanské sdružení.\n\nSpolečenská organizace Levicové kluby žen, o.s byla zaregistrována 16. srpna 1992, bylo jí přiděleno IČO 70104468, sídlem sdružení je Praha 1, Politických vězňů 9. Na stejné adrese je registrováno celostátní ústředí KSČM.\n\nPředsedkyní Republikové rady Levicových klubů žen je Květa Šlahúnková. V čele organizace je Rada LKŽ, která je tvořena krajskými radami klubů. Pořádá celorepublikové akce, v budově poslanecké sněmovny např. vyvrcholení Mezinárodního dne žen, vzpomínkové akce v Lidicích atd.\n\nVytváří tzv. ženskou lobby, spolupracují s dalšími ženskými organizacemi (Český svaz žen, Kluby žen, feministické organizace). Obdobné ženské organizace a plattformy vytvořily i další politické strany – u ČSSD Sociálně demokratické ženy, od března 1994 také KDÚ-ČSL. \n\nDo roku 2007 bylo ustaveno v České republice 72 levicových klubů.\n\nZákladní organizace LKŽ spolupracují úzce s politickou stranou KSČM na své úrovni (místní, městské atd), i s poslanci a zastupiteli této strany, stejně jako s dalšími levicovými organizacemi. např. s Komunistickým svazem mládeže nebo Klubem českého pohraničí.\n\nOrganizují jak akce pro své členky (výroční a řádné schůze), tak pro veřejnost (zábavy, ankety, sbírky, oslavy MDŽ atd). U těchto akcí spolupracují s řadou dalších společenských organizací v místě svého působení.\n\nCelorepublikové setkání LKŽ se konají každým rokem, střídavě v různých krajích. O víkendu 18. – 20. září 2009 se konalo v Zákupech, kde LK funguje od roku 1994\n\n"}
{"id": "466290", "url": "https://cs.wikipedia.org/wiki?curid=466290", "title": "Ga-ga", "text": "Ga-ga\n\nGa-ga (doslova \"dotek-dotek\") nebo Gaga ball je izraelskou formou vybíjené. Hra kombinuje vyhýbání se ráně, vybíjení, běhání a skákání. Cílem každého hráče je eliminovat soupeře tak, že jej míčem zasáhne do oblasti kolena nebo kamkoli pod ně a nenechá se přitom sám zasáhnout. Ga-ga můžou, stejně jako klasickou vybíjenou, hrát jednotlivci i družstva.\n\nHraje se na velkém osmiúhelníkovém či šestiúhelníkovém hřišti obklopeném zdí či ohradou. Případně lze hrát i v jiné ohrazeném prostoru. Hřiště nemá oficiálně určenou velikost. \nHra začíná vyhozením míče do vzduchu. Po prvním dopadu míče na zem zvolají hráči \"Ga\" a opakují to i při dalších dvou dopadech. Hráči jsou přitom opřeni zády o zeď či ohradu. Po třetím dopadu míče na zem hra začíná. Stejný postup se používá pro opětovné zahájení hry po jejím přerušení. Každý hráč, který se odlepí od zdi/ohrady nebo se dotkne míče před jeho třetím dopadem, je vyloučen. Vítězem je hráč který opustí hřiště jako poslední. Pokud se míč neodrazí od zdi nebo od soupeře, nesmí do něj hráči udeřit dvakrát za sebou. Je-li hráč zasažen, opouští ihned hřiště. Stejně tak i v případě že po jeho úderu opustí míč hrací plochu. Podaří-li se některému z hráčů chytit míč ve vzduchu, vypadne ten, kdo se jej před tím naposledy dotkl.\n"}
{"id": "466293", "url": "https://cs.wikipedia.org/wiki?curid=466293", "title": "Kopyšník", "text": "Kopyšník\n\nKopyšník (\"Hedysarum\") je rod rostlin z čeledi bobovité. Jsou to byliny se zpeřenými listy a často nápadnými květy. Jsou rozšířeny v počtu asi 160 druhů v mírném pásu severní polokoule. V České republice roste jako vzácná ozdoba Krkonoš a Hrubého Jeseníku kopyšník tmavý.\n\nKopyšníky jsou byliny, pouze výjimečně i keře. Listy jsou lichozpeřené, s celokrajnými vstřícnými lístky. Palisty jsou proti řapíku, volné nebo srostlé. Květenství jsou úžlabní volné až hlávkovitě stažené hrozny, které často vyrůstají z úžlabí horních listů a budí dojem vrcholových květenství. Květy bývají velké, purpurové, růžové, žluté nebo bílé. Kalich je zvonkovitý, s 5 zuby. Pavéza je obvykle delší než křídla a kratší než člunek. Tyčinky jsou dvoubratré (9+1). Semeník je přisedlý až stopkatý, s několika vajíčky. Plody jsou článkované, nepukavé, zploštělé, rozpadající se na několik jednosemenných dílů.\n\nRod kopyšník zahrnuje asi 160 druhů. Je rozšířen v Evropě, Asii], severní Africe i Severní Americe. Některé druhy vystupují do značných nadmořských výšek, např. asijské kopyšníky \"Hedysarum algidum\", \"H. ferganense\" a \"H. sikkimense\" až do 4500 metrů.\n\nV České republice roste jediný druh, kopyšník tmavý (\"Hedysarum hedysaroides\"). Vyskytuje se pouze ve vysokých polohách Krkonoš a Hrubého Jeseníku.\nZ celé Evropy je uváděno celkem 19 druhů kopyšníků. Největší část z nich (celkem 10) se vyskytuje pouze ve východní Evropě, v Rusku a Bulharsku. Ve Středomoří jsou šířeji rozšířeny 3 druhy: kopyšník věncový (\"Hedysarum coronarium\"), \"H. spinosissimum\" a \"H. glomeratum\". Další druhy mají areál v Evropě velmi omezený: \"H. humile\" ve Španělsku a Francii, \"H. macedonicum\" v bývalé Jugoslávii, \"H. varium\" v Turecku. Zajímavé je rozšíření druhu \"H. flexuosum\", který je udáván ze Španělska, Portugalska a ruského Krymu.\n\nV Alpách rostou celkem 2 druhy kopyšníků. Kopyšník tmavý (\"H. hedysaroides\") je rozšířen téměř v celých Alpách, zatímco \"H. boutignyanum\" je omezen na jejich jihozápadní část. Někdy je z jihozápadní části Alp udáván ještě druh \"H. brigantiacum\", který byl ale ztotožněn s \"H. hedysaroides subsp. hedysaroides\".\n\nMnožství synonym a neplatných názvů v přehledech druhů rodu \"Hedysarum\" svědčí o komplikované taxonomické minulosti.\n\n\nKopyšník \"Hedysarum polybotrys\" má využití v medicíně. Některé asijské druhy, např. \"H. flavescens\", \"H. kirghisorum\", \"H. dahuricum\", \"H. shanense\" slouží jako hodnotné krmivo. Některé druhy kopyšníků mohou být pěstovány jako skalničky, nejsou však nijak běžné.\n\n"}
{"id": "466297", "url": "https://cs.wikipedia.org/wiki?curid=466297", "title": "Josef Šíma (malíř)", "text": "Josef Šíma (malíř)\n\nJosef Šíma, někdy uváděn jako Joseph Sima (19. března 1891, Jaroměř – 24. července 1971, Paříž), byl český malíř patřící k významným osobnostem evropského moderního malířství. Protože žil téměř 50 let v Paříži, je někdy považován za francouzského malíře. Šíma měl blízko k surrealismu, zaměřoval se však více na symbolický rozměr obrazu a v pozdním období dospěl k světelným abstraktním malbám, někdy srovnávaným s obrazy Marka Rothka.\n\nJosef Šíma pocházel z rodiny výtvarníků, dědeček byl sochařem a kameníkem, otec profesorem kreslení. Po maturitě na reálce v Brně (1909) studoval jeden rok na Uměleckoprůmyslové škole v Praze (prof. Emanuel Dítě ml.) a v letech 1910–1914 na Akademii výtvarných umění v Praze (prof. Jan Preisler, Vlaho Bukovac). V letech 1913–1915 studoval na katedře pozemního stavitelství na brněnské technice.\n\nNarukoval jako voják v první světové válce (1915–1918). Po návratu byl jednatelem Klubu výtvarných umělců Aleš v Brně (1919) a asistentem technického kreslení na VUT v Brně (1920). Patřil k zakládajícím členům skupiny Devětsil (1920). Jeho poslední prací v Praze byla scéna pro hru R.U.R. Karla Čapka.\n\nRoku 1920 odešel do Francie a pracoval nejprve jako kreslič vitráží ve sklárnách Mauméjean v Hendaye v Baskicku. Od roku 1921 žil v Paříži, kde bydlel u Luise-Denise Germainové. Ta byla významnou knihvazačkou a umělkyní v oboru výrobků z kůže; za svou tvorbu získala Řád čestné legie. Šíma se oženil s její dcerou Nadine. Roku 1926 získal francouzské občanství a zbytek života strávil v nové vlasti. Zde se pro něj stalo rozhodujícím setkání s některými francouzskými básníky. Prvními z nich byl Pierre Jean Jouve, který Šímu požádal o ilustrace pro svou knihu Ztracený ráj. Roku 1927 byl zakládajícím členem pařížské skupiny Le Grand Jeu (Vysoká hra), spolu s mladými francouzskými básníky kterými byli např. René Daumal, Roger Gilbert-Lecomte a Roger Vailland. Obdivoval dílo Augusta Perreta.\n\nOd roku 1922 byl členem Spolku výtvarných umělců v Brně a spolupracovník Lidových novin. Posílal zprávy o pařížských výstavách a články o umělcích také do časopisů Život, Disk, Stavba, Bytová kultura, Rozpravy Aventina, Volné směry, Světozor, Kulturní politika, Výtvarné umění, aj. Publikaci s výběrem ze Šímových vlastních textů z let 1933 až 1958, které osvětlují malířovy názory na úlohu a povahu moderního umění vydalo nakladatelství Gallery pod názvem \"Josef Šíma: Návrat Theseův\" (ed. Karel Srp, Lenka Bydžovská).\n\nV roce 1930 vstoupil do spolku Umělecká beseda. Byl organizátorem mezinárodní výstavy \"Poesie\" v roce 1932 v pražském Mánesu a kurátorem výstavy Art Tchécoslovaque 1938 - 1946, Galerie La Boëtie, Paříž (1946).\n\nJeho první práce po válce ovlivnil sociální civilismus, ale obsahovaly poetismus. Senzitivní krajiny a obrazy z Francie v letech 1922–24 (\"Lodě v přístavu\", \"Le Havre\"). Kolem roku 1925 se snažil o geometrickou abstrakci, název geometrická ale odmítal, tvrdil, že pro přesný výraz je lépe použít nefigurativní.\n\nJeho způsob malby se proměnil v druhé polovině 20. let, po setkání s P. J. Jouvem i díky založení skupiny Le Grand Jeu. Šíma se začíná zajímat o nevědomí, o archetypy, o mýty, zajímá ho východní filozofie i myšlenky presokratiků. Z této doby pochází např. obraz \"Evropa\" (1927) nebo obraz Mlno (1929), v kterém se zhmotnila Šímova vize jednoty celé přírody.\n\nŠíma se přiblížil uměleckému směru symbolismu, v jeho obrazech se opakují symboly vejce, krystalu, stromu... Ve 30. letech zpracoval nekonvenčně antická témata: \"Pád Ikarův\", \"Návrat Theseův\", obraz zakoupil Magistrát hlavního města Prahy již v roce 1936 (dnes součást sbírky Galerie hlavního města Prahy v Domě U Zlatého prstenu), poté \"Zoufalství Orfeovo\" a další. Měl blízko k předním českým surrealistům jako byla Toyen či Jindřich Štyrský.\n\nV období druhé světové války Šíma příliš nemaloval, tehdejší tragická situace ho tížila. Po válce vycestoval spolu s Františkem Hudečkem na Slovensko, kde ve zdejším folklóru a krajině hledali nové zdroje pro svoji tvorbu.\n\nPozdější díla jsou mnohdy syntézou předchozích postupů, kupř: \"Šedá krajina s červeným tělem\" z roku 1967. Ilustrační tvorba obsahuje hlavně poezii (\"Louis Delluc\", \"Lidé z baru\" z roku 1925 a J. Durych, \"Panenky\" v r. 1927). Vystavoval na festivalu malby, grafiky a sochařství Documenta II. od 11. července do 1. října 1959 v německém Kasselu.\n\nV 60. letech realizoval vitráže pro kostel sv. Jakuba v Remeši.\n\n\n\n\n"}
{"id": "466298", "url": "https://cs.wikipedia.org/wiki?curid=466298", "title": "Gare du Nord USFRT (stanice metra v Paříži)", "text": "Gare du Nord USFRT (stanice metra v Paříži)\n\nGare du Nord USFRT je zrušená stanice pařížského metra na lince 5 v 10. obvodu v Paříži. Nachází se pod \"Boulevardem de Denain\" jižně od Severního nádraží. Stanice a přilehlé koleje jsou dnes využívány jako školící středisko.\n\nStanice byla otevřena 15. listopadu 1907 jako konečná stanice při prodloužení linky 5 od stanice Jacques Bonsergent (tehdy pod jménem \"Lancry\"). Umístění stanice však neumožňovalo další prodloužení. Buď se musela zcela přestavět a nebo postavit nová stanice. Byla vybrána druhá možnost a nedaleká stanice Gare du Nord sloužící lince 4 byla upravena tak, aby se zde mohla napojit i linka 5 a ta se mohla rozšířit dále na severovýchod.\n\nV roce 1939 se započalo se stavbou na prodloužení do stanice Église de Pantin. Protože však vypukla druhá světová válka, práce se protáhly. 6. října 1942 bylo otevřeno nástupiště na stanici \"Gare du Nord\" pro linku 5 a již 12. října byla linka odtud prodloužena do stanice \"Église de Pantin\". Dosavadní stanice \"Gare du Nord USFRT\" byla téhož dne pro osobní přepravu zrušena.\n\nPři stavbě podzemního tunelu mezi stanicemi Châtelet – Les Halles a \"Gare du Nord\" pro linku RER B v 70. letech 20. století byla zničena část původní smyčky konečné stanice.\n\nZ původních vchodů do stanice slouží dnes dva pro vstup do současné stanice \"Gare du Nord\", třetí je pro školící středisko, kde probíhá praktický výcvik řidičů metra.\n\nJméno stanice je odvozeno od názvu Severního nádraží.\n"}
{"id": "466300", "url": "https://cs.wikipedia.org/wiki?curid=466300", "title": "EF Education First", "text": "EF Education First\n\nEF Education First je největší soukromá vzdělávací organizace na světě. Skládá se z 15 samostatných dceřiných společností a neziskových organizací zaměřených na jazykové vzdělávání, vzdělávací cesty, výměnné pobyty, au pair pobyty a akademické studie. EF má více než 43 500 zaměstnanců. Její síť 500 škol a kanceláři v 50 zemích světa pomohla více než 15 milionům mezinárodních studentů ke studiu v zahraniční. Cílem EF je prolomit jazykové, kulturní a zeměpisné bariéry.\n\nSpolečnost EF Education založil Bertil Hult ve Švédsku v roce 1965. V 70. letech minulého století nastal rychlý rozmach. Společnost otevřela nové pobočky v Německu, Nizozemsku, Francii, Itálii, Japonsku a Mexiku. Již v roce 1979 získává jazyková škola EF v Anglii akreditaci od ARELS (dnes Eglish UK), v témže roce je publikována první EF učebnice. Roku 1983 je otevřena první škola v USA a to v San Diegu v Kalifornii. V roce 1985 EF oslavuje jeden milion studentů. Koncem 80. let se otevírá první neanglická škola v německém Mnichově. V roce 1993 společnost otevírá pobočku pro výuku angličtiny v čínském Šanghaji. K příležitosti 40. výročí vzniku EF, v roce 2005, společnost představuje svou novou studijní metodu. V roce 2008 je EF jmenována oficiálním poskytovatelem jazykových školení pro Letní olympijské hry v Pekingu. Růst společnosti pokračuje i nadále, v roce 2009 bylo otevřeno několik dalších škol ve Spojených státech amerických, Kanadě, Spojeném království a Singapuru.\n\n\n\n\n\n\n\n\n\n\n\n\n\n\n\n\n\nJaponština\n\nNěmčina\n\n\n\n"}
{"id": "466301", "url": "https://cs.wikipedia.org/wiki?curid=466301", "title": "Indigovník", "text": "Indigovník\n\nIndigovník (\"Indigofera\"), česky též modřil, je rozsáhlý rod rostlin z čeledi bobovité, zahrnující asi 750 druhů. Jsou to byliny až keře s růžovými, purpurovými nebo bílými motýlovitými květy, rozšířené v tropech a subtropech celého světa. Indigovníky jsou známy zejména jako zdroj barviva zvaného indigo. V tropech mají také význam jako pícniny a některé druhy jsou využívány zejména v místní medicíně. Zřídka jsou indigovníky pěstovány také v České republice jako okrasné dřeviny.\n\nIndigovníky jsou keře, polokeře nebo vytrvalé byliny, výjimečně i jednoleté byliny nebo naopak nevelké stromy. Odění se skládá z typických chlupů ve tvaru T, výjimečně jsou přítomny chlupy žláznaté. Palisty jsou vytrvalé nebo opadavé. Listy jsou povětšině lichozpeřené, skládající se ze vstřícných nebo méně často ze střídavých celokrajných lístků. U některých druhů jsou listy redukované na jediný lístek. Květenství jsou úžlabní hrozny nebo klasy. Květy jsou nejčastěji růžové až purpurové nebo bílé, řidčeji žluté, se zvonkovitým hypanthiem, krátce stopkaté nebo přisedlé. Kalich je miskovitý až zvonkovitý, zakončený 5 zuby. Pavéza je na bázi krátce nehetnatá a na vnější straně bývá pokryta přitisklými chlupy. Křídla jsou úzká, člunek srpovitý nebo lžicovitý, bočními ostruhami připojený ke křídlům. Tyčinky jsou dvoubratré, 9 je srostlých a jedna volná. Semeník je přisedlý, s 1 až mnoha vajíčky, s tenkou čnělkou nesoucí hlavatou bliznu. Lusky jsou čárkovité, podlouhlé nebo vejcovité, v průřezu okrouhlé až čtyřboké, obvykle pukající 2 chlopněmi nebo řidčeji nepukavé, s tenkými přehrádkami mezi semeny. Semena jsou kulovitá až hranatá.\n\nRod indigovník zahrnuje asi 750 druhů. Je rozšířen v tropech a subtropech na všech kontinentech. Nejvíce druhů se vyskytuje v Asii a Africe. Indigovník pravý (\"I. tinctoria\") díky pěstování zdomácněl i v ostatních oblastech tropů včetně Latinské Ameriky, podobně i některé druhy pěstované jako pícniny. Některé druhy mají areál rozšíření velmi rozsáhlý, např. druhy \"Indigofera nummulariifolia\", \"I. cordifolia\", \"I. linifolia\" a \"I. hirsuta\" rostou v Asii, Africe i Austrálii.\n\nMezi obsahové látky zjištěné v indigovníku pravém (\"Indigofera tinctoria\") náleží indicin, flavonoidy, apigenin, kaemferol, luteolin, kvercetin, dále kumariny, kardioaktivní glykosidy, saponiny a třísloviny. V druhu \"I. arrecta\" bylo zjištěno až 1% indigotinu, v listech je přítomen v množství až 4% glykosid flavonolu, jehož hydrolýzou vzniká rhamnosa a kaempferol. Druh \"I. enneaphylla\" obsahuje m.j. nenasycené uhlovodíky indigoferin a enneaphyllin.\n\nNěkteré druhy indigovníků jsou jedovaté, např. \"Indigofera suffruticosa\", který způsobuje otravy dobytka. Účinnou látkou je zde glukoester kyseliny alfa-nitropropionové. Pro koně je jedovatý druh \"I. enneaphylla\". Zde je účinnou látkou neproteinová aminokyselina indospicin.\n\nNejznámějším druhem je bezesporu indigovník pravý, kulturní rostlina zmiňovaná v indických rukopisech již v době před naším letopočtem. Poskytuje jasně modré barvivo, které také dalo tomuto rodu jméno: indigo. Kolem roku 1870 byla rozluštěna chemická struktura indiga a později začalo být ve velkém vyráběno synteticky. Jako zdroj indiga se v menší míře používaly i jiné druhy indigovníku, např. americký \"Indigofera suffruticosa\" nebo africký \"I. arrecta\".\n\nIndigovníky mají poměrně pestrý obsah účinných látek a některé druhy jsou využívány v medicíně.\nJihoamerický indigovník \"Indigofera lespedezioides\" je občas místně pěstován pro kořeny používané při léčbě průjmu. \"I. suffruticosa\" je v Jižní i Střední Americe používán v léčitelství zejména při epilepsii, hadím kousnutí, bodnutí štírem a syfilis. Výluh z jeho kořenů slouží k hubení štěnic, vší a jiných parazitů a k desinfekci zanícených ran. Indigovníky patří k oblíbeným rostlinám také v tradiční indické medicíně. Mezi používané druhy náleží zejména druhy \"Indigofera arrecta\", \"I. articulata\", \"I. aspalathoides\", \"I. enneaphylla\", \"I. oblongifolia\", \"I. pulchella\", \"I. tinctoria\" a \"I. trifoliata\".\n\n\"I. suffruticosa\" je ve Venezuele používán jako jed k tradičnímu lovu ryb, tzv. barbasco. Některé druhy mají význam jako pícniny, zejména \"I. hirsuta\" a \"I. spicata\", druhy používané jako píce v tropech celého světa. V Súdánu je oblíbenou pastvou velbloudů \"I. arenaria\".\n\nIndigovníky se celkem zřídka pěstují v České republice jako okrasné nebo sbírkové dřeviny. Z našich botanických zahrad jsou uváděny tyto druhy: \"Indigofera amblyantha\", \"I. balfouriana\", \"I. heterantha\", \"I. kirilowii\", \"I. potaninii\" a \"I. tinctoria\".\n\nIndigovníky jsou světlomilné dřeviny kterým se obecně daří na propustných vápenatých půdách. Letorosty zpravidla vymrzají přes zimu až k zemi, na jaře však znovu obrážejí. Lze je množit výsevem semen, hřížením nebo kořenovými či zelenými řízky.\n"}
{"id": "466303", "url": "https://cs.wikipedia.org/wiki?curid=466303", "title": "Soma", "text": "Soma\n\nSóma může znamenat:\n\nSoma může znamenat:\n\n"}
{"id": "466313", "url": "https://cs.wikipedia.org/wiki?curid=466313", "title": "Documenta", "text": "Documenta\n\ndocumenta je výstava současného moderního umění, která se koná každých pět let ve městě Kassel v Německu. Byla založena umělcem, učitelem a kurátorem Arnoldem Bodem v roce 1955. První dokumenta byla ovlivněna umělci jako byl Pablo Picasso či Vasilij Kandinsky. kurátoři vybírají umělce z celého světa. Koná se v mnoha městských budovách, pavilonech a také v městském zámku Fridericianum a přilehlém romantickém parku.\n\nNázev „documenta“ je odvozen z množného čísla latinského výrazu pro doklad, důkaz, dokument. Její zakladatel Arnold Bode se snažil dostat německé umění z izolace a konfrontovat je se světovými trendy v umění.\n\n\n\n"}
{"id": "466314", "url": "https://cs.wikipedia.org/wiki?curid=466314", "title": "Štědřencovec Adamův", "text": "Štědřencovec Adamův\n\nŠtědřencovec Adamův (+\"Laburnocytisus adamii\") je periklinální chiméra, vzniklá naroubováním čilimníku nachového (\"Chamaecytisus purpureus\") na štědřenec odvislý (\"Laburnum anagyroides\"). Byla vypěstována v roce 1825 ve Francii.\n\nŠtědřencovec Adamův je opadavý keř dorůstající výšky 3 až 5 metrů. Listy jsou trojčetné, téměř lysé, menší než u štědřence odvislého, který svým vzhledem celkově připomíná. Květy jsou matně nachové, v převislých hroznech. Mimo to se na rostlinách objevují i čistě žluté květy a řidčeji i růžové.\n\nŠtědřencovec Adamův je periklinální chiméra, tedy druh vzniklý vegetativním smísením dvou různých druhů, nikoliv snad jejich pohlavním křížením. Vznikl v roce 1825 ve Vitry u Paříže naroubováním čilimníku nachového (\"Chamaecytisus purpureus\") na štědřenec odvislý (\"Laburnum anagyroides\"). Čilimník nachový je nízký keř s růžovými květy, jehož vliv se projevuje ponejvíce v barvě květů.\n\nŠtědřencovec je pěstován zejména jako botanická kuriozita ve sbírkách botanických zahrad a arboret. Není uváděn z žádné české botanické zahrady.\n\nŠtědřencovec prospívá v propustné vápenaté půdě. Lze jej rozmnožovat pouze vegetativně. Rostlina sice tvoří semena, vzejde z nich však vždy jen štědřenec odvislý. Množí se roubováním na jaře nebo očkováním v létě, obvykle na semenáče štědřence odvislého. Lze také roubovat na kmínek.\n"}
{"id": "466320", "url": "https://cs.wikipedia.org/wiki?curid=466320", "title": "Štědřenec", "text": "Štědřenec\n\nŠtědřenec (\"Laburnum\") je rod rostlin z čeledi bobovité, zahrnující pouze dva druhy. Jsou to keře a stromy s trojčetnými listy a nápadnými převislými květenstvími žlutých květů, pro které si vysloužily jméno zlatý déšť podobně jako keře zlatice. Vyskytují se v jižní části Evropy. Štědřenec odvislý je v České republice poměrně často pěstován jako okrasný keř a místy zplaňuje. Semena štědřenců jsou silně jedovatá a z toho důvodu by měly být štědřence vysazovány s rozmyslem.\n\nŠtědřence jsou opadavé keře a nevelké stromy dorůstající výšky až 7 metrů, se zelenou kůrou a vzpřímenými nebo převislými větvemi. Listy jsou trojčetné, dlouze řapíkaté, bez palistů, s téměř přisedlými oválnými lístky. Květy jsou zlatožluté, motýlovité, v bohatých převislých hroznech. Kalich je zvonkovitý, slabě dvoupyský, s horním pyskem zakončeným 2 zuby a dolním trojzubým. Pavéza je okrouhlá až široce vejčitá, na vrcholu vykrojená. Křídla jsou obvejčitá, delší než člunek. Člunek je velmi krátký, zahnutý. Tyčinek je 10 a jsou jednobratré. Semeník je stopkatý, s mnoha vajíčky a zakřivenou čnělkou nesoucí vrcholovou bliznu. Lusky jsou podlouhlé, zploštělé, dlouze stopkaté, na švech ztlustlé až úzce křídlaté a mezi semeny slabě zaškrcované. Obsahují několik ledvinovitých semen.\n\nRod štědřenec zahrnuje pouze 2 druhy a je to výhradně evropský rod. Štědřenec odvislý (\"Laburnum anagyroides\") se přirozeně vyskytuje v jižní části Evropy od Francie přes jižní úbočí Alp a severní část Apenin až po Balkánský poloostrov. Štědřenec alpský (\"L. alpinum\") je rozšířen v jižní části Alp, severních Apeninách a horách v západní části Balkánského poloostrova. V ČR není ani jeden druh původní, v teplejších oblastech však nezřídka zplaňuje pěstovaný štědřenec odvislý. Na Slovensku se vyskytuje štědřenec alpský v Malých Karpatech a ve Slovenském krasu, původnost je však sporná. V Alpách vystupují oba druhy štědřence pouze do montánního stupně.\n\nŠtědřence obsahují (zejména v semenech) silně jedovatý chinolizidinový alkaloid cytisin (laburnin), dále laburnamin a derivát stilbenu hydroxyresveratol. Semena štědřence odvislého obsahují asi 1,5 až 3% cytisinu, sušené listy asi 0,3%, květy 0,2%. Otravy se projevují dlouhotrvajícím zvracením, zemdlelostí, později i průjmem. Při velké dávce může smrt nastat již do hodiny. Otravy se nejčastěji objevují po požití semen nebo nápadných květů. Uvádí se, že k otravě u dětí postačí 2 semena nebo 5 květů. Zvířata s výjimkou koní se štědřenci vyhýbají. U masožravců spouští požití štědřence ihned silné zvracení, které odstraní většinu jedu ze žaludku.\n\n\nŠtědřenec odvislý neboli zlatý déšť je v České republice poměrně často pěstován jako okrasná dřevina. Vzácněji je pěstován štědřenec alpský a kříženec obou druhů štědřenec Watererův (\"Laburnum\" x \"watereri\"). Za jeden z nejkrásnějších kultivarů štědřence lze považovat \"Laburnum\" x \"watereri\" 'Vossii', vyznačující se velmi bohatým kvetením a až 50 cm dlouhými hrozny květů. V roce 1825 byla ve Francii vypěstována naroubováním čilimníku nachového (\"Chamaecytisus purpureus\") na štědřenec odvislý zajímavá chiméra s různobarevnými květenstvími, nazvaná štědřencovec Adamův (+\"Laburnocytisus adamii\").\n\nDřevo štědřence odvislého je velmi dekorativní a navíc je tvrdé, pevné, pružné a dobře opracovatelné. Je to jedno z nejtěžších a nejtvrdších evropských dřev. Běl je žlutohnědá, jádrové dřevo tmavě hnědé. Dřevo je vhodné např. na soustružení, násady, díly hudebních nástrojů a intarzie.\n\nŠtědřence prosperují na výsluní až v polostínu. Štědřenec odvislý je vápnomilný, štědřenec alpský naopak vyžaduje kyselou půdu. Nesnášejí hlubší řez. Množí se výsevem semen, která je třeba krátce spařit, letním očkováním na štědřenec odvislý nebo roubováním. Štědřenec Watererův lze množit dřevitými řízky, které se řežou již v první polovině října. Množení je možné i letními řízky. Na podnože štědřence odvislého nebo i alpského lze roubovat i jiné dřeviny, např. hlodáš, jehlici nebo čilimník.\n\n\n \n"}
{"id": "466326", "url": "https://cs.wikipedia.org/wiki?curid=466326", "title": "Václav Pařík (politik)", "text": "Václav Pařík (politik)\n\nVáclav Pařík (8. února 1839 Libuň – 9. prosince 1901 Třebenice (okres Litoměřice)) byl lékař, komunální politik a přední český národní buditel v jazykově smíšených Třebenicích na Litoměřicku.\n\nPocházel z Libuně v Českém ráji. Na jeho výchovu v mládí měl vliv místní děkan a spisovatel Antonín Marek. Po studiích medicíny nastoupil do zaměstnání jako městský lékař v Třebenicích. Do města přijel 29. června 1867 a velmi rychle se stal mluvčím místních Čechů. Ti sice tvořili většinu, ale v kultuře a politice dominovali už od dob Josefa II. Němci.\n\nPařík prosazoval práva třebenických Čechů pozvolnými, ale promyšlenými a důslednými kroky. Nejprve, už v roce 1870 (podle jiných zdrojů 1872) založil spolek Beseda. V roce 1874 následovala záložna, s cílem poskytnout českým podnikatelům nový zdroj kapitálu, a hasičský spolek. Stal se členem obecního zastupitelstva a postupně prosazoval používání češtiny v úředním styku: nejprve pořizování překladů z jednání, pak se protokol zapisoval střídavě česky a německy a po jeho zvolení starostou roku 1884 se zavedlo úřadování v češtině. Postaral se i o rozdělení místní německé školy na českou a německou část a zajistil, že i okresní soud a zastupitelstvo začaly přijímat podání v češtině. Usiloval rovněž o celkový rozvoj města. Roku 1875 společně s učitelem Křenkem otevřel Museum starožitnické a geologické (dnes Muzeum českého granátu), jako starosta dal stavět chodníky, prosadil vybudování okresní silnice do Dlažkovic a železnice z Lovosic do Obrnic a nechal založit akciovou továrnu na zpracování ovoce. Byl členem vlasteneckých a regionálních spolků, například Národní jednoty severočeské a okresní školní rady v Roudnici. V třebenické záložně vznikl dobročinný Paříkův fond.\n\nVáclav Pařík byl místním politikem, jehož vliv a věhlas výrazně přesáhl oblast působnosti. Pro svou milou, klidnou povahu, lidumilství, ale i houževnatost při dosahování vytyčených cílů byl uznávaný a respektovaný Čechy i Němci, příznivci i odpůrci. Celostátní tisk jej opakovaně uváděl jako příklad obětavého, aktivního vlastenectví. Stal se čestným občanem více než dvaceti obcí. Jeho vliv byl znát i dlouho po jeho smrti – například Mnichovská dohoda v roce 1938 ponechala Třebenice v Československu, zatímco většina okolních obcí (na trati Lovosice – Obrnice všechny kromě Třebívlic) skončila v Německu. Když Pařík roku 1901 po více než třicetiletém působení zemřel, nenašel se nikdo, kdo by se mohl jeho zásluhám vyrovnat a na jeho činnost ve stejném rozsahu navázat.\n\n"}
{"id": "466328", "url": "https://cs.wikipedia.org/wiki?curid=466328", "title": "Václav Pařík", "text": "Václav Pařík\n\nJméno a příjmení Václav Pařík může znamenat několik osobností:\n\n"}
{"id": "466330", "url": "https://cs.wikipedia.org/wiki?curid=466330", "title": "Německá expedice do Tibetu (1939)", "text": "Německá expedice do Tibetu (1939)\n\nNěmecká expedice do Tibetu, známá i jako tibetská expedice SS, se konala mezi květnem 1938 a srpnem 1939 pod patronací Třetí Říše.\n\nVůdcem expedice byl zoolog, lovec a člen SS Ernst Schäfer. Schäfer podnikl již několik cest do Asie, zejména pak do Číny. Rovněž se účastnil již dvou výprav do Tibetu, a to v letech 1931 a 1934–1935. V polovině třicátých let byl povolán do nacistického Německa, kde se v červnu 1936 se setkal s Heinrichem Himmlerem, který jej pověřil přípravou a následným vedením expedice na tibetské území. Himmler si od expedice sliboval zejména podporu Ahnenerbe, nacistické pseudovědecké instituce pro studium duchovní kultury dávných předků. Rovněž tím chtěl podepřít teorii Hanse F. K. Günthera, podle které dávní Árjové kolem roku 2000 př. n. l. dobyli většinu Asie včetně Japonska a Číny a že i Gautama Buddha byl árijský potomek nordické rasy.\n\nSchäfer proto začal připravovat expedici. Za členy expedice vybral hlavně mladé a urostlé muže, kteří měli fyzické předpoklady pro překonání tak náročné cesty. Mezi členy výpravy patřili např. 24letý geolog Karl Wienert, technik Edmund Geer stejného věku, 38letý filmař a entomolog Ernst Krause a 26letý antropolog Bruno Beger. Výdaje expedice byly hrazeny z různých veřejných i soukromých zdrojů včetně samotné SS.\n\nExpedice se na cestu vydala na jaře 1938. Měla namířeno do sikkimského Gangtoku, kde členové výpravy sestavili karavanu čítající nosiče, tibetské překladatele a 50 mezků. Karavana se vydala na cestu 21. června 1938. Cestou vědecká část členů prováděla různá měření a sběr biologických vzorků. Koncem roku skupina vstoupila na území Tibetu, Lhasy dosáhla 19. ledna 1939. Členové expedice strávili ve Lhase dva měsíce, během nichž pořizovali fotografie i filmové záběry a sbírali informace o zemědělství, kultuře, náboženství apod. Po odchodu ze Lhasy skupina zamířila do údolí řeky Jarlung, kde mimo jiné navštívili i Jumbulagang. Odtud pak pomalu zamířili zpět do Indie. Z cesty si odnesli až 2000 fotografií, množství nejrůznějšího biologického materiálu (vzorky rostlin, exempláře živočichů apod.) a množství zeměměřičských a antropologických údajů (zejména údaje o velikosti lebek Tibeťanů, které měly podložit pseudovědecké teorie společnosti Ahnenerbe o předcích árjů).\n\nSchäfer přijel do Mnichova 4. srpna 1939, kde byl přivítán samotným Himmlerem. Kvůli nadcházející válce vyšly Schäferovy zápisky o této výpravě až v roce 1950, a to pod názvem \"Festival of the White Gauze Scarves: A research expedition through Tibet to Lhasa, the holy city of the god realm.\"\n\n\n\n"}
{"id": "466338", "url": "https://cs.wikipedia.org/wiki?curid=466338", "title": "Fén", "text": "Fén\n\nFén či vysoušeč vlasů je malý domácí elektrospotřebič, jenž slouží k vysoušení vlasů po koupeli. Jedná se vlastně o malý ventilátor, jenž z jedné strany nasává běžný vzduch o pokojové teplotě, z druhé strany vyfukuje ohřátý vzduch ze strojku ven. Základem tohoto zařízení je tedy malý elektromotor doplněný o vrtulku (na hřídeli stroje) pro pohon vzduchové hmoty. Ohřev vzduchu obstarávají běžné odporové drátky, které se zahřívají průchodem elektrického proudu. Přístroj může být doplněn plastovou či pryžovou hadicí pro odvod a rozvod ohřátého vzduchu.\n\nPřístroj bývá, kromě domácího použití, také běžným zařízením v provozovnách kadeřnických a kosmetických služeb.\n\nByl vynalezen roku 1890 Alexandrem F. Godefroyem. Fén byl těžký, velký a nešikovný, ale v roce 1921 se vyvinuly další generace fénů.\n\n"}
{"id": "466340", "url": "https://cs.wikipedia.org/wiki?curid=466340", "title": "Březová (okres Uherské Hradiště)", "text": "Březová (okres Uherské Hradiště)\n\nObec Březová se nachází v okrese Uherské Hradiště ve Zlínském kraji. Žije zde obyvatel.\n\nV konfirmaci markraběte Jana Jindřicha ze 16. prosince 1351 se připomíná, že město Uherský Brod zakoupilo pozemky sahající až k Lopeníku a zahrnující Volenov i Korytnou. Spolu s oběma obcemi byla součástí kupní smlouvy i louka zvaná Březová, přes niž vedla cesta do Uher.\n\nPo zničení Volenova Bočkajovci v roce 1605 byla vybudována vesnice Březová v prostoru Zlatného potoka v místech pozdějšího Dolního mlýna. Založení nové obce bylo obyvatelstvem sousední uherské obce Bošáca přijato s nevolí a Březová byla brzy na to nespokojenými sousedy zničena. V letech 1615 až 1618 byla vybudována Nová Březová v nynější poloze v prostoru Na Dřevišti. I nadále byla vystavena nájezdům ze sousedních Uher – nejvíce z Bošáce. V roce 1627 Březová změnila majitele. Město Uherský Brod ji postoupilo uherskobrodským Kounicům.\n\nUtrpení obce nabylo svého vrcholu v druhé polovině 17. a první polovině 18. století; v roce 1663 tu byly zabity 4 osoby a celá Březová byla vypálená. Další nájezdy následovaly v roce 1683 a za Rákocziho povstání 1704–1706. Tehdy obec opět zcela lehla popelem.\n\nNový život nastal v období 18. století. Kolonizační klučení lesa intenzívně pokračovalo, čímž přibývalo orné půdy, ale zejména pastvin. Obec rostla i početně, neboť vedle půlláníků a čtvrtláníků podstatně přibývalo chalupníků, kteří po roce 1828 tvořili většinu usedlíků.\n\nPodle olomoucké matriky žilo v obci v druhé polovině 18. století 436 dospělých a 83 dětí česky mluvících.\n\nV první polovině 19. století byla vesnice povinná vyslat na robotu na velkostatek Volenov 4 půlláníky se 2 koňmi 3 dny v týdnu, každý ze 32 čtvrtláníků jednu pěší pracovní sílu dva dny v týdnu. Robotou bylo povinno 36 poddaných. Obtíže roboty spočívaly v tom, že poddaní byli nuceni zvládat cestu z Březové do Volenova. Překonání příkrého kopce bylo značně obtížné zvláště pro ženy, jak svědčí petice obce z roku 1848.\n\nVe vesnici pracovaly na potoce Hrubáru a na Zlatném potoku mlýny, z nichž mlýn v Dolních Lázích (původním sídlišti) pracoval do 1953; ostatní zanikly za první republiky.\n\nBřezová před první světovou válkou byla obcí malorolníků a pastevců.\n\nHorská půda časem přestala být dostatečným zdrojem obživy pro rostoucí počet obyvatel. Mnozí odcházeli za sezónními pracemi na statek ve Volenově, na Beckovský dvůr v Pováží, ale i dále do Rakous a do Uher. Dalším zdrojem příjmů byl podomní prodej koření, papriky, vařeček a čaganů. V zimních měsících obchodovali s kořením, semeny, paprikou, řemeslnými výrobky a čagany – ženy i muži – v Uhrách a alpských zemích. Po roce 1918 putovali po území nově vzniklé Československé republiky. Ještě v roce 1930 se takto živilo přes 60 rodin. Lesy v okolí obce motivovali k domácí výrobě dřevěného nářadí, zvláště holí \"čaganů\", žebřů a vařeček. Po druhé světové válce domácká výroba i semenkářství vymizely. V selských pálenicích se po celou dobu vyráběla slivovice.\nObec dlouho postrádala spojení s okolím, silnice z Uherského Brodu do Strání přes Volenov a Březovou byla postavena v roce 1897 a na Lopeník teprve v roce 1964, přes obec Bošácu na Slovensko v roce 1967.\n\nPo březnu 1939 byla do obce uvedena pohraniční stráž, která se ubytovala v nově postavených dřevěných kasárnách při cestě směrem na Lopeník.\n\nObec byla po svém založení začleněna pod faru v Uherském Brodě 18 km vzdáleném. Od roku 1708 zajišťoval duchovní správu kněz v Bánově. V roce 1854 byla Březová povýšena na samostatnou farnost. Pod březovskou faru spadaly obce Olšovec a Lopeník. Na místě původní kaple byl vybudován v letech 1747–1749 nový kostel zasvěcený sv. Janu Křtiteli a Panně Marii. Kostelík brzy nestačil rostoucímu počtu farníků. V letech 1865–1870 byl zbudován monumentální novogotický chrám sv. Cyrila a Metoděje.\n\nKolem roku 1620 měla údajně existovat v obci nekatolická selská škola; vzala za své asi při vpádech v druhé polovině 17. století.\nFarní škola vznikla po roce 1747. Sestávala z jedné místnosti bez lavic. Nová budova byla postavena v roce 1865. Havarijní stav po padesáti letech vedl k přestavbě v roce 1922. Měšťanská škola byla zřízena v roce 1946.\n\nOd roku 2002 v obci působí Občanské sdružení Kopretina Březová. Svými aktivitami se podílí na kulturním životě obce a významně napomáhá uchovat a znovu uvádět v život prvky tradiční lidové kultury. Vydalo první CD březovských písní, pohlednice obce Březová, založilo folklorní soubory Spjevulenky (2004), ženský pěvecký sbor Šibalice (2006), dětský soubor Slivečky (2008), cimbálovou muziku Šimbolica (2008), dívčí pěvecký sbor Danajky (2011).\n\nOd roku 2005 členka sdružení postupně obnovila zapomenutý horský kroj (zanikl po roce 1950), v roce 2011 pak původní svatební kroj z roku 1850.\n\nV obci přebývali Leoš Janáček, národopisec Josef Klvaňa a sběratel písní František Bartoš. V Březové také vyučoval Alois Král, objevitel Demänovských jeskyní.\n\n\n\n"}
{"id": "466341", "url": "https://cs.wikipedia.org/wiki?curid=466341", "title": "Právo útrpné", "text": "Právo útrpné\n\nÚtrpné právo (tortura, či mučení) je označení pro mučení v rámci právně vymezeného schématu během vyšetřování a výslechu. Tortura byla ve středověku a raném novověku běžnou součástí vyšetřování u světských a církevních soudů, kdy byla považována za legitimní způsob, jak dosáhnout přiznání obviněného. V současné době je v členských zemích OSN jakékoliv mučení zakázáno mezinárodními smlouvami a přiznání, které by bylo mučením vynuceno, má být považováno za neplatné. Ačkoliv různé stupně nátlaku jsou při vyšetřování používány běžně, informace získávané mučením nebo podobnými praktikami jsou oficiálně považovány za nelegitimně získané.\n\nUžívání tortury při výslechu vězňů a získávání důkazů bylo na světě na přelomu středověku až novověku poměrně rozšířeno. V různých zemích a v různých dobách byla regulována různě, někde se jednalo o několikastupňový proces (kde maximální použitelný stupeň mučení závisel na provinění a získaných důkazech), který nesměl končit zraněními trvalého charakteru, někde bylo prakticky neregulováno. V evropském právu se masivně prosadilo mučení v rámci změny trestního řízení na tzv. inkviziční, například původní zvykové germánské právo mučení neznalo a do trestního řízení se dostalo až recepcí římského práva. Ačkoliv se pravidla významně měnila, lze obecně říci, že k mučení se mohlo přistoupit jen na základě významných důkazů, ovšem pak byly možnosti kata prakticky neomezené – zároveň však musel dbát na to, aby mučený nezemřel nebo aby pod tíhou útrap nezešílel či nespáchal sebevraždu. Důležitou regulací pro útrpné právo byl trestní zákoník Constitutio criminalis Carolina vydaný v roce 1532 císařem Karlem V., který užívání mučení spíše zmírňoval. Ačkoliv bylo obvykle požadováno, aby bylo přiznání potvrzeno po skončení mučení a jedině takovéto (nevynucené) mělo hodnotu, nedokázalo se zabránit nepravdivým doznáním (mučený nejenže trpěl, ale také mučením ztrácel čest, což s sebou neslo právní důsledky a zejména u významnějších osob mohl být prostý trest smrti přijatelnější), proto se v 18. a nejpozději v první polovině 19. století začalo od užívání útrpného práva upouštět.\nZáleželo též na tom, kdo byl objektem soudního zájmu. U šlechticů, na cti zachovalých měšťanů či církevních osob se k mučení přistupovalo jen zřídka, zatímco u bezectných a vůbec nemajetných se k mučení mohlo přistoupit spíše. Církevní osoby navíc v některých zemích spadaly pod církevní soudy, které oproti světským akceptovaly mučení teprve s výrazným zpožděním a obvykle měly i daleko přísnější pravidla pro použití tortury než soudy světské (což se týká např. i španělské inkvizice).\n\nZákladní mučení se dělilo do dvou kategorií – první byla ta mučení, která mohla člověka zničit a nenávratně poškodit – zmrzačit (palečnice, skřipec…); druhá působila pouze silnou bolest, ale nemohla člověku vážně ublížit. Zvláště ve středověku existovaly speciální místnosti určené pro mučení, označované jako \"mučírny\". Většinou se nacházely v podzemí, aby nebyl slyšet nářek mučených. Jejich výpovědi se pak zapisovaly do tzv. smolných knih.\n\nPoužívané metody mučení jsou poměrně známy z dochované faktografické literatury i mučicích nástrojů. Známé jsou například tyto:\n\nV knize Václava Kaplického \"Kladivo na čarodějnice\" jsou zmíněny 3 stupně tortury, používané k mučení údajných čarodějnic a k docílení jejich přiznání: palečnice, španělské boty a natažení na žebřík - skřipec. Tyto stupně byly praktikovány postupně podle bolestivosti. Na obviněných čarodějnicích v losinských a šumperských procesech jich podle této beletristické knihy užíval císařský inkvizitor Jindřich Boblig z Edelstadtu (přesněji řečeno nařizoval katovi Joklovi, aby jich užil).\n\nMučení v současné době zakazuje Všeobecná deklarace lidských práv z roku 1948 a Ženevské úmluvy na ochranu obětí války z roku 1949. Valné shromáždění OSN přijalo roku 1975 Deklaraci o ochraně všech osob před mučením a jiným krutým nelidským či ponižujícím zacházením nebo trestáním, na níž navázalo roku 1984 sjednání Úmluvy proti mučení a jinému krutému, nelidskému či ponižujícímu zacházení nebo trestání. V rámci Rady Evropy zakazuje mučení čl. 3 Úmluvy o ochraně lidských práv a základních svobod z roku 1950, na níž roku 1987 navázala Evropská úmluva o zabránění mučení a nelidskému či ponižujícímu zacházení nebo trestání.\n\nPřesto v mnoha zemích včetně formálně demokratických jsou stále zaznamenávány vyšetřovací metody, které jsou mučením nebo mají k mučení blízko. Zatímco v diktaturách taková praxe není překvapivá, velkou mediální pozornost si získalo zacházení s vězni v americkou armádou spravovaných věznicích Guantánamo a Abú Ghrajb. Jednou z užívaných metod byl waterboarding.\n\n\n"}
{"id": "466342", "url": "https://cs.wikipedia.org/wiki?curid=466342", "title": "Lespedézie", "text": "Lespedézie\n\nLespedézie (\"Lespedeza\") je rod rostlin z čeledi bobovité. Jsou to keře nebo vytrvalé byliny s trojčetnými listy a motýlovitými květy, rostoucí v počtu asi 60 druhů v Asii a Severní Americe. Některé druhy jsou celkem zřídka pěstovány v České republice jako okrasné a sbírkové dřeviny.\n\nLespedézie jsou keře, polokeře a vytrvalé byliny s trojčetnými celokrajnými listy. Výjimečně mají listy jednolisté. Palisty jsou drobné, šídlovité nebo čárkovité, opadavé nebo vytrvalé. Květy jsou většinou purpurové, růžové, žlutavé až bílé, v úžlabních hroznech, hlávkách nebo svazečcích. Časté jsou kleistogamní květy s redukovanou korunou, které se neotevírají a dochází k nim k samoopylení. Kalich je zvonkovitý, s krátkou trubkou a 5 laloky. Pavéza je podlouhlá nebo obvejčitá, křídla jsou přímá, podlouhlá, člunek je zakřivený a tupý. Tyčinky jsou dvoubratré (9+1). Semeník obsahuje jediné vajíčko a nese zahnutou čnělku s vrcholovou bliznou. Plody jsou nepukavé, jednosemenné, vejcovité až oválné, na povrchu se síťovitou žilnatinou.\n\nLespedézie jsou rozšířeny v počtu asi 60 druhů od Indie po východní Asii a v Severní Americe. Byly zavlečeny také do Malajsie a severovýchodní Austrálie.\n\n\nMnohé druhy, jako např. \"Lespedeza bicolor\" a \"L. davidii\", jsou tolerantní k suchu a jsou používány ke stabilizaci dun a ochraně a zlepšování půdy v suchých oblastech Asie. Listy a mladé výhonky jsou používány jako krmivo pro dobytek a jako zelené hnojení.\nVětévky \"Lespedeza cyrtobotrya\" a \"L. bicolor\" jsou v Číně používány k pletení košů. Listy \"Lespedeza bicolor\" slouží jako náhrada čaje a olej ze semen jako lubrikant. \"Lespedeza pilosa\" je využívána pro posílení žaludku a jako sedativum.\n\nNěkteré druhy lespedézií jsou v České republice pěstovány jako okrasné keře ceněné zejména pro nápadné květy. Kvetou od pozdního léta do podzimu. Nejčastěji se lze setkat s lespedézií dvoubarvou (\"L. bicolor\"), řidčeji se pěstuje lespedézie Thunbergova (\"L. thunbergii\"). V botanických zahradách a arboretech se lze setkat i s některými dalšími druhy: \"Lespedeza buergeri\", \"L. capitata\" a \"L. virgata\".\n\nLespedéziím se daří v lehkých sušších půdách a vyžadují teplé polohy, snášejí však i mírný zástin. \"Lespedeza thunbergii\" vymrzá v našich podmínkách v zimě až k zemi, na jaře však opět obráží. Lespedézie se množí zelenými řízky, \"Lespedeza bicolor\" také jarním výsevem semen a \"L. thunbergii\" hřížením mladých výhonů.\n\n"}
{"id": "466344", "url": "https://cs.wikipedia.org/wiki?curid=466344", "title": "Zdeněk Pokorný (astronom)", "text": "Zdeněk Pokorný (astronom)\n\nZdeněk Pokorný (27. února 1947 Brno – 5. prosince 2007 tamtéž) byl český astronom a popularizátor tohoto oboru, ředitel brněnské hvězdárny.\n\nZdeněk Pokorný působil na hvězdárně v Brně od začátku 60. let 20. století jako demonstrátor – průvodce, který návštěvníkům ukazuje noční oblohu. Sám se zajímal od dětství především o planety. Po absolvování fyziky na přírodovědecké fakultě brněnské Univerzity Jany Evangelisty Purkyně (dnešní Masarykova univerzita) byl v letech 1970–1972 ředitelem Lidové hvězdárny v Prostějově. Z politických důvodů musel vedoucí místo opustit, následně se vrátil do Brna, kde působil v dalších desetiletích. V 90. letech také přednášel na Masarykově univerzitě. Od roku 2002, kdy vystřídal svého kolegu Zdeňka Mikuláška, až do své smrti v roce 2007 byl ředitelem brněnské Hvězdárny a planetária Mikuláše Koperníka.\n\nByl známým popularizátorem astronomie a autorem a spoluautorem několika knih.\n"}
{"id": "466357", "url": "https://cs.wikipedia.org/wiki?curid=466357", "title": "Mistrovství světa v házené mužů o 11 hráčích 1938", "text": "Mistrovství světa v házené mužů o 11 hráčích 1938\n\n1. mistrovství světa v házené o jedenácti hráčích proběhlo ve dnech 7. – 10. července v Německu.\n\nMistrovství se zúčastnilo deset mužstev. Hrálo se systémem play off. Mistrem světa se stalo Německo, které přesvědčivě vyhrálo všechna utkání. Patnáct zápasů šampionátu vidělo více než 100 000 diváků!\n\n Švédsko - Rumunsko 7:6\n\n Německo - Maďarsko 14:3\n\n Německo - Švýcarsko 23:0\n\n Maďarsko - Švédsko 10:2\n Nizozemsko - Lucembursko 9:3\n\n Československo - Dánsko 6:5\n\n Československo - Polsko 13:10\n\n Dánsko - Nizozemsko 9:3\n\n1. Německo \n\nTrenér: Günther Otto Kaundynia\n\n"}
{"id": "466359", "url": "https://cs.wikipedia.org/wiki?curid=466359", "title": "IPod Nano", "text": "IPod Nano\n\niPod Nano je člen rodiny přehrávačů iPod od firmy Apple Inc. Vyznačuje se kompaktními rozměry, které však nebrání použití displeje, pamětí typu Flash a od 5. generace umí jako první iPod přijímat rádio. Od první generace se používá ovládací kolečko nazvané Click Wheel, které ovšem v 6. generaci nahradil dotykový displej. Vyrábí se od roku 2005 a v současnosti se prodává již šestá generace. Je nástupcem iPodu Mini.\n\nPrvní iPod Nano měl malý displej. Vyráběl se ve verzích s kapacitou 1 GB, 2 GB a 4 GB. Existovala jen černá a bílá varianta. Používal operační systém ve verzi 1.3.1 a bylo ho možné připojit k osobnímu počítači s Mac OS X od verze 10.3.4 nebo s Windows 2000, kde nemusel být nainstalován software iTunes, který byl požadován od druhé generace. iPod Nano se začal prodávat 7. září 2005 a 7. února 2006 se začala prodávat 1GB verze.\n\n2. generace měla stále malý displej. Tento model byl při pohledu zepředu trochu hranatější, ale seshora kulatější. Nevyráběla se 1GB verze, zato přibyla 8GB verze. Mohl se připojit k Mac OS X od verze 10.3.9 a k Windows 2000 s iTunes 7 nebo novějším. Začal se prodávat 12. září 2006 v několika variantách kapacity a barvy pouzdra: 2 GB bílá, 4 GB stříbrná, modrá, zelená a růžová, 8 GB černá. Od 13. října 2006 se začala prodávat červená varianta s 4 GB paměti a speciální edice. A nakonec od 3. listopadu se začala prodávat červená varianta s 8 GB a speciální edice.\n\nTento model má již větší displej. Je velmi podobný současnému iPodu Classic (vybavenému pevným diskem), ovšem s menšími rozměry a má rovněž menší kapacitu. iPod Nano 3. generace se vyráběl s kapacitou 4 GB a 8 GB. Tento model je možné připojit k Mac OS X od verze 10.4.8 a k Windows XP a novějším. Od 5. září 2007 se prodávala 4GB stříbrná a 8GB modrá, zelená, černá, stříbrná a červená verze. Od 22. ledna 2008 se ještě začala prodávat 8GB verze růžová.\n\nTento model má dvoupalcový displej v orientaci na výšku. Prodávala se 8GB a 16GB verze. Obě verze měly stejné barvy i datum vydání, tedy 9. září 2008. Dostupné barvy byly: stříbrná, černá, fialová, modrá, zelená, žlutá, oranžová, růžová a červená. Dá se připojit do Mac OS X od verze 10.4.11 a Windows XP a vyšším. Pro komunikaci je potřeba iTunes 8 nebo novější.\n\nTento model má trošku větší displej než 4. generace. Na rozdíl od ní má lesklé hliníkové tělo. Na zadní straně je vybaven kamerou určenou k natáčení videa, ale bez možnosti pořizování statických snímků. V této generaci také přibyl přijímač FM rádia. Vyrábí se s kapacitou 8 GB a 16 GB a barvách: černá, modrá, stříbrná, fialová, zelená, žlutá (jen v Apple Store), oranžová, růžová a červená. Ceny 8GB verze jsou od 3 500 Kč a 16GB verze asi od 4 200 Kč.\nJde připojit k MAC 10.4.11 a Windows XP, Vista a 7.\nTento model má 1,54palcový dotykový displej s rozlišením 240 × 240 pixelů. Nemá Click Wheel ani kameru, FM přijímač zůstává. Na zadní straně nově najdeme sponu k připnutí na oděv, jaká se již dříve objevila u iPodu Shuffle. Kapacita je 8 GB nebo 16 GB a je k dispozici v sedmi barvách – modré, světle šedé, tmavě šedé, zelené, růžové, zlaté a červené (jen v Apple Store). I přes své malé rozměry vývojáři neodebrali klasický iPodový konektor (dock connector). V ČR se už přestal prodávat.\nDne 12. září 2012 Apple představil vylepšenou, již 7. generaci. V nabídce byla od začátku pouze 16GB varianta přístroje. Tloušťka je o 38 % nižší (5,4 mm) než předtím. Váha je 31 g a výrobce slibuje až 30 hodin přehrávání hudby na jedno nabití. Přístroj se designově začíná blížit iPodu Touch. Jedná se o první iPod Nano, který má nový typ konektoru, tzv. Lightning.\n\n"}
{"id": "466364", "url": "https://cs.wikipedia.org/wiki?curid=466364", "title": "Sojuz TMA-17", "text": "Sojuz TMA-17\n\nSojuz TMA-17 (rusky Союз ТМА-17) byla ruská kosmická loď typu Sojuz. K Mezinárodní vesmírné stanici (ISS) dopravila tři členy posádky Expedice 22 – Olega Kotova, Sóiči Nogučiho a Timothyho Creamera. K ISS odstartovala 20. prosince 2009. Loď zůstala\npřipojená k vesmírné stanici až do 2. června 2010.\n\nSojuz TMA-17 byl 104. let kosmické lodi Sojuz, první let se uskutečnil již v roce 1967.\n\n\n\nSojuz TMA-17 odstartoval z kosmodromu Bajkonur 20. prosince 2009 v 22:52 SEČ (21:52 UTC). Ke spojení s Mezinárodní vesmírnou stanicí (ISS) došlo po standardním dvoudenním letu 22. prosince ve 23:48 SEČ.\n\n12. května 2010 v 9:23 a.m EDT byl Sojuz TMA-17 \"přeparkován\" z \"nadir port\" modulu Zvezda k \"aft port\" modulu Zvezda (9:53 a.m EDT).\n\nVe středu 2. června 2010 v 2:04 SELČ (0:04 UTC) se loď Sojuz TMA-17 s posádkou Kotov, Noguči, Creamer odpojila od ISS a v 5:25 SELČ (3:25 UTC) úspěšně přistála. Přistání proběhlo podle plánu 148 km jihovýchodně od Džezkazganu v Kazachstánu. Vyzvednutí kosmonautů zajišťovala početná skupina záchranářů vybavená 3 letadly, 12 vrtulníky a terénními vozidly, která se k přistávacímu modulu se dostala ihned po dosednutí.\n"}
{"id": "466367", "url": "https://cs.wikipedia.org/wiki?curid=466367", "title": "Timothy Creamer", "text": "Timothy Creamer\n\nTimothy John Creamer (* 15. listopadu 1959 v Fort Huachuca, ve státě Arizona, USA) byl původně letec Armády USA, od června 1998 je americkým astronautem, členem oddílu astronautů NASA. Jako člen Expedice 22 a 23 na Mezinárodní vesmírné stanici (ISS) odstartoval 20. prosince 2009 do kosmu na palubě Sojuzu TMA-17. \n\nTimothy Creamer se narodil ve Fort Huachuca v Arizoně. Dětství prožil ve městě Upper Marlboro v Marylandu, roku 1978 ukončil střední školu v blízkém Forestville. Roku 1982 získal bakalářský titul z chemie na Loyola College v Baltimore. Poté sloužil v armádě. Roku 1992 získal magisterský titul z fyziky na Massachusettském technologickém institutu. Sloužil v Kosmickém velitelství armády USA (\"Army Space Command\") v Houstonu. Od roku 1995 byl přeložen do Johnsonova vesmírného střediska stále v Houstonu, zde byl vedoucím skupiny testující vybavení Shuttlů před startem.\n\nNeúspěšně se přihlásil do 15. a 16. náboru astronautů NASA v letech 1995 a 1996. Úspěch slavil až napotřetí, v 17. náboru probíhajícím v letech 1997 – 1998. Astronautem se stal 4. června 1998. Absolvoval všeobecnou kosmickou přípravu a získal kvalifikaci letový specialista. \n\nPo skončení základního výcviku nadále pracoval v houstonském středisku NASA. Do posádky byl poprvé zařazen v únoru 2007, kdy se stal náhradníkem Timothyho Kopry, který měl odstartovat na ISS v lednu 2009 při letu STS-127. Let STS-127 byl nakonec odložen na červenec 2009. \n\nV září 2008 bylo oficiálně potvrzeno jmenování Creamera do Expedice 22 se startem na lodi Sojuz TMA-17. Ke stanici odstartoval s kolegy Olegem Kotovem a Sóiči Nogučim 20. prosince 2009.\n\nJe rozvedený s Margaret E. Hammerovou, se kterou má dva syny.\n\n"}
{"id": "466368", "url": "https://cs.wikipedia.org/wiki?curid=466368", "title": "Objev", "text": "Objev\n\nObjev je obecné označení významné události, kdy byla zjištěna nová skutečnost.\n\nObjev v historickém významu:je událost, kterou se lidstvo nebo určitá kultura dozví o určité významné skutečnosti světa, jeho historie, která do té doby nebyla známa.\n\nObjev v oblasti vědy:je událost, při které je zjištěna nová vlastnost, např. materiálu nebo nově popsán fyzikální děj, tedy objev přírodního zákona. V současné době se jedná zpravidla o výsledek vědeckého bádání a odborného zkoumání světa.\n\nV neodborných článcích je však objev zaměňován s vynálezem, kde je podstatou věci tvůrčí podíl vynálezce (konstruktéra, technika), který aplikoval zjištěné skutečnosti na konkrétním vynálezu.\n\nŘada objevů významně změnila lidský život nebo alespoň náš obraz světa. I když někdy není snadné rozhodnout, co je objev a co vynález, uvádíme příklady zvlášť významných objevů. Jejich autorství i datum je ovšem často sporné nebo nejisté.\n\n\n\n"}
{"id": "466369", "url": "https://cs.wikipedia.org/wiki?curid=466369", "title": "Bertil Hult", "text": "Bertil Hult\n\nBertil Hult (* 1942, Stockholm) je švédský podnikatel a miliardář, zakladatel a majitel společnosti EF Education.\n\nBertil Hult se narodil v roce 1942 ve Stockholmu v rodině právníka. Začal studovat matematik v Lundu, studium však nikdy nedokončil. V roce 1965 založil společnost EF Education a až do roku 2002 byla jejím generálním ředitelem. Pod jeho vedením se společnost rozrostla a dnes je největší svého druhu na světě. Kromě EF se také angažuje v boji proti nelegálním drogám a podporuje výzkum dyslexie. Dnes Hult, třetí nejbohatší Švéd a žije ve Švýcarsku. Je ženatý a má čtyři děti, z nichž všichni jsou zaměstnáni v rodinných podnicích. V roce 2006 získal prestižní švédské ocenění Årets svensk i världen (\"Mezinárodní Švéd roku\").\n\n\n"}
{"id": "466371", "url": "https://cs.wikipedia.org/wiki?curid=466371", "title": "Dana Velďáková", "text": "Dana Velďáková\n\nDana Velďáková (* 3. června 1981, Rožňava) je slovenská atletka, trojskokanka. Mezi její největší úspěchy patří bronzová medaile z halového mistrovství Evropy 2009 v Turíně a stříbro ze světové letní univerziády 2007 z Bangkoku.\n\nV roce 2000 získala bronzovou medaili na mistrovství světa juniorů v Santiagu. Na stejné atletické akci soutěžila i v dálce, kde skončila čtvrtá. Na letních olympijských hrách v Pekingu nezaznamenala v kvalifikaci ani jeden úspěšný pokus a do finále nepostoupila, stejně jako její sestra Jana, která měla v dálkařské kvalifikaci rovněž tři neúspěšné pokusy. Na MS v atletice 2009 v Berlíně obsadila ve finále výkonem 14,25 m osmé místo. V roce 2010 obsadila šesté místo na halovém MS v katarském Dauhá a sedmé místo na evropském šampionátu v Barceloně. O rok později vybojovala bronz na halovém ME v Paříži.\n\n"}
{"id": "466376", "url": "https://cs.wikipedia.org/wiki?curid=466376", "title": "Key", "text": "Key\n\nKey znamená anglicky klíč, v praxi se může jednat například o:\n\n\n\n"}
{"id": "466379", "url": "https://cs.wikipedia.org/wiki?curid=466379", "title": "Vodňanský", "text": "Vodňanský\n\nČeské příjmení Vodňanský nosí více různých osobností:\n\n"}
{"id": "466380", "url": "https://cs.wikipedia.org/wiki?curid=466380", "title": "Vintířovský potok", "text": "Vintířovský potok\n\nNázev Vintířovský potok má více vodních toků:\n\n"}
{"id": "466384", "url": "https://cs.wikipedia.org/wiki?curid=466384", "title": "Elena Băsescu", "text": "Elena Băsescu\n\nElena Băsescu, také známá jen jako Eba (* 24. dubna 1980, Constanța), je rumunská politička, mezi lety 2009 až 2014 poslankyně Evropského parlamentu a mladší dcera bývalého prezidenta Rumunska Traiana Băsesca. BBC jí označila za \"celebritu\".\n\nPřed vstupem do politiky v roce 2007 pracovala jako modelka. Vystudovala ekonomii.\n\nV eurovolbách 2009 usilovala o nominaci v otcově Demokratické liberální straně, ale byla odmítnuta a stala se nezávislou kandidátkou, poté co shromáždila 200 000 potřebných podpisů pro registraci k volbám. Francouzský týdeník \"L'Express\" uvedl, že kandidatura způsobila ve straně znepokojení z možného úbytku hlasů. Volební průzkumy nejprve udávaly její relativně vysokou oblíbenost (16 %), která těsně před volebním aktem poklesla na 5-6 %. Nakonec tyto volby znamenaly pro Rumunsko historicky nejnižší účast, když jejich míra dosáhla jen 25 % všech oprávněných voličů. To byl jeden z hlavních důvodů, že byla zvolena do europarlamentu ziskem 4,22 % hlasů, a to zejména díky hlasům malé skupiny členů a voličů strany, kteří prokazují loajalitu k prezidentu Traianu Băsescuovi.\n\nV Evropském parlamentu se stala jako nezávislá členkou klubu Evropské lidové strany (Křesťanských demokratů).\n\nPodle \"L'Express\" musela čelit obviněním z nepotismu a nekompetentnosti své osoby, způsobených řadou faux pas a gramatických chyb ve svém vystupování.\n"}
{"id": "466390", "url": "https://cs.wikipedia.org/wiki?curid=466390", "title": "Stanislav Štepka", "text": "Stanislav Štepka\n\nStanislav Štepka (* 26. července 1944 Radošina) je slovenský spisovatel, dramatik, režisér, scenárista, herec a textař, vedoucí osobnost Radošinského naivného divadla.\n\nV roce 1965 absolvoval Pedagogickou fakultu v Nitře, později v roce 1977 i žurnalistiku na Filozofické fakultě Univerzity Komenského v Bratislavě. V roce 1963 se stal uměleckým šéfem Radošinského naivného divadla (RND). V prosinci téhož roku měla premiéru jeho první divadelní hra, \"Nemé tváre alebo Zver sa píše s veľkým Z\". V letech 1964 až 1969 byl pedagogem v Bojné, v letech 1970-1975 působil jako redaktor \"Učiteľských novín\" v Bratislavě, mezi lety 1976 až 1983 pracoval jako redaktor zábavných programů v Československého rozhlasu v Bratislavě. Od roku 1983 je profesionálním divadelníkem a spisovatelem ve svobodném povolání. Od roku 1997 je majitelem Agentury RND, která se stará o chod a provoz Radošinského naivného divadla.\n\nŽije v Bratislavě, je ženatý a má dvě děti.\n\n\n\n\n(h: /) - doteraz nezistený autor hudby\n\n"}
{"id": "466394", "url": "https://cs.wikipedia.org/wiki?curid=466394", "title": "Cardale Babington", "text": "Cardale Babington\n\nCharles Cardale Babington (23. listopadu 1808 Ludlow – 22. července 1895 Cambridge) byl anglický botanik a entomolog.\n\nByl synem Josepha Babingtona a Cathériny rozené Whitterové, a synovcem Thomase Babingtona Macaulaye. Studoval na St John's College, studia dokončil roku 1833. Roku 1861 získal místo na katedře botaniky University of Cambridge. Roku 1866 se oženil s Annou Marií Walker.\n\nBabington byl členem několika vědeckých společností: Botanical Society of Edinburgh, Linnean Society of London , Geological Society of London, Královské společnosti (1851) a spoluzakládal Royal Entomological Society.\n\n\nEditoval Annals and Magazine of Natural History od roku 1842. Cambridgská univerzita uchovává jeho herbář a knihovnu.\n"}
{"id": "466404", "url": "https://cs.wikipedia.org/wiki?curid=466404", "title": "Borsippa", "text": "Borsippa\n\nBorsippa (sumersky \"Ba-ad-DUR-si-a-ab-ba\" nebo \"Badursiabba\" (dosl. «Roh moře»); akkad. 1)\"Barzipa\", 2)\"Tintir IIkum-KI\" (dosl. «Druhý Babylon»), 3) \"Kinnir\", \"Kinunir\" (dosl. «Místo Zápasu/Bitvy»), v současnosti naleziště Birs Nimrúd, Irák) bylo důležité sumerské starověké město. Leželo na obou stranách jezera asi 18 kilometrů jihozápadně od Babylónu, na východním břehu Eufratu.\nMísto se dnes nazývá \"Birs Nimrúd\", spojujíc tak naleziště s bájným biblickým Nimrodem. Místní zikkurat \"Věž Jazyka\", dnes jeden z nejnavštěvovanějších zachovalých zikkuratů, je v Talmudu a v arabské kultuře často spojován s biblickou babylonskou věží.\n\nZa vlády amoritských králů (Chamurappiho) byl patronem města akkadský bůh Tutu, později se poručnickým bohem města stal Nabu, \"syn\" velkého Marduka z Babylonu, což odpovídalo postavení Borsippy jako nižšího sesterského města vůči Babylonu.\n\nBorsippa je zmiňovaná, obvykle v souvislosti s Babylónem, v textech od období III. urské dynastie, přes seleukovské období až po rané islámské texty.\nBorsippa byla závislá na Babylonu a nikdy nebyla sídlem autonomní vlády. Od 9. století př. n. l. byla hraničním městem, na jih od ní bylo území chaldejských kmenů.\n\nNalezišti dominuje impozantní zřícenina městského zikkuratu \"E-Zibu\", zasvěcenému bohu Nabu, který byl obnažen při vykopávkách, jež začaly r. 1980 pod vedením týmu z rakouské Leopold-Franzens-Universität v Innsbrucku; rakouský tým byl přinucen k návratu domů v roce 2003.\nMnoho tabulek s klínopísmovými záznamy právních a správních předpisů a astronomických pozorování, které vznikly v Borsippě, se ztratilo na černém trhu. Nápis Nabukadnezara II., tzv. \"Borsippský nápis\", popisuje, jak Nabukadnezar obnovil chrám Nabu, \"chrám sedm sfér,\" za použití \"cihel z ušlechtilého lazuritu.\" Vše muselo být pokryto bohatou modrou glazurou, což jistě nabízelo nezapomenutelný pohled. Rakouští archeologové objevili, že Nabukadnezarův zikkurat zahrnoval i ruiny menší věže z druhého tisíciletí př. n. l. Po dokončení zikkurat dosáhl celkové výšky téměř 71 metrů, v sedmi terasách, a i jeho trosky se stále tyčí do obdivuhodných 53 metrů nad jinak dokonale plochou rovinou.\n\nJiž byly objeveny i některé klínopisné tabulky, ale archeologové stále doufají v nalezení chrámového archivu. Podle něj byly udělány některé kopie textů již nalezené v jiných lokalitách, takže případný nález by znamenal výrazné obohacení našich znalostí. Byl nalezen základní kámen zikkuratu, s nápisy které popisují Nabukadnezarův plán. Podle něj měl být borsippský zikkurat postaven ve stejném stylu jako babylonský - z toho se zachovaly pouze základy. Podle jiného nápisu Nabukadnezar prohlásil, že věž Nabuova chrámu se \"bude nebes dotýkat\".\n\n\n"}
{"id": "466405", "url": "https://cs.wikipedia.org/wiki?curid=466405", "title": "Carly Gullicksonová", "text": "Carly Gullicksonová\n\nCarly Gullicksonová (* 26. listopadu 1986, Cincinnati, Ohio) je americká profesionální tenistka. Její nejvyšší postavení na žebříčku WTA ve dvouhře bylo 123. místo (20. červenec 2009). Na turnajích okruhu WTA vyhrála 2 turnaje ve čtyřhře a v rámci série ITF 2 turnaje ve dvouhře a 16 ve čtyřhře. Dosud největším úspěchem je zisk titulu ve smíšené čtyřhře na grandslamu US Open 2009 společně s krajanem Travisem Parrottem, se kterým do turnaje nastoupili na divokou kartu od pořadatelů.\n\nJe dcerou bývalého hráče baseballové major league Billla Gullicksona.\n\n\n\n"}
{"id": "466408", "url": "https://cs.wikipedia.org/wiki?curid=466408", "title": "Anežka Francouzská (1171)", "text": "Anežka Francouzská (1171)\n\nAnežka Francouzská (1171 – po 1204) byla byzantská císařovna a francouzská princezna z dynastie Kapetovců.\n\nAnežka se narodila z třetího manželství francouzského krále Ludvíka VII. s Adélou ze Champagne. Anežčině matce se podařilo naplnit královu dlouholetou snahu o početí následníka 21. srpna 1165. Dlouze očekávaný Filip pojmenovaný po pradědečkovi se narodil po osmadvaceti letech od uzavření otcova prvního manželství a z tohoto důvodu byl nazýván \"Božím darem\". Ludvík VII. byl roku 1179 postižen záchvatem mrtvice, po kterém ochrnul a ztratil i schopnost vlády.\n\nAnežka se o velikonocích roku 1179 vydala na cestu do Byzantské říše, kde měla být provdána za svého vrstevníka Alexia Komnéna, jediného syna byzantského císaře. Sňatek byl domluven z iniciativy Alexiova otce Manuela, který doufal v navázání spojenectví se západní Evropou. Obřad proběhl 2. března 1180 a Anežka byla přejmenována na \"Annu\". Císař Manuel téhož roku zemřel a zanechal po sobě nesnadné dědictví. Četná vojenská tažení si vyžádala množství finančních i lidských zdrojů. Říše potřebovala silného panovníka, který by dokázal čelit vnějšímu ohrožení a zkonsolidoval by vyčerpanou císařskou pokladnu. Vládu převzala císařovna vdova Marie jako regentka za nezletilého syna.\n\nRoku 1183 došlo k násilnému převratu a vlády se zmocnil strýc mladého císaře Andronikos Komnenos. Neoblíbená regentka byla zavražděna a Alexius uvězněn. Zemřel po měsících věznění, kdy byl uškrcen.\n\nDvanáctiletá vdova Anežka se téhož roku stala znovu císařovnou, když byla provdána za vraha svého muže, který proslul neobyčejnou krutostí. Andronikus byl oproti své dětské nevěstě starcem nad hrobem a na byzantském trůnu se příliš neohřál. Byl svržen lidovým povstáním a po nepodařeném útěku s manželkou a s milenkou byl dopaden, vrácen do Konstantinopole a 12. září 1185 umučen k smrti.\n\nAnežce se podařilo manželův pád přežít a zřejmě i najít životní štěstí. Dle informací od západních kronikářů si okolo roku 1193 našla milence. Byl jím Theodore Branas, vojenský vůdce, který bojoval na severní hranici impéria. Vzali se až v létě 1204 na naléhání císaře Balduina I. Branas se nadále věnoval vojenské kariéře, poslední písemná zmínka je o něm z roku 1219, kdy Anežka již není zmiňována. Měli alespoň jednu dceru, která se provdala za Narjota z Toucy.\n"}
{"id": "466410", "url": "https://cs.wikipedia.org/wiki?curid=466410", "title": "Jiří Komorous", "text": "Jiří Komorous\n\nBrig. gen. JUDr. Jiří Komorous (* 28. prosince 1960 Plzeň) je český policista a současný ředitel Ochranné služby Policie České republiky.\n\nV roce 1983 vystudoval Právnickou fakultu Univerzity Karlovy v Praze. Od roku 1984 pracuje u policie. Přes obvodní úřad vyšetřování na Praze 9, přes pražský úřad vyšetřování se dostal na protinarkotické oddělení správy. V roce 1994 se stal ředitelem Národní protidrogové centrály. V roce 2004 spolu se zpěvákem Danielem Landou založil řád Ordo Lumen Templi. \n\nOd policie odešel na vlastní žádost počátkem toku 2009, kdy ho nahradil ve funkci Jakub Frydrych. Krátce po svém odchodu vydal své paměti o působení u protidrogové policie nazvanou \"Lovci smrti\". V červnu 2009 se stal náměstkem ministra vnitra Martina Peciny. Komorousovo jmenování kritizoval pro jeho bývalé styky s StB jiný bývalý dlouholetý policista Jan Kubice, který své výhrady neskrýval už v době, kdy byli oba aktivními policisty. Když totiž v roce 1987 usiloval o vstup do StB, označil se za \"„přesvědčeného internacionalistu, plně oddaného marxismu-leninismu“\" a vyjádřil naprostý souhlas s invazí vojsk Varšavské smlouvy do Československa v srpnu 1968.\n\nDne 8. května 2016 jej prezident Miloš Zeman jmenoval do hodnosti brigádního generála.\n\nJiří Komorous je věřící křesťan, konvertita, římský katolík.\n\n"}
{"id": "466418", "url": "https://cs.wikipedia.org/wiki?curid=466418", "title": "Barbora Kroužková", "text": "Barbora Kroužková\n\nBarbora Kroužková (* 6. září 1973 v Praze) je česká rozhlasová a televizní novinářka a moderátorka.\n\nVystudovala bakalářský obor politologie a mezinárodní vztahy a magisterský obor politologie na Fakultě sociálních věd Univerzity Karlovy v Praze. \n\nJejím současným a hlavním působištěm je Český rozhlas, kde nyní pracuje Barbora Kroužková externě na stanici ČRo1 Radiožurnál. V České televizi moderuje pořad \"Vedlejší efekty\" na stanici ČT24. V minulosti pracovala také na rozhlasové stanici Frekvence 1.\n\nNa Frekvenci 1 moderovala pořad \"Press klub\". V České televizi uváděla pořad \"21\" a \"Dobré ráno\". V roce 1995 také společně s Petrem Vichnarem moderovala mezinárodní televizní soutěžní soutěž \"Hry bez hranic\" (její předchůdkyně: Martina Adamcová, následovala ji Marcela Augustová).\n\n"}
{"id": "466419", "url": "https://cs.wikipedia.org/wiki?curid=466419", "title": "Anežka Francouzská", "text": "Anežka Francouzská\n\nAnežka Francouzská může být:\n\n"}
{"id": "466422", "url": "https://cs.wikipedia.org/wiki?curid=466422", "title": "Neprůstřelné sklo", "text": "Neprůstřelné sklo\n\nNeprůstřelné sklo je sklo s vysokou odolností proti nárazu vystřeleného projektilu. Používá se např. pro okna významných budov nebo automobilů, které chrání před ozbrojenými útoky a vzdoruje střelám i výbuchům. Dalším běžným místem použití jsou kabiny bitevních letadel a vrtulníků. Také se běžně využívá u přepážek finančních institucí, pošt a podobně. \n\nNeprůstřelná skla bývají vyrobena buď z polykarbonátů, nebo z vrstveného laminovaného skla. V tomto sendvičovém uspořádání dodávají tabule skla potřebnou tvrdost a laminovací folie, kterou jsou tyto tabule spojeny, zase pružnost. Tabule neprůstřelného skla má tloušťku více než 2,5 cm. \n\nJakékoliv takové sklo lze prostřelit projektily, které jejich pevnost překonají. Zasklení kabiny bitevního vrtulníku AH-64 Apache je kupříkladu odolné do ráže 12,7 mm. Předpokládá se ale, že nebude více zásahů do stejného místa. Krom toho se, zejména opakovanými zásahy, stává neprůstřelné sklo i dosti neprůhledným. \n"}
{"id": "466423", "url": "https://cs.wikipedia.org/wiki?curid=466423", "title": "Hlavní nádraží Podgorica", "text": "Hlavní nádraží Podgorica\n\nPodgorica hlavní nádraží (černohorsky: \"Подгорица Централна жељезничка станица\") je hlavní a nejdůležitější osobní nádraží v Podgorice, hlavním městě Černé Hory a zároveň nejvytíženější černohorská železniční stanice.\nNádraží se nachází v centru města na náměstí \"Trg golootočkih žrtava 7\" vedle Hlavního autobusového nádraží a je významným dopravním uzlem v zemi. Zajišťuje spojení jak s pobřežím a vnitrozemím Černé Hory, tak i se zahraničními městy.\n\nNejznámější spojka, vedoucí přes Podgoricu, je železniční trať Bělehrad - Bar spojující Černou Horu se Srbskem. Ta slouží pro vnitrostátní dopravu, kterou umožňují z důvodu krátké vzdálenosti pouze osobní vlaky. Zmíněná trať slouží též pro dopravu mezinárodní, kterou pravidelně zajišťuje denní rychlík \"Tara\" a jeden noční rychlík \"Lovćen\". V sezóně je ještě doplňují další dva noční rychlíky \"Auto voz\" a \"Panonija\" (stav rok 2013). Odbočuje zde také trať do černohorského města Nikšič, která byla nedávno elektrifikována. Na tuto trať Černohorské železnice chtějí nasadit v letošním roce zcela nové elektrické jednotky. Dále zde odbočuje železniční trať vedoucí do Albánie, ta je však v současnosti používána pouze pro nákladní dopravu. Bosna a Hercegovina získává s Podgoricou spojení, stejně jako Srbsko, prostřednictvím tratě Bělehrad - Bar, jelikož její desetikilometrová část tudy prochází a má zde několik zastávek. Nádraží je ve vlastnictví Černohorských železnic.\n\nNádraží celkově je hluboko pod evropskými standardy. Odbavovací hala je vybavena malou restaurací, několika novinovými stánky, malou pekárnou, lavičkami apod., avšak stáří tohoto zařízení jde na vybavení rozhodně poznat. Ovšem rozsáhlá rekonstrukce stanice je v nedohlednu.\n\nO současném stavu příjezdů a odjezdů vlaků informuje jeden analogový překlápěcí panel. Nádraží má bezbariérový přístup.\n"}
{"id": "466427", "url": "https://cs.wikipedia.org/wiki?curid=466427", "title": "Michael Bloomfield", "text": "Michael Bloomfield\n\nMichael John Bloomfield (* 16. březen 1959 Flint, Michigan) je vojenský letec a astronaut USA. Stal se 364. astronautem Země, v kosmu strávil při svých třech letech 32 dní. \n\nJe absolventem střední školy Lake Fenton High School ve městě Lake Fenton, pak se přihlásil k armádě, zvládl studium na vojenské akademii v Colorado Springs (ukončil roku 1981) a své studium ukončil po mnohaleté přestávce na univerzitě Old Dominion University v Norfolku. \n\nSloužil u armády jako vojenský letec, dva roky na základně v Německu, jinak v USA. Oženil se s Lori Ann Millerovou. V roce 1995 se přihlásil k NASA, v Houstonu absolvoval v letech 1995–1996 výcvik a byl zařazen mezi jednotku astronautů. U NASA zůstal do roku 2007.\n\nV letech 1997 až 2002 absolvoval tři lety v raketoplánu do vesmíru na orbitální stanice Mir, resp.ISS.\n\n\n"}
{"id": "466430", "url": "https://cs.wikipedia.org/wiki?curid=466430", "title": "Dermot Mulroney", "text": "Dermot Mulroney\n\nDermot Mulroney (* 31. října 1963 Alexandria, Virginie, USA) je americký herec a hudebník, exmanžel herečky Catherine Keenerové a bratr herce Kierana Mulroneye.\n\nPůvodně chtěl být hudebníkem, hrál na několik hudebních nástrojů a vystupoval se školním orchestrem, ale nakonec zvítězilo herectví, snad zásluhou jeho matky, která se také věnovala herectví. Svá univerzitní studia hudby a filmu ukončil v roce 1985 a začal nejprve hrát drobné a vedlejší role v televizních filmech, často se jednalo o romantické filmy. První významnější roli ve filmu obdržel v roce 1988 ve westernovém snímku \"Mladé pušky\". Mezi hollywoodské herecké hvězdy jej zařadil snímek \"Svatba mého nejlepšího přítele\" z roku 1997, kde si zahrál po boku Cameron Diazové a Julie Robertsové.\n\nHudbě se věnuje i nadále, pravidelně vystupuje jako houslista a mandolinista.\n\n"}
{"id": "466432", "url": "https://cs.wikipedia.org/wiki?curid=466432", "title": "Postova věta", "text": "Postova věta\n\nPostova věta popisuje v teoretické informatice vztah mezi rekurzivitou a rekurzivní spočetností. Říká, že množina \"M\" je rekurzivní právě tehdy, pokud jsou jak \"M\", tak její doplněk rekurzivně spočetné. Je pojmenována podle Emila Posta.\n\n"}
{"id": "466434", "url": "https://cs.wikipedia.org/wiki?curid=466434", "title": "Nakladatelství Lidové noviny", "text": "Nakladatelství Lidové noviny\n\nNLN, s.r.o., neoficiálně Nakladatelství Lidové noviny, je české nakladatelství specializující se především na vydávání knih z oborů historie, sociálních a přírodních věd a jazykovědy. Vydává také životopisy a beletrii. V produkci nakladatelství vychází také kulturně historická revue Dějiny a současnost. \n\nNakladatelství vydává knihy ve více než dvou desítkách edic. Mezi kmenové autory nakladatelství patří (případně patřili) např. Tomáš Halík, Dušan Třeštík a Josef Žemlička. \n\nVydávané edice:\n\n"}
{"id": "466435", "url": "https://cs.wikipedia.org/wiki?curid=466435", "title": "Master and Commander", "text": "Master and Commander\n\nMaster and Commander může znamenat:\n\n"}
{"id": "466437", "url": "https://cs.wikipedia.org/wiki?curid=466437", "title": "Rusko-švédské války", "text": "Rusko-švédské války\n\nRusko-švédské války zahrnují více válek probíhající mezi Ruskem a Švédskem:\n\n"}
{"id": "466442", "url": "https://cs.wikipedia.org/wiki?curid=466442", "title": "Rupert Everett", "text": "Rupert Everett\n\nRupert Everett, celým jménem Rupert James Hector Everett (* 29. května 1959 Norfolk, Anglie, Spojené království) je britský herec a zpěvák.\n\nSvoji hereckou kariéru zahájil v Glasgowě jako divadelní herec, u filmu začínal v 80. letech účinkováním v televizních filmech a seriálech. Mezi jeho nejvýrazněkší role z těch let patří snímek \"Another Country\" z roku 1984, o rok později snímek \"Král Artur\" a \"Tanec s cizincem\" režiséra Mika Newella. S Bobem Dylanem si zahrál v muzikálu \"Hearts of Fire\" z roku 1987, s Ornellou Muti pak v témže roce ve snímku \"Kronika ohlášené smrti\". V devadesátých letech pak např. ve snímcích \"Dellamorte Dellamore\" a \"Šílenství krále Jiřího\" z roku 1994. V roce 1997 pak po boku Cameron Diazové a Julie Robertsové ve snímku \"Svatba mého nejlepšího přítele\". V roce 1998 účinkoval v oscarovém filmu \"Zamilovaný Shakespeare\". V roce 1999 vystupoval ve snímku \"Sen noci svatojánské\" po boku Kevina Klina a Michelle Pfeifferové. V roce 2000 hrál se svojí osobní přítelkyní Madonnou ve filmu \"Příští správná věc\".\n\nVěnuje se i dabingu, svůj hlas propůjčil postavě Prince Krasoně ze 2. s 3. dílu Shreka.\n\nV roce 2019 se objevil v hlavní roli v novém italském seriálu televize Rai Jméno Růže.\n\nPatrně díky své neskrývané homosexuální orientaci je považován za nevázaného bouřliváka a buřiče. Tuto svoji image rád udržuje různými nepříliš lichotivými výroky na adresu různých známých osobností, např. na adresu zesnulého Michaela Jacksona nebo Baracka Obamy.\n\n"}
{"id": "466444", "url": "https://cs.wikipedia.org/wiki?curid=466444", "title": "Master and Commander (hodnost)", "text": "Master and Commander (hodnost)\n\nMaster and Commander byla námořní hodnost, která se používala v britském válečném námořnictvu v osmnáctém století. Byla to hodnost nižší než hodnost kapitána a udělovala se velitelům menších, tzv. nezařazených lodí (angl. \"unrated\"). Hodnost byla dočasná, po dobu pověření velením (angl. \"commision\") a byla udělována poručíkům. Do češtiny ji lze volně přeložit jako velitel šalupy (válečná šalupa, angl. \"sloop-of-war\"). Roku 1794 byl její název zkrácen na \"Commander = \"komandér\".\"\n\n"}
{"id": "466445", "url": "https://cs.wikipedia.org/wiki?curid=466445", "title": "Martin Fendrych", "text": "Martin Fendrych\n\nMartin Fendrych (* 10. ledna 1957 Praha) je český novinář a spisovatel, bývalý politik.\n\nVystudoval gymnázium, studium Fakulty strojní ČVUT nedokončil a do roku 1989 vykonával nekvalifikované práce. Po roce 1989 působil jako mluvčí federálního ministra vnitra Jána Langoše či jako náměstek ministra vnitra Jana Rumla (ODS), s nímž se znal již z minulosti, kdy společně navštěvovali přednášky filozofa Milana Machovce a také z činnosti na samizdatovém časopisu \"Vokno\". V roce 1992 také kandidoval v parlamentních volbách za Občanskou demokratickou alianci (ODA).\n\nPoté byl redaktorem týdeníku \"Respekt\", kde v roce 1998 krátce zastával funkci šéfredaktora. Působí jako komentátor Aktuálně.cz a deníku \"Insider\".\n\nJe ženatý a má čtyři děti.\n\n\n"}
{"id": "466455", "url": "https://cs.wikipedia.org/wiki?curid=466455", "title": "Lower East Side", "text": "Lower East Side\n\nLower East Side je čtvrť v jihovýchodní části Manhattanu v New Yorku. Je zhruba ohraničena Allen Street, E. Houston, Essex Street, Canal Street, Eldridge Street, E. Broadway a Grand Street. Je to tradičně přistěhovalecká, dělnická čtvrť.\n\nLower East Side hraničí na jihu a na západě s čínskou čtvrtí, na severu hraničí s East Village.\n\nJako jedna z nejstarších čtvrtí města, má Lower East Side mnoho obyvatel nižších společenských tříd, jsou to většinou imigranti. Žije zde mnoho Poláků, Italů, Ukrajinců a mnoho dalších etnik, ale jednou mělo značné německé obyvatelstvo a bylo známé jako Little Germany.\n\nLover East Side také bylo dobře známé jako jedno z center židovské kultury.\n"}
{"id": "466457", "url": "https://cs.wikipedia.org/wiki?curid=466457", "title": "CSKB-Progress", "text": "CSKB-Progress\n\nCSKB-Progress, plným názvem Federální státní jednotný podnik Státní vědeckovýrobní raketové a kosmické středisko CSKB-Progress ( je ruský podnik raketového a kosmického průmyslu sídlící v Samaře, který vznikl roku 1996 sloučením dvou samarských organizací – Ústřední specializované konstrukční kanceláře (CSKB) a závodu Progress.\n\nHlavní složkou výrobního programu podniku jsou nosné rakety rodiny R-7 verzí Molnija-M, Sojuz-U, Sojuz-FG a Sojuz-2. Dále podnik staví umělé družice Země typů Foton-M, Bion-M a Resurs DK, v devadesátých letech také Resurs F1 a Resurs F1M.\n\nZávod byl založen poruštělým Němcem J. Mellerem v Moskvě roku 1894. Původně jako dílna na opravy kol, později byl přejmenován na Závod Duks a vyráběl kola, motocykly, drezíny, automobily, motorové saně a balóny, od roku 1909 i letadla.\n\nDne 19. února 1919 byl podnik přejmenován na Státní letecký závod č. 1 (), do roku 1959 nesl závod stalinovo jméno. Do Velké vlastenecké války továrna vyráběla letadla mnoha typů (I-1, I-2, I-3, I-15, I-150, R-1, R-5, MiG-3). Dne 19. května 1939 byla úspěšně vypuštěna dvoustupňová raketa (první na světě) R3 vyrobená v podniku. Dne 31. prosince 1940 byl podnik za výborné výsledky ve zbrojní výrobě vyznamenán Leninovým řádem.\n\nPo začátku Velké vlastenecké války byl závod evakuován do Kujbyševa (nyní Samara) a 8. října na novém místě zahájil výrobu. Během čtyř válečných let pracovníci továrny vyrobili 11 863 letadel Il-2, 1 225 Il-10 a 3 122 MiG-3. Dne 2. července 1945 byl podnik opět vyznamenán, nyní Řádem rudého praporu.\n\nV srpnu 1946 byla zahájena výroba proudových letadel typu MiG-9 (první desetikusová série byla hotová k listopadovému výročí VŘSR), celkem bylo vyrobeno do roku 1948 604 stíhacích MiGů-9. V letech 1949 – 1953 závod vyrobil 713 stíhačů MiG-15, v letech 1952 – 1953 i 392 MiGů-17. Roku 1953 podnik také vyrobil 50 kusů bombardérů Il-28, v letech 1954 – 1960 závod produkoval dálkové bombardéry Tu-16, celkem v počtu 545 kusů.\n\nCelkem v letech 1909 – 1960 pracovníci závodu vyrobili přes 42 tisíc letadel 90 různých typů a modifikací.\n\nV lednu 1958 rozhodla sovětská vláda o zahájení sériové výroby rakety R-7, familiérně nazývané „semjorka“ (, tedy sedmička), na závodě. Tímto rozhodnutím podnik změnil obor produkce z výroby letadel na raketovou, což vyvolalo potřebu radikální reorganizace chodu výroby, založení nových provozů a růst náročnosti přípravy dělníků i technických pracovníků. Organizaci prací a technické vedení řídili ředitel závodu Viktor Litvinov a zástupce hlavního konstruktéra OKB-1 Dmitrij Kozlov, přeložený do Samary. Roku 1961 byl závod přejmenován na závod Progress.\n\nPrvní balistická raketa R-7 vyrobená v Samaře byla vypuštěna z Bajkonuru 17. února 1959, další rakety závodu byly zařazeny do výzbroje nově vzniklých Raketových vojsk strategického určení. Vojáci záhy R-7 nahradili modernějšími typy, raketa však byla široce používána jako kosmický nosič. Rakety rodiny R-7 se staly základem produkce závodu na další desetiletí, postupně ve variantách R-7, R-7A, Vostok-M, Molnija, Molnija-M, Sojuz. Varianty „semjorky“ jsou nejpoužívanějšími ruskými nosiči – do 1. srpna 2009 bylo uskutečněno 1692 startů (bez vojenských variant R-7 a R-7A).\n\nZačátkem 60. let byly v Progressu krátce vyráběny též rakety R-9A. Od poloviny 60. let do roku 1974 závod rovněž vyráběl rakety N-1 určené pro sovětský lunární program. U rakety Eněrgija podnik zhotovoval centrální blok a odpovídal za celkovou montáž rakety.\n\nV červenci 1959 byl v zájmu hladké výroby a pozdější modernizace produkovaných raket na závodě zorganizováno konstrukční oddělení č. 25, které bylo součástí OKB-1. O rok později bylo oddělení reorganizováno v Filiálku č. 3 OKB-1 a bylo pověřeno vedením všech konstrukčních prací souvisejících s raketou R-7.\n\nOd roku 1964 se Filiálka č. 3 OKB-1 převzala zodpovědnost za vývoj špionážních fotografických družic řady Zenit a později Jantar, Fram a Resurs různých modifikací. Od roku 1968 z vlastní iniciativy přistoupila k realizaci projektů civilního využití jimi vyvíjených družic. Od začátku 70. let byly konstrukční kanceláří zkonstruovány a závodem Progress stavěny vědecké družice řady Bion, využívané pro biologické experimenty Institutu lékařsko-biologických problémů.\n\nV červnu 1974 získala kancelář samostatnost pod názvem Ústřední specializovaná konstrukční kancelář (CSKB, ). Ředitelem a hlavním (od července 1983 generálním) konstruktérem byl i nadále Dmitrij Kozlov.\n\nOd roku 1983 byly v Samaře konstruovány a vyráběny také družice Foton určené k výzkumu technologických vlastností materiálů a biotechnologickým experimentům.\n\nV dubnu 1996 byla konstrukční kancelář CSKB a závod Progress sjednoceny ve státní vedeckovýrobní raketové a kosmické středisko CSKB-Progress. Roku 2003 byl generálním konstruktérem CSKB-Progress jmenován Alexandr Nikolajevič Kirilin, Dmitrij Kozlov odevzdal vedení závodu a stal se čestným generálním konstruktérem.\n\nV současnosti podnik vyrábí nosné rakety rodiny Sojuz používané pro vynášení umělých družic Země, vesmírných sond a posádek i nákladů pro Mezinárodní vesmírnou stanici. Dále podnik staví družice určené pro dálkový průzkum Země a pro fotografickou rozvědku.\n\nOd roku 1994 probíhal vývoj Sojuzu-2, nové modifikace rakety Sojuz. První start nového nosiče proběhl v listopadu 2004.\n\nOd roku 2003 se podnik společně s dalšími ruskými a francouzskými účastníky podílí na programu startů raket Sojuz ST z kosmodromu Kourou ve Francouzské Guyaně. Pro Sojuzy byla vybudována startovací rampa a nezbytná infrastruktura, první strart je naplánován na duben 2010.\n\nOd roku 2008 podnik zpracovává projekt lehké nosné rakety Sojuz-1 s použitím motorů NK-33 (původně vyrobených pro raketu N-1), první start se předpokládá roku 2011. Roku 2009 podnik vyhrál tendr Roskosmosu na vývoj nového nosiče Rus-M, určeného pro vynášení nové generace pilotovaných kosmických lodí.\n\n\n\n\n\nCSKB-Progress měl několik let vlastního kosmonauta, Olega Kononěnka. Ten zahájil výcvik červnu 1996, už v lednu 1996 byl rozhodnutím ředitele Roskosmosu přeložen do oddílu RKK Eněrgija.\n\nó\n"}
{"id": "466458", "url": "https://cs.wikipedia.org/wiki?curid=466458", "title": "Edmund Kirsch", "text": "Edmund Kirsch\n\nEdmund Kirsch (16. listopadu 1866, Brno – 8. ledna 1954, Praha ) byl český podnikatel.\n\nNarodil se v roce 1866 v Brně. Jeho otec byl ředitelem jedné moskevské továrny a mladý Edmund tam proto strávil část dětství. V rodném Brně pak studoval textilní školu a po absolvování školy ho jeho strýc Edmund Pintner povolal na praxi do textilní firmy Vonwiller a spol. v Žamberku.\n\nKoncem 70. let 19. století studoval na koleji v Dánsku, odkud pocházel jeho zvyk psát si všechny své denní poznámky v dánštině. Kromě češtiny a dánštiny uměl ještě německy, anglicky, francouzsky a rusky.\nPo dokončení studií v Dánsku se roku 1885 vrátil do Žamberka, kde se aktivně podílel na kulturním životě města.\n\n\n"}
{"id": "466460", "url": "https://cs.wikipedia.org/wiki?curid=466460", "title": "Korunní země", "text": "Korunní země\n\nHabsburská monarchie se členila na různě velké územní celky, označované jako korunní země (německy Kronland, pl. Kronländer). Jednalo se o regiony, které habsburská panovnická dynastie získala pro rakouskou korunu v průběhu staletí a panovali v nich ve formě personální unie. \n\nTyto celky požívaly v různých dobách různou míru autonomie s vlastními zemskými sněmy, na rozdíl od moderních členských států různých federací však neměly zemské vlády a jejich obyvatelé neměli žádné vlastní zemské občanství. V čele jednotlivých zemí stáli zemští hejtmani nebo místodržitelé, předsedající zemským správním orgánům. Každá země používala také vlastní zemské symboly.\n\nTradiční zemské sněmy, které byly do roku 1848 orgány stavovského zastoupení, byly po revoluci z roku 1848 císařskou vládou zrušeny a teprve roku 1860 svolány v nové formě. Nyní už jen část členů zemských sněmů měla své postavení zaručena, zatímco zbytek byl volen. Po rakousko-uherském vyrovnání z roku 1867 byla ústava habsburské monarchie vytvořena na novém základě, přičemž Uhersko již nadále nebylo pouhou korunní zemí, ale už víceméně státem.\n\nPředlitavsko sestávalo ze sedmnácti korunních zemí rakouských. \n\nZalitavsko tvořily tři celky. \n\nS rozpadem Rakouska-Uherska na konci první světové války se korunní země na území moderního Rakouska transformovaly ve spolkové země; Čechy, Morava a Slezsko se na základě tradičního historického členění staly zeměmi i v nově vzniklém Československu, zatímco ostatní korunní země byly jako správní celky v nově vzniklých nástupnických státech obvykle záhy zrušeny (Bukovina, Gorice a Gradiška, Halič, Istrie, Kraňsko, Terst).\n"}
{"id": "466461", "url": "https://cs.wikipedia.org/wiki?curid=466461", "title": "DNA polymeráza III", "text": "DNA polymeráza III\n\nDNA polymeráza III (Pol III) je asi nejvýznamnější DNA polymeráza bakterií. Je spolu s helikázou a primázou zásadní pro průběh bakteriální replikace DNA. Je rychlá, efektivní a dostatečně přesná. Tato DNA polymeráza se u \"E. coli\" skládá ze 17 podjednotek a obsahuje deset odlišných druhů polypeptidů. Nejvýznamnější z nich je alfa podjednotka, která je z enzymatického hlediska schopná právě polymerizační aktivity. Epsilon podjednotka zase např. umožňuje opravu DNA. Beta podjednotka je svírací protein.\n"}
{"id": "466462", "url": "https://cs.wikipedia.org/wiki?curid=466462", "title": "Pol III", "text": "Pol III\n\nPol III může znamenat:\n"}
{"id": "466466", "url": "https://cs.wikipedia.org/wiki?curid=466466", "title": "Replikační počátek", "text": "Replikační počátek\n\nReplikační počátek (též označovaný jako ori podle slova \"origin\") je místo na DNA, kde začíná replikace. Jedná se obecně o krátkou signalizační sekvenci DNA. Bakterie mají obvykle na své kruhové molekule DNA pouze jeden replikační počátek, eukaryota jich mají mnohem více. Například kvasinka jich má údajně 400, myš 2 500. Část DNA replikovaná z jednoho replikačního počátku se označuje jako replikon.\n\n"}
{"id": "466470", "url": "https://cs.wikipedia.org/wiki?curid=466470", "title": "Keith Flint", "text": "Keith Flint\n\nKeith Charles Flint (17. září 1969, Redbridge, Londýn – 4. března 2019, Great Dunmow, Essex) byl britský zpěvák, tanečník a člen elektronické hudební skupiny The Prodigy.\n\nV začátcích \"The Prodigy\" působil jako tanečník, dokud se nerozhodl pro úplnou změnu image. Dlouhé vlasy si dal zkrátit a začal nosit jedinečný účes ve tvaru dvou punkových „kohoutů“, přičemž střed jeho hlavy zůstal vyholený. Skladba \"Firestarter\", ke které sám napsal text, se stala ikonou a tváří The Prodigy.\n\nJeho první sólový projekt se nazýval \"Flint\". Byla to skupina se čtyřmi členy: Keith jako zpěvák, Jim Davies jako kytarista a Kieron Pepper s Tony Howlettem jako hráči na bicí. První (limitovaný) singl byl „\"Asteroids\"“, avšak první oficiální singl nesl název „\"Aim 4\"“, který byl vydaný v červenci 2003. Videoklip k singlu režíroval Jonas Åckerlund, který dělal i klip ke skladbě „\"Smack My Bitch Up\"“ od The Prodigy. Později se skupina kvůli neúspěchu rozhodla skončit, ale zanechala po sobě nevydané album \"Device #1\" s deseti skladbami.\n\nPozději měl Keith sólový projekt pod názvem \"Clever Brains Fryin\" (CBF). První vystoupení měli v červenci 2004 na festivalu Global Gathering. Poté, co The Prodigy vydali album \"Their law\" a vydali se na následné turné, přestal Keith se svým projektem CBF vystupovat.\n\n4. března 2019 spáchal sebevraždu. Nedlouho předtím ho opustila jeho manželka, japonská DJka Mayumi Kai, se kterou se v roce 2006 oženil. Krátce po rozchodu s manželkou upadl Flint do těžkých depresí.\n"}
{"id": "466471", "url": "https://cs.wikipedia.org/wiki?curid=466471", "title": "Seagram Building", "text": "Seagram Building\n\nSeagram Building je mrakodrap v New York City na manhattanském Midtownu. Nachází se na bulváru Park Avenue mezi 52. a 53. ulicí. Stavba byla navržena německým architektem Ludwigem Miesem van der Rohem ve spolupráci s Philipem Johnsonem. Má 38 podlaží, výšku 157 metrů a k dokončení došlo v roce 1958.\n\nTato stavba vznikla ve stylu funkcionalismu a měla velký vliv na americkou architekturu. Šlo o jeden z prvních mrakodrapů, který měl celoskleněnou fasádu. Jedním z charakteristických rysů funkcionalismu bylo vyjádřit či formulovat konstrukce budov externě. Seagram Building, stejně jako prakticky všechny velké soudobé stavby, byla postavena z ocelového rámu. K jeho konstrukci bylo použito 1500 tun bronzu.\n\nPo dokončení budovy se stalo Seagram Building jedním z nejdražších mrakodrapů své doby, zejména díky použití kvalitních materiálů a drahému vnitřnímu vybavení včetně bronzu, travertinu a mramoru. Interiér byl navržen tak, aby byla zajištěna soudružnost s venkovními prvky.\n\nSeagram Building inspiroval tvůrce české budovy Strojimportu v Praze na Vinohradech, postavené roku 1971.\n"}
{"id": "466473", "url": "https://cs.wikipedia.org/wiki?curid=466473", "title": "Mistrovství světa v házené mužů o 11 hráčích 1948", "text": "Mistrovství světa v házené mužů o 11 hráčích 1948\n\n2. mistrovství světa v házené o jedenácti hráčích proběhlo ve dnech 3. – 6. června ve Francii.\n\nMistrovství se zúčastnilo dvanáct mužstev. Hrálo se systémem play off. Mistrem světa se stala reprezentace Švédska. Ve Francii se hrálo až od semifinále.\n\n\n Švédsko – Dánsko 11:4\n\n6. června 1948 – Paříž\n\n Švýcarsko – Francie 21:4\n\n6. června 1948 – Paříž\n\n1. Švédsko \n\nTrenér: Curt Wadmark\n\n2. Dánsko\n3. Švýcarsko\n\n\n"}
{"id": "466475", "url": "https://cs.wikipedia.org/wiki?curid=466475", "title": "Valtr Komárek", "text": "Valtr Komárek\n\nValtr Komárek (10. srpna 1930 Hodonín – 16. května 2013 Praha) byl český ekonom, prognostik a politik, od března 2011 čestný předseda České strany sociálně demokratické, aktivní účastník sametové revoluce v roce 1989, 1. místopředseda vlády národního porozumění, poslanec Federálního shromáždění a volební lídr ČSSD ve volbách roku 1992. Je označován za jednu z klíčových postav listopadových událostí i polistopadové politiky a ekonomiky.\n\nNarodil se v Hodoníně v židovské rodině. Jeho rodiče zemřeli za druhé světové války v koncentračním táboře, Valtr Komárek byl zachráněn díky pěstounům a unikl holokaustu. Po válce se stal členem Komunistické strany Československa.\n\nVystudoval Ekonomický institut v Moskvě, v 60. letech 20. století působil ve Státní plánovací komisi i v ekonomické sekci politbyra ÚV KSČ. V letech 1964 až 1967 působil na Kubě jako poradce Ernesta Che Guevary. V roce 1968 patřil mezi ekonomy, kteří se podíleli na přípravě ekonomických reforem tzv. pražského jara. Od počátku roku 1968 byl generálním sekretářem Hospodářské rady ČSSR, v níž setrval do roku 1971, kdy byl pro své reformní postoje odvolán a převeden na Federální cenový úřad.\n\nPostupně se vracel na vyšší odborné posty. Od roku 1978 jako výzkumný pracovník v Ekonomickém ústavu ČSAV. Od roku 1984 byl ředitelem Prognostického ústavu ČSAV, kde vytvořil tým zpracovávající návrhy možných změn, jehož členy a spolupracovníky byli četní později polistopadoví politici, například Václav Klaus, Miloš Zeman (ten sem ovšem nastoupil až po revoluci), Karel Dyba, Tomáš Ježek, Vladimír Dlouhý, Miloslav Ransdorf atd.\n\nV listopadu 1989 spolupracoval s Občanským fórem a 10. prosince 1989 se stal prvním místopředsedou tzv. vlády národního porozumění premiéra Mariána Čalfy (od dubna 1990 místopředseda vlády). Vládní post zastával do června 1990. Zpočátku patřil mezi nejpopulárnější ekonomické ministry vlády, ale byl kritizován pravicovějšími ministry a ztrácel vliv. Po volbách v roce 1990 již do vlády nebyl zařazen.\n\nNásledně působil jako zákonodárce. Ve volbách roku 1990 zasedl do Sněmovny lidu (volební obvod Středočeský kraj) za OF. Po rozkladu Občanského fóra v roce 1991 přešel do Klubu poslanců sociálně demokratické orientace. Od roku 1991 byl členem ČSSD. Patřil do skupiny politiků Občanského fóra, které v letech 1991–1992 oslovila sociální demokracie. Mandát obhájil ve volbách roku 1992, nyní již za ČSSD. Byl volebním lídrem strany a ve volební kampani se vymezoval proti ekonomické reformě v podání Václava Klause. Ve Federálním shromáždění setrval do zániku Československa, přičemž způsob rozdělení společného státu kritizoval.\n\nPo zániku Československa (a zrušení Prognostického ústavu ČSAV) se stáhl z veřejného života.\n\nOd března 2011 zastával funkci čestného předsedy České strany sociálně demokratické. Jeho syn Martin Komárek (nar. 1961) je novinář a politik.\n\nZemřel po komplikacích po operaci srdce 16. května 2013 v Praze. Prezident Miloš Zeman a další politické osobnosti označili jeho úmrtí za velkou ztrátu pro českou společnost.\n\n\n\n\n\n"}
{"id": "466477", "url": "https://cs.wikipedia.org/wiki?curid=466477", "title": "Číhalka pospolná", "text": "Číhalka pospolná\n\nČíhalka pospolná (\"Atherix ibis\") je druh hmyzu z řádu dvoukřídlých (Diptera). Dříve byla zařazována do čeledi číhalkovitých (Rhagionidae), v současnosti je v samostatné čeledi Athericidae. V Česku je chráněná zákonem jako ohrožený druh.\n\nDospělá číhalka pospolná je moucha se štíhlým nebo robustním tělem a dlouhýma nohama, které mají zahrocenou ostruhu na střední a zadní části holeně. Abdominální hřbetní štítky jsou příčně páskované, někdy s rozsáhlým světlým vzorem u samic. Krátká tykadla číhalky jsou tříčlánková, vztyčená, poslední segment je větší a není prstencový. Oči se u samců téměř stýkají zatímco u samic jsou široce oddělené. U kousacího ústrojí jsou maxilární palpy 1 nebo 2 článkové, vibrissy nejsou přítomné. Křídla s diskovitými články jsou relativně velká s víceméně odlišnými tmavými vzory.\n\nVodní larvy jsou obdařeny páry panožek na břišních segmentech 1 – 7. Dva hřbetní a dva boční vzdušnicové výstupky jsou vyvinuté na břišních segmentech 2 – 7. Larvy mají dlouhé masité filamenty, sahají od zadního konce, a krátké filamenty, která vyčnívají z každé strany každého břišního článku. Od larv ovádů, kterým se podobají, se odlišují nápadnými panožkami na zadečku.\n\nČíhalka pospolná je mozaikovitě rozšířena po celé Evropě. Původně byla také rozšířena po celém území České republiky. V současnosti je v nížinách téměř vyhubena a v horách je vzácná. Mezi místa, kde lze tento hmyz dosud nalézt, patří Šumava a Novohradské hory.\n\nSvým vývojem je tento druh vázán na čistou vodu, která má kvalitu vody pitné.\n\nZ biologického hlediska se jedná o velice zajímavý druh. Vyznačuje se totiž velmi neobvyklým způsobem rozmnožování. Oplozené samice se slétají na jakási „shromaždiště“ nad vodou (převislé kameny, větve, most), kde vytváří velké roje. Roje mají tvar a velikost zhruba vlaštovčího hnízda a v přírodě se s nimi můžeme setkat od června do srpna. Jeden roj může obsahovat až několik set jedinců. Přilétající samice po nakladení vajíček v roji hynou a na jejich mrtvá těla stále sedají další samice. Tak se vytvoří shluk mrtvých samic a vajíček.\n\nVylíhlé larvy se pak živí těly uhynulých samic a postupně padají do vody. Dále se pak vyvíjejí ve vodě, kde vedou dravý způsob života. Vývoj ve vodě pak trvá dva roky.\n\nČíhalka pospolná patří mezi ohrožené druhy, uvedené v Červené knize ohrožených druhů České republiky. Hrozí ji vymizení a její přežití je nepravděpodobné, pokud budou nadále trvat příčiny jejího ohrožení.\n\nČíhalky pospolné jsou vázány na čistou vodu a díky vlivu znečištění některých toků z mnoha míst zmizely. Lokální ohrožení může nastat likvidací rojů, to se však často nestává.\n\nJediným možným způsobem ochrany je ochrana celých povodí před znečištěním.\n\n"}
{"id": "466480", "url": "https://cs.wikipedia.org/wiki?curid=466480", "title": "Vulkán (planeta)", "text": "Vulkán (planeta)\n\nVulkán je hypotetická planeta, o které se v 19. století předpokládalo, že obíhá kolem Slunce uvnitř dráhy Merkuru. Důvodem, proč byla tato planeta hledána, byly nevysvětlitelné nesrovnalosti v oběžné dráze Merkuru. Ty jsou v současnosti vysvětleny obecnou teorií relativity.\n\nFrancouzský matematik Urbain Le Verrier, který se již dříve podílel na objevení Neptunu pomocí rozboru poruch v oběžné dráze Uranu, se tyto nesrovnalosti v případě Merkuru v roce 1860 pokusil vysvětlit právě existencí této hypotetické planety. Záhy poté několik pozorovatelů skutečně objevilo téměř dvacet nových objektů, o kterých se do té doby předpokládalo, že unikaly pozornosti kvůli přílišné blízkosti ke Slunci. Samotný Le Verrier svou domněnku založil na pozorování jednoho amatérského astronoma, podle jehož zápisu spočítal oběžnou dobu Vulkánu na 19 dní. \n\nBěhem úplného zatmění Slunce v roce 1860 proběhla rozsáhlá pátrací akce, během které se ale na žádný podezřelý objekt nenarazilo. K úspěšnému pozorování došlo až 4. dubna 1875, kdy se skvrnu procházející přes sluneční kotouč podařilo dokonce vyfotografovat. Navíc k přechodu došlo pouhý den poté, kdy byl podle předpokládané oběžné dráhy dříve předpovězen. Při zatmění v roce 1878 bylo pozorováno dokonce několik zářících objektů v blízkosti Slunce. V tomto případě šlo ale nejspíše o dvě hvězdy. V dalších letech docházelo k dalším zatměním, vylepšovala se pozorovací technika, ale k žádným dalším objevům nedošlo. \n\nExistence odchylek v dráze Merkuru je v současnosti vysvětlena obecnou teorií relativity. Pozdější zkoumání prostoru uvnitř dráhy Merkuru dokonce potvrdila, že se v tomto prostoru nenacházejí ani žádné větší planetky, jen několik objektů, které dráhu Merkuru kříží.\n\n\n"}
{"id": "466495", "url": "https://cs.wikipedia.org/wiki?curid=466495", "title": "Nezávislý stát Černá Hora", "text": "Nezávislý stát Černá Hora\n\nNezávislý stát Černá Hora oficiálně Království Černá Hora (srbsky: \"Краљевина Црна Гора\",\"Kraljevina Crna Gora\") byl protektorát a loutkový stát existující v době druhé světové války resp. v letech 1941-1944. Nejdříve byl loutkou fašistické Itálie, později po její kapitulaci v roce 1943 Třetí říše.\n\nNezávislý stát Černá Hora se rozkládal na většině území dřívějšího Království Černá Hora existujícího v letech 1910-1918 a na většině území srbského Sandžaku. Nezahrnoval však (opět) území okolo Kotorského zálivu (Boky Kotorske) a také okrajové Albánci obývané oblasti jež byly součástí Itálií kontrolovaného Albánského království.\n\nPo nacistickým Německem a fašistickou Itálií uskutečněné invazi do Jugoslávie Jugoslávská královská armáda 17. dubna 1941 kapitulovala a Jugoslávie přestala existovat a rozpadla se na několik celků. V samotné Černé Hoře, okupované jednotkami fašistické Itálie, byl pod vedením Sekuly Drljeviće, vůdce černohorských federalistů v Království Jugoslávie, ustaven Provizorní správní komitét Černé Hory, který kolaboroval s fašistickou Itálií. 5. května 1941 byl komitét rozpuštěn a nahrazen Černohorskou radou, což mělo zakrýt italskou okupaci a vytvořit v Černé Hoře polonezávislý protektorát. Italský fašistický režim viděl v Černé Hoře budoucí součást Velké Itálie, k níž mělo patřit jadranské pobřeží táhnoucí se do severního Řecka, a kde by bylo místní obyvatelstvo asimilováno Italy.\n\nNávrh na obnovení Černé Hory jako monarchie (byť ne zcela samostatné) pocházel od italského krále Viktora Emmanuela III. jenž byl ovlivněn svou ženou Elenou, která byla dcerou posledního černohorského panovníka Nikoly I.. A tak tedy pověřil Mussoliniho vytvořením nezávislého černohorského království. Proti tomu však byl chorvatský vůdce fašistů Ante Pavelić a albánští vůdci, kteří si chtěli rozdělit území Černé Hory mezi sebou. Obnovené Království Černá Hora vzniklo pod fašistickou kontrolou, když se Krsto Zrnov Popović vrátil roku 1941 ze svého exilu v Římě, aby se pokusil vést stranu Zelenaši ( \"zelená\" strana), která podporovala obnovu nezávislé černohorské monarchie.\n\nČerná Hora se sice stala královstvím, ale hlava rodu princ Michael Petrović-Njegoš odmítl korunu, protože již za jugoslávského krále Alexandra I. prohlásil poslušnost králi Jugoslávie, za což mimo jiné mohl žít na území Jugoslávie a pobíral státní rentu. Po nástupu bratrance Petra II. potvrdil prohlášení o poslušnosti. Na tomto prohlášení trval i po obsazení Jugoslávie fašistickými vojsky (i když by uvítal skutečné obnovení nezávislé Černé Hory) a odmítl se stát králem Černé Hory, za což byl spolu se svou ženou poslán do koncentračního tábora. V roce 1943 byl však díky snahám tety Eleny Černohorské (královny Itálie) propuštěn. Korunu odmítli i romanovský princ Roman Petrovič i jeho syn Mikuláš Romanovič, a tak Černá Hora zůstala bez krále a jeho pozici zastával Italy dosazený guvernér.\n\n12. července 1941 byla inaugurována vláda Sekuly Drljeviće. Počátkem roku 1942 však v Černé Hoře vypukla občanská válka, když se černohorským separatistům a okupačním jednotkám postavili partyzáni a Četnici. V průběhu druhé světové války se konflikt v Černé Hoře stával extrémně nepřehledným, protože v podstatě každé spojenectví se rozpadalo na řadu frakcí. Na území Černé Hory působil i Druhý srbský dobrovolnický sbor bojující zde proti partyzánům.\n\nHranice Království existovaly v podstatě jen na papíře. Zvláště na jaře roku 1942 nebyla pod jeho kontrolou dříve srbská část Sandžaku, která také oficiálně patřila k tomuto státu.\n\nV říjnu 1943 byl Drlević vyhnán z Černé Hory. Během svého pobytu v Ustašovském Chorvatsku vytvořil Drljević Černohorskou státní radu, která se pokusila jednat jako exilová vláda. Později Ante Pavelić a Drlević vytvořili z poražených Đurišićových jednotek Četniků Černohorskou lidovou armádu.\n\nPo odchodu posledního italského guvernéra byla Černá Hora pod přímou kontrolou německých jednotek, přičemž bylo její území sužováno krvavou partyzánskou válkou. Během tohoto období zabily německé jednotky desetitisíce nevinných civilistů. V prosinci 1944 německé jednotky opustily Černou\nHoru a její území ovládli Titovi partyzáni, kteří také ukončili existenci Černohorského království.\n\n\n\n"}
{"id": "466497", "url": "https://cs.wikipedia.org/wiki?curid=466497", "title": "Oprava", "text": "Oprava\n\nOprava je technologický postup či soubor úkonů, jimiž se opotřebovaná nebo jinak poškozená věc vrátí do původního, resp. použitelného stavu.\n\nOprava může spočívat například ve výměně poškozených součástí, v přidání nových součástí nebo v obnovení správného uspořádání součástí (opětovnou montáží, slepením, svařením apod.).\n\nČlověk zabývající se opravami bývá označován odvozeným slovem opravář, místo kde se opravy systematicky provádí opravárna, opravářská dílna, případně opravárenský závod.\n\nV hovorové řeči slovo někdy užíváme i v přenesených významech - například ve sportu, kdy je takto nazývána kupř. opravná jízda ve veslování, ale může se jednat třeba i o opravnou zkoušku ve škole apod.\n\n\n"}
{"id": "466498", "url": "https://cs.wikipedia.org/wiki?curid=466498", "title": "Trnovník", "text": "Trnovník\n\nTrnovník (\"Robinia\") je rod rostlin patřící do čeledi bobovité (\"Fabaceae\"). Trnovníky jsou opadavé stromy a keře se zpeřenými listy a hrozny bílých až purpurových květů. Jsou rozšířeny v jižních a jihovýchodních oblastech Severní Ameriky. Trnovník akát byl v Evropě původně vysazován jako okrasná dřevina a k zalesňování neplodných půd, brzy však zdomácněl a místy se stal invazní dřevinou. Jako okrasné dřeviny se pěstují i další druhy trnovníků.\n\nTrnovníky jsou trnité nebo beztrnné opadavé stromy a keře. Listy jsou lichozpeřené, s celokrajnými řapíčkatými lístky. Palisty jsou štětinovité nebo často přeměněné v trny. Květy jsou stopkaté, motýlovité, bílé, růžové až purpurové, v úžlabních převislých nebo vzpřímených hroznech. Kalich je pětilaločný, horní 2 laloky jsou částečně srostlé. Pavéza je velká, srdčitá, okrouhlá až široce vejčitá, křídla jsou obvejčitá a ouškatá, člunek trojúhelníkovitý, tupý. Tyčinek je 10 a jsou dvoubratré, 9 z nich je asi do 3/4 srostlých nitkami, horní je téměř volná nebo přirostlá max. do 1/2 délky. Semeník je podlouhlý, stopkatý, s mnoha vajíčky a zahnutou čnělkou zakončenou vrcholovou bliznou. Lusky jsou ploché, pukají dvěma švy a obsahují mnoho podlouhlých až ledvinovitých semen.\n\nRod trnovník zahrnuje v závislosti na pojetí druhů asi 6 až 20 druhů. Je rozšířen v Severní Americe, zejména v Mexiku a v jižních a jihovýchodních oblastech USA.\n\nTrnovníky obsahují neproteinovou aminokyselinu kanavanin, toxalbuminy robin a fasin, butein a jeho deriváty, flavanol robinetin aj. látky. Z rozkládajících se listů se do půdy uvolňují fenolkarboxylové kyseliny (zejména kyselinu syringovou), látky zabraňující klíčení semen jiných rostlin. Dřevo akátu je do žluta zbarveno glykosidicky vázaným xanthonem.\n\nHlavními toxickými látkami trnovníku akátu jsou toxalbuminy, způsobující aglutinaci červených krvinek.\nOtravy akátem jsou řídké, projevují se kolikovitými bolestmi břicha a průjmy, namáhavým dechem, srdeční slabostí a křečemi, které později přecházejí v ochrnutí a smrt. Otravy se nejčastěji objevují u zvířat při okusování kůry a větví nebo při přimíchání listí do píce. Jsou známy i otravy dětí žvýkajících nasládlé kořeny podobné lékořici. Podobné jedovaté látky obsahují i ostatní druhy trnovníků.\n\n\nNěkteré druhy trnovníku jsou v České republice pěstovány jako okrasné dřeviny. Nejběžněji je pěstován trnovník akát, který byl v Evropě poprvé vysazen již v roce 1601. Existuje množství okrasných kultivarů, lišících se zejména vzrůstem, tvarem koruny a trnitostí. Trnovník akát je také používán k ozeleňování neúživných a suchých půd, intenzivně se však šíří a v některých oblastech se stal obtížnou invazní dřevinou, která potlačuje původní vegetaci. Z ostatních trnovníků jsou jako okrasné dřeviny nejčastěji pěstovány druhy trnovník srstnatý (\"Robinia hispida\"), trnovník lepkavý (\"Robinia viscosa\") a trnovník smíšený (\"Robinia\" x \"ambigua\").\n\nDřevo trnovníku akátu je tvrdé, těžké, houževnaté a trvanlivé. Běl je světle žlutá, jádrové dřevo je žlutozelené až nazelenale hnědé, později tmavne na zlatohnědou barvu. Akátové dřevo je velmi trvanlivé ve styku s půdou a vodou. V jižní Evropě je používáno k upevňování poříčních písků, podobně i na pobřeží Severního moře. V Číně se trnovníky pěstují pro získání speciálního důlního dřeva k výdřevě chodeb.\n\nKvěty trnovníku akátu se někdy používají k barvení látek a papíru na žluto. Semena obsahují až 12 % oleje. Odhořčená a odtučněná semena lze mlít na mouku, která byla používána zejména v časech nouze. Pražením lze získat kávovinu. V Americe se z chlopní lusků připravuje syrup s ostře narkotickými vlastnostmi.\n\nTrnovníky snesou i velmi chudé a kamenité půdy, potřebují však dostatek slunce. Některé druhy mají křehké dřevo a měly by být chráněny před prudkým větrem. Přesazování je nejlepší provádět na jaře a chránit při něm kořeny před poškozením a zaschnutím. Kultivary trnovníku akátu a všechny ostatní druhy se množí roubováním na podnož trnovníku akátu nebo pomocí kořenových výmladků či kořenových řízků, kterými lze získat dlouhověké rostliny. Trnovník akát se množí jarním výsevem, před nímž je třeba narušit osemení drhnutím osiva s ostrým křemenným pískem nebo spařením vroucí vodou.\n\n\n \n"}
{"id": "466499", "url": "https://cs.wikipedia.org/wiki?curid=466499", "title": "I Disappear", "text": "I Disappear\n\n„I Disappear“ je skladba heavymetalové skupiny Metallica. Skladba vznikla začátkem roku 2000 jako soundtrack k filmu \"Mission Impossible II\". Skladba se držela 7 týdnů na 1. příčce Billboard Hot Mainstream Rock Tracks v létě 2000.\n\nSkladba je značně odlišná od ostatních skladeb skupiny, text je kratší a opakuje se, délka nepřesahuje pátou minutu a zvuk je velmi čerstvý, rockový a moderní, kytarové sólo není nijak složité a je krátké. Píseň byla pevnou součástí Summer Sanitarium Tour 2000 a občasně byla hrána na Madly in Anger with the World Tour 2004, kde bylo přidáno také intro převzaté z refrénu písně. Stojí za povšimnutí, že text písně magicky souvisí s odchodem baskytaristy Jasona Newsteda, který odešel ze skupiny o tři čtvrtě roku později po nahrání skladby.\n\nVideoklip k této písni režíroval osvědčený Wayne Isham. Samotné video odhaluje členy skupiny v rolích jiných filmů. James Hetfield uniká ve svém 1967 Chevroletu Camaro strmými ulicemi San Francisca postupující katastrofě tak jako je to ve filmu \"Bulittův případ\", Kirk Hammett je na poušti pronásledován letadlem z filmu \"Na sever severozápadní linkou\", Jason Newsted se snaží projít davem a čelí tisícům lidí (\"Brazil\"), a Lars Ulrich sebevražedně vyskočí z budovy (\"Smrtonosná past\"). Auto, které řídil James ve videu, mu později bylo darováno. Později jej James vydražil na eBay a výtěžek věnoval na charitativní účely.\n\nNa jaře 2000 objevil Lars Ulrich na P2P sítí pro sdílení mp3 souborů Napster demo této skladby. Později se rozhodl pro soudní řešení tohoto konfliktu, který se stal odstrašujícím případem pro nelegální stahování a šíření hudby na internetu. Metallica konflikt, který přerostl v gigantický soudní proces sice vyhrála, ale později skončil mimosoudní dohodou mezi Metallicou a Napsterem a Napster byl převeden na placenou službu.\n"}
{"id": "466500", "url": "https://cs.wikipedia.org/wiki?curid=466500", "title": "Saalach", "text": "Saalach\n\nSaalach je řeka v Rakousku a Německu, jedná se o největší přítok Salzachu. Řeka pramení v Kitzbühelských Alpách (vytéká z Torsee) a teče k východu, u Maishofenu se stáčí k severu a tvoří hranici mezi Kitzbühelskými Alpami a Dientener Berge. Pod Saalfeldenem odděluje Steinberge od Berchtesgadenských Alp a pod Loferem Chiemgauské Alpy od Berchtesgadenských. Právě pod Loferem protéká Saalach divokou soutěskou Loferschlucht. U Steinpassu vtéká do Německa. Nad Bad Reichenhallem je na řece vodní nádrž Saalachsee. Pod Salzburgem se vlévá do Salzachu. Celková délka Saalachu je 103 km.\n\n"}
{"id": "466501", "url": "https://cs.wikipedia.org/wiki?curid=466501", "title": "Norman Borlaug", "text": "Norman Borlaug\n\nNorman Ernest Borlaug (25. března 1914, Cresco, Iowa – 12. září 2009, Dallas, Texas) byl americký agronom, známý také jako „\"otec Zelené revoluce\"“.\n\nV roce 1970 se stal nositelem Nobelovy ceny míru za inovace v oblasti pěstování nových vůči nemocím rezistentních a vysoce výnosných odrůd plodin, zejména pšenice.\n\nZejména jím vyšlechtěné tzv. krátkostebelné odrůdy pšenice, které dobře využívají vyšší dávky hnojiv a byly odolné vůči rzi travní, dramaticky zvýšily výnosy v mnoha zemích třetího světa. Až v roce 1999 se v Ugandě objevila nová, velmi nakažlivá rasa rzi travní, vůči které původní krátkostebelné odrůdy pšenice nejsou odolné.\n\nBorlaug byl za svou činnost vyznamenán také dvěma americkými nejvyššími vyznamenáními Zlatou medailí Kongresu USA (Congressional Gold Medal) a Medailí svobody Prezidenta USA (Presidential Medal of Freedom).\n\n"}
{"id": "466502", "url": "https://cs.wikipedia.org/wiki?curid=466502", "title": "Mycobacterium tuberculosis", "text": "Mycobacterium tuberculosis\n\nMycobacterium tuberculosis (MTB) je patogenní bakterie z rodu \"Mycobacterium\". Způsobuje většinu případů tuberkulózy. Poprvé byla objevena Robertem Kochem v roce 1882. Má neobvyklý voskový plášť na povrchu buňky (především z kyseliny mykolové), který je nepropustný pro Gramovo barvení; místo něj se proto používají acid-fast techniky. \"M. tuberculosis\" je vysoce aerobní, bakterie potřebuje vysoké hladiny kyslíku. Primárně je tato bakterie patogenem v dýchací ústrojí savců, napadá plíce, kde způsobuje tuberkulózu.\n\nGenom \"M. tuberculosis\" byl sekvenován v roce 1998.\n\n\"M. tuberculosis\" se řadí mezi obligátně aerobní bakterie; to znamená, že ke svému životu nutně potřebuje kyslík. Kvůli vysokému obsahu lipidů ve své buněčné stěně se nebarví Gramovým barvením, ale pro její vizualizaci se používá barvení Ziehl-Neelsenovo. Přestože z empirických důvodů by nemělo být řazeno mezi Gram-pozitivní bakterie (neváže krystalovou violeť), může být klasifikováno jako \"acidorezistentní Grampozitivní bakterie kvůli nepřítomnosti vnější buněčné membrány.\n\n\"M. tuberculosis\" se dělí přibližně jednou za 15-20 hodin, což je extrémně pomalu v porovnání s jinými bakteriemi, které mají generační dobu v řádech minut (\" Escherichia coli\" se dělí po 20 minutách). Jedná se o malou tyčkovitou bakterii (bacil), která je odolná proti dezinfekčním prostředkům a ve vysušeném stavu může přečkat i týdny životaschopná. Její buněčná stěna s vysokým obsahem lipidů (zejména kyseliny mykolové) pravděpodobně způsobuje její vysokou rezistenci a je také klíčovým faktorem virulence.\n\nPo průniku do plic je \"M. tuberculosis\" fagocytováno alveolárním makrofágem, který ale není schopen bakterii usmrtit. Jeho buněčná stěna totiž brání splynutí fagozomu a lysozomu blokováním můstkové molekuly EEA1 (\"Early Endosomal Autoantigen 1\"). Nicméně blokace této molekuly nebrání splývání fagozomu s váčky naplněnými živinami. Bakterie se následně nekontrolovatelně množí uvnitř makrofágu. Genom \"M. tuberculosis\" také obsahuje \"UreC\" gen, který brání okyselení fagozomu. Bakterie makrofág zabije a unikne z něj pomocí neutralizace prostředí dusíkem.\n\nSchopnost vybudovat různé mutanty \"M. tuberculosis\" a zkoumat tím funkci jednotlivých produktů genů pro specifické funkce znamenala významný pokrok v pochopení mechanismů jeho patogenity a faktorů virulence, kde hraje roli mnoho sekretů a vylučovaných proteinů.\n\n\"M. tuberculosis\" je geneticky variabilní a vykazuje tím charakteristické rozdíly ve fenotypu u jednotlivých izolovaných kmenů. Tato různorodost vykazuje biogeorafický výskyt a jednotlivé linie jsou spojeny s geografickými oblastmi. Fenotypové studie však tvrdí, že tato variabilita nemá dopad na vývoj nových diagnostických metod a vakcín. Variace však ovlivňují relativní odolnost kmene a dynamiku přenosu u kmenů odolných vůči antibiotikům.\n\nVyšší výskyt tuberkulózy je často způsoben jejími hypervirulentními kmeny. Tyto klinické izoláty vykazují v laboratorních testech nezvyklou imunopatologii a mohou být buď vysoce tvořící zánět nebo naopak zánět potlačující. Studie prokázaly, že většina hypervirulentních mutantů má v buněčné stěně nepřítomný enzym nebo regulátor, který tvoří odpověď na stimulaci prostředí. Zjistilo se také, že tyto kmeny mají mechanismy, které dovolují \"M. tuberculosis\" maskovat svůj plný patogenní potenciál vyvoláním granulomu, který poskytuje efektivní útočiště a dovoluje bacilu vydržet dlouho trvající infekci.\n\"M. tuberculosis\" je charakterizováno tím, že způsobuje zanícenou granulovanou tkáň (granulom) obsahující Langhansovy obří buňky, které mají podkovovitý vzor jádra. Organismy jsou také rozpoznány červenou barvou při Ziehl-Neelsenovo barvení.\n\nGenom kmene H37Rv byl publikován v roce 1998. Obsahuje 4 milionů párů bází a 3959 genů. 40 % procent těchto genů má již svou funkci charakterizovanou a funkce dalších 44 % je odhadována. Nachází se zde také 6 pseudogenů.\nGenom obsahuje 250 genů zúčastněných v metabolismu mastných kyselin a 39 těchto genů je potřebných k metabolismu polyketonů tvořících voskovitý obal. Takto vysoký počet dochovaných genů poukazuje na evoluční význam voskovitého obalu pro přežití patogenu.\n\n10 % kódující kapacity je převzato dvěma rozsáhlými genovými rodinami, které kódují kyselé bílkoviny bohaté na glycin. Tyto proteiny mají zachovaný motiv na N-konci, jehož delece poškozuje růst uvnitř makrofágu a granulómu.\n\nSputum se odebere tři po sobě následující rána, jelikož by počet organismů mohl být malý, a vzorek se naloží do 3% KOH nebo NaOH ke zkapalnění a dekontaminaci. Nemělo by se přistupovat ke Gramovu barvení, jelikož \"M. tuberculosis\" je \"acidorezistentní bacil\". Nejčastější metoda vizualizace je barvení dle Ziehl-Neelsona, acidorezistentní bakterie jsou pak zbarveny světle červeně, což je vysoce kontrastní oproti modrému pozadí, proto je bakterie někdy nazývána \"červená tečka (red snapper)\". Důvod pro acid-fast barvení je kvůli tlusté voskované buněčné stěně.. Voskovitost buněčné stěny je způsobena hlavně přítomností mykolových kyselin, tato stěna je odpovědná za typický sýrovitý granulom během tuberkulózy. Složka, která toto způsobuje - trehalóza dimykolát - se nazývá cord factor.\n\nExistuje systém odstupňování pro interpretaci mikroskopických nálezů založený na počtu nalezených organismů. Pacienti s plicní tuberkulózou vykazují \"AFB\" (acid-fast bacilu) ve svém sputu jen v polovině případů, což znamená, že i když nejsou pozorovány žádná mycobacteria, je potřebné i další vyšetření. Acidorezistentní bakterie také mohou být vizualizovány pomocí fluorescenční mikroskopie barvením směsí auramin-rhodamin, které je zbarví do zlatého odstínu.\n\n\"M. tuberculosis\" také roste na selektivním médiu známém jako Lowensteinovo-Jensenovo, které se pro tyto účely běžně používá. Nicméně tato metoda je poměrně pomalá, jelikož organismus potřebuje 6 až 8 týdnů k růstu, což velmi zpožďuje získání výsledků. Rychlejší výsledek může být získán použitím média Middlebrookova.\n\nJe nutné také vzít v potaz, že během pokročilého stádia tuberkulózy může \"M. tuberculosis\" napadnout téměř každou část těla, což znamená, že vzorky by měly být zvoleny dle uvážení (například při střevní tuberkulóze odebrat stolici a tak dále).\n\nPro diagnózu byla také vyvinuté immunochromatografické sérologické vyšetření.\n\n\"M. tuberculosis\" byl prvně popsán 24. března 1882 Robertem Kochem, který následně za svůj objev dostal v roce 1905 Nobelovu cenu za fyziologii a medicínu; bakterie je také známá pod označením \"Kochův bacil\".\n\n"}
{"id": "466504", "url": "https://cs.wikipedia.org/wiki?curid=466504", "title": "Mistrovství světa v házené mužů o 11 hráčích 1952", "text": "Mistrovství světa v házené mužů o 11 hráčích 1952\n\n3. mistrovství světa v házené o jedenácti hráčích proběhlo ve dnech 8. – 15. června ve Švýcarsku.\n\nMistrovství se zúčastnilo třináct mužstev. Osm týmů se nejprve utkalo v předkole, vítězové postoupily do 1. kola, do kterého byly přímo nasazeny celky Německa, Švédska a Švýcarska. Mužstva, která postoupila do 1. kola, byla rozdělena do tří tříčlenných skupin, ze kterých první dva týmy postoupily do semifinále, kde se hrálo ve dvou tříčlenných skupinách. Vítězové skupin hráli finále, týmy na druhém místě hrály o třetí místo a týmy na třetím místě o páté místo.\n\n Německo - Švédsko 19:8 (10:3)\n\n Švýcarsko - Rakousko 12:10 (7:4)\n\n Dánsko - Nizozemsko 20:8\n\n1. Německo\n\nTrenér: Fritz Fromm\n\n2. Švédsko\n\n\n"}
{"id": "466505", "url": "https://cs.wikipedia.org/wiki?curid=466505", "title": "Mistrovství světa v házené mužů o 11 hráčích 1955", "text": "Mistrovství světa v házené mužů o 11 hráčích 1955\n\n4. mistrovství světa v házené o jedenácti hráčích proběhlo ve dnech 29. června – 10. července v Německu.\n\nMistrovství se zúčastnilo rekordních sedmnáct mužstev. V prvním kole byly týmy rozděleny do osmi skupin, ze kterých vítězové postopily do semifinálovích skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo a poslední o sedmé místo.\n\n Německo - Portugalsko 9:4 (6:3)\n\n29. června 1955 - Berlín (západní)\n\n30. června 1955 - Minden\n\n1. července 1955 - Hannover\n\n29. června 1955 - Oberhausen\n\n30. června 1955 - Hattingen\n\n1. července 1955 - Solingen\n\n29. června 1955 - Lorrach\n\n30. června 1955 - Offenburg\n\n1. července 1955 - Freiburg\n\n29. června 1955 - Offenbach\n\n30. června 1955 - Karlsruhe\n\n1. července 1955 - Ludwigshafen\n\n29. června 1955 - Mnichov\n\n29. června 1955 - Augsburg\n\n1. července 1955 - Ansbach\n\n29. června 1955 - Koblenz\n\n1. července 1955 - Bonn\n Německo - Rakousko 21:18 (13:8)\n\n3. července 1955 - Wuppertal\n\n3. července 1955 - Wanne-Eickel\n\n5. července 1955 - Oberhausen \n\n5. července 1955 - Krefeld\n\n7. července 1955 - Duisburg\n\n3. července 1955 - Remscheid\n\n3. července - Rheydt\n\n3. července - Bochum\n\n5. července - Dusseldorf\n\n5. července - Hagen\n\n7. července - Essen\n\n7. července - Hamm\n\n Německo - Švýcarsko 25:13 (11:7)\n\n10. července 1955 - Dortmund\n\n ČSR - Švédsko 13:10 (7:4)\n\n Jugoslávie - Sársko 12:5 (5:1)\n\n Rakousko - Francie 11:7 (7:4)\n\n1. Německo\n\nTrenér: Fritz Fromm\n\n2. Švýcarsko\n3. Československo\n\n\n"}
{"id": "466510", "url": "https://cs.wikipedia.org/wiki?curid=466510", "title": "Mistrovství světa v házené mužů o 11 hráčích 1959", "text": "Mistrovství světa v házené mužů o 11 hráčích 1959\n\n5. mistrovství světa v házené o jedenácti hráčích proběhlo ve dnech 13. – 21. 6. v Rakousku.\n\nMistrovství se zúčastnilo osm mužstev. Dva týmy se nejprve utkaly v předkole. Vítěz postoupil do semifinále, které bylo rozdělené do dvou skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo. Reprezentace Německa byla složena z hráčů NDR a SRN.\n\n Německo - Rumunsko 14:11 (6:6)\n\n Švédsko - Rakousko 18:9\n\n Švýcarsko - Dánsko 17:7 (9:1)\n\n1. Německo (Společné německé družstvo)\n\nTrenér: Werner Vick (DHB - SRN) a Heinz Seiler (DHV - NDR)\n\n2. Rumunsko\n3. Švédsko\n\n\n"}
{"id": "466512", "url": "https://cs.wikipedia.org/wiki?curid=466512", "title": "Mistrovství světa v házené mužů o 11 hráčích 1963", "text": "Mistrovství světa v házené mužů o 11 hráčích 1963\n\n6. mistrovství světa v házené o jedenácti hráčích proběhlo ve dnech 3. – 9. června ve Švýcarsku.\n\nMistrovství se zúčastnilo osm mužstev, rozdělených do dvou čtyřčlenných skupin. Vítězové skupin hráli finále, týmy na druhém místě hrály o třetí místo a týmy na třetím místě o páté místo a poslední ve skupině hráli o sedmé místo.\n\n NDR - SRN 14:7 (9:2)\n\n Švýcarsko - Polsko 10:6\n\n Rakousko - Nizozemsko 22:19\n\n Izrael - USA 16:5 \n\n1. NDR\n\nTrenér: Heinz Seiler a Herbert Dittrich\n\n2. SRN\n3. Švýcarsko\n\n"}
{"id": "466522", "url": "https://cs.wikipedia.org/wiki?curid=466522", "title": "Andrea Růžičková", "text": "Andrea Růžičková\n\nAndrea Růžičková (* 21. července 1984, Vranov nad Topľou, Československo), rozená Kerestešová, je slovenská herečka a modelka, žije v Praze v České republice.\n\nAndrea Kerestešová se narodila ve Vranově nad Topľou, její matka byla učitelkou. Po ukončení střední pedagogické školy vystudovala obor \"Učiteľstvo 1. stupeň\" a obor \"Tvorivá dramatika\" na Pedagogické fakultě Trnavské univerzity, kde získala titul magistr. Po ukončení školy účinkovala v reklamách, např. pro Vodafone.\n\nVe filmu se poprvé objevila v roce 2006, kdy účinkovala v české komedii \"Rafťáci\". Ztvárnila zde hlavní ženskou postavu, Kláru (kvůli výraznému slovenskému přízvuku ji nadabovala Andrea Elsnerová). Na konci srpna 2009 začala Česká televize vysílat seriál \"Vyprávěj\", ve kterém se ujala hlavní ženské role – Evy.\n\nV srpnu 2016 se provdala za hudebníka Mikoláše Růžičku, hudebníka ze skupiny Republic of Two. V srpnu 2017 se jim narodil syn Tobiáš.\n\n28. července 2019 oznámila druhé těhotenství. 31. prosince 2019 se jí narodil druhý syn Jáchym.\n\n\n"}
{"id": "466525", "url": "https://cs.wikipedia.org/wiki?curid=466525", "title": "Okres Radkersburg", "text": "Okres Radkersburg\n\nRadkersburg byl okres v rakouské spolkové zemi Štýrsko. Měl rozlohu 336,96 km² a žilo tam 23 207 obyvatel (31. 12. 2008). Sídlem okresu bylo město Bad Radkersburg, obcí s největším počtem obyvatel byl městys Sankt Peter am Ottersbach (2271). Okres sousedil se štýrskými okresy Feldbach a Leibnitz, se Slovinskem a Maďarskem. Okres se dále členil na 19 obcí (z toho 2 města a 6 městysů).\n\nK 1. lednu 2013 byl spojen s okresem Feldbach a vznikl nový okres Südoststeiermark.\n"}
{"id": "466526", "url": "https://cs.wikipedia.org/wiki?curid=466526", "title": "Guangzhou International Women's Open 2009", "text": "Guangzhou International Women's Open 2009\n\nTenisový turnaj WTA Guangzhou International Women's Open 2009 se konal ve dnech 14. - 20. září v čínském Kantonu venku na kurtech s tvrdým povrchem. Odměny činily 220,000 USD.\n\n\n"}
{"id": "466532", "url": "https://cs.wikipedia.org/wiki?curid=466532", "title": "Malinová", "text": "Malinová\n\nMalinová může znamenat:\n\n\n\n\n"}
{"id": "466533", "url": "https://cs.wikipedia.org/wiki?curid=466533", "title": "Robert Jenkinson", "text": "Robert Jenkinson\n\nRobert Jenkinson, 2 hrabě z Liverpoolu (7. červen 1770 – 4. prosinec 1828) byl britský státník, člen strany Toryů a premiér. Jeho vláda byla známá prováděním represivních opatření, která měla zajistit veřejný pořádek, ale také provedením země obdobím radikalismu a nepokojů, které následovaly po napoleonských válkách. Mezi důležité události období kdy byl Jenkinson premiérem je možno zařadit napoleonské války, Vídeňský kongres, uvalení cla na dovoz kukuřice, masakr v Peterloo a začátek debaty o emancipaci katolíků.\n\nJenkinson se narodil 7. června 1770 jako syn Charlese Jenkinsona, 1. hraběte z Liverpoolu a blízkého rádce Jiřího III., a jeho manželky Amelie Wattsové. Studoval na škole v Charterhouse a poté na Christ Church v Oxfordu.\n\nRoku 1790 vyhrál volby do Dolní sněmovny za obvod Rye, ale jednání parlamentu se mohl účastnit až po dosažení věku 21 let. S podporou svého otce a svého politického talentu se brzy stal vlivným členem strany Toryů. V únoru pronesl v parlamentu obhajobu vládní politiky vůči Rusku a později další mimo jiné proti zákazu obchodu s otroky.\n\nV době kdy hrozilo nebezpečí války s Francií byl Jenkinson jedním z prvních ministrů, který se zařadil do armády. Roku 1794 se stal plukovníkem a vojenské povinnosti ho vedly k jeho časté nepřítomnosti v parlamentu. Roku 1796 byl pluk, ve kterém sloužil vyslán do Skotska. Jeho otec nesouhlasil s Jenkinsonovým úmyslem oženit se s Louisou Harveyovou, ale po přímluvě Pitta a krále se 25. března 1795 s ní oženil.\n\nDo vlády Henryho Addingtona vstoupil jako ministr zahraničí a do jeho agendy patřila jednání vedoucí k uzavření mírové dohody podepsané v Amiens s Francií. Větší část jeho funkčního období se zabýval vztahy s Francií a Spojenými státy. V druhé vládě Williama Pitta mladšího zastával funkci ministra vnitra. Po Pittově smrti mu král nabídl křeslo premiéra, ale ten to odmítl, protože si byl vědom, že není schopen zajistit vládě většinu v dolní komoře parlamentu. Po dobu kdy byl předsedou vlády William Wyndham Grenville se stal Jenkinson vůdcem opozice. Roku 1807 vstoupil do vlády Williama Cavendish-Bentincka jako ministr vnitra.\n\nRoku 1809 přijal nabídku Spencera Percevala a stal se v jeho vládě ministrem pro záležitosti války a kolonií. Jeho prvním počinem zjistit od Atrura Wellesleye, vévody z Wellingtonu, prohlášení o tom, že je schopen odrazit útok Francouzů.\n\nPo atentátu na Percevala v květnu 1812 se Jenkinson stal jeho nástupcem a lord Castlereagh se stal předsedou Dolní sněmovny. Po neúspěšném hlasování v dolní komoře oba rezignovali. Princ regent zjistil, že je nemožné vytvořit jinou koalici a tak Jenkinsona 8. června potvrdil ve funkci. Jenkinson se ve své funkci ukázal jako schopný politik, který dokázal udržet v rovnováze liberální a konzervativní křídlo Toryů.\n\nBritánie porazila Francii v napoleonských válkách a Jenkinsonovi byl udělen podvazkový řád. Na mírových jednáních, která následovala, se snažil zabezpečit nezávislost Nizozemí, Španělska, Portugalska a omezit expanzi Francie do prostoru jejich předválečných hranic, bez narušení její národní integrity. Pro dosažení tohoto cíle byl ochoten vrátit Británií dobyté kolonie. Na Vídeňském kongresu v lednu 1815 bylo uzavřeno obranné spojenectví s Rakouskem a Francií. Poté následovalo několik let míru.\n\nVelká úroda v letech 1819 až 1822 snížila ceny a zvedla vlnu požadavků po ochranářských opatřeních. Zemědělská lobby v parlamentu přinutila roku 1815 Jenkinsona podpořit přijetí zákona zakazujícího dovoz obilí. Jenkinson byl příznivcem volného obchodu, nicméně akceptoval tento zákon jako přechodné opatření. Hlavním ekonomickým problémem byl stav státních financí, které byly vyčerpány válečnými náklady. Parlament roku 1816 odmítl prodloužit platnost výběru daní na válečné úrovni a tak si ministři na náklady svých rezortů museli brát půjčky.\n\nDaně nakonec musely vzrůst, aby pokryly úroky z půjček a snížily státní dluh, což vedlo v letech 1812 až 1822 k nárůstu vnitropolitického napětí. V té době začaly skupiny nespokojenců zvaných Luddité ničit průmyslové stroje především v textilních továrnách. Zprávy tajné služby naznačovaly vznikající síť nespokojených politicky organizovaných skupin. Tato situace byla vyhodnocena jako nebezpečná a byly přijaty zákony dočasně omezující některé občanské svobody, bylo zrušeno právo na spravedlivý soudní proces (Habeas corpus), bylo zrušeno právo na svobodné veřejné vystoupení a zakázáno svolání demonstrací.\n\nV 19. století a zvláště v období kdy byl Jenkinson premiérem byla otázka emancipace katolíků předmětem velkých sporů. Roku 1805 ve svém prohlášení vyjádřil svůj názor na tento problém. Uvedl v něm, že speciální vztah panovníka vůči Anglikánské církvi a odmítnutí katolíků přísahat na svrchovanost, zdůvodňuje jejich vyloučení z politické moci. V průběhu své kariéry na tomto pohledu setrval, i když připustil jisté drobné korekce omezení práv katolíků, ale vyloučil možnost jejich účasti v parlamentu.\n\nRoku 1825 byl navržen zákon podporující částečnou emancipaci katolíků. V Dolní sněmovně byl přijat, a když Robert Peel pohrozil svou rezignací, bylo Jenkinsonovi jasné, že svou pozici ve vztahu ke katolíkům ve vládě neuhájí a odstoupil. Jeho nástupcem se stal George Canning. Katolická emancipace byla ale dokončena až přijetím dalšího zákona roku 1829.\n\nJenkinsonova první žena zemřela ve věku 54 let. Brzy se oženil s Mary Chesterovou, dlouholetou manželčinou přítelkyní. V dubnu 1827 byl postižen záchvatem mrtvice a později ještě dvěma dalšími. Třetí záchvat byl nejtěžší a 4. prosince 1828 zemřel. Byl pohřben v Hawkesbury v hrabství Gloucestershire.\n"}
{"id": "466535", "url": "https://cs.wikipedia.org/wiki?curid=466535", "title": "Jerlín", "text": "Jerlín\n\nJerlín (\"Sophora\") je rod rostlin patřící do čeledi bobovité (\"Fabaceae\"). Jerlíny jsou dřeviny i byliny se zpeřenými listy a bílými, žlutými nebo purpurovými motýlovitými květy. Vyskytují se v počtu asi 80 druhů zejména v Asii, méně v Jižní Americe a na Novém Zélandu. Jerlín japonský je v ČR často vysazován jako pouliční a okrasná dřevina. Vzácněji se pěstují i jiné druhy.\n\nRůzné druhy rodu \"Sophora\" byly rozčleněny do několika jiných rodů, a to včetně známého jerlínu japonského, který se ocitl v rodu \"Styphnolobium\".\n\nZástupci rodu jerlín jsou opadavé nebo stálezelené stromy, keře, polokeře i vytrvalé byliny se střídavými lichozpeřenými listy. Jednotlivé lístky jsou četné a celokrajné. Květy jsou uspořádané v úžlabních nebo vrcholových hroznech. Kalich je zvonkovitý až pohárkovitý, zakončený 5 zuby. Koruna je bílá, žlutá nebo purpurová a má klasickou stavbu obvyklou u bobovitých. Tyčinek je 10, na bázi jsou volné nebo srostlé. Semeník obsahuje několik až mnoho vajíček. Lusky jsou kožovité až dužnaté, válcovité, povětšině zaškrcované, někdy křídlaté, nepukavé a obsahují 1 až mnoho semen.\n\nRod jerlín zahrnuje (v tradičním pojetí) asi 70 až 80 druhů. Je rozšířen zejména v Asii, dále na Novém Zélandu a v Jižní Americe. V evropské květeně je zastoupen 2 druhy, rozšířenými na východě a jihovýchodě kontinentu: \"Sophora jaubertii\" roste v Rumunsku, Turecku a na Krymu, \"Sophora alopecuroides\" na Krymu a v jižním Rusku. V ČR není žádný druh ve volné přírodě zastoupen a pěstovaný jerlín japonský nezplaňuje, neboť semena v našich podmínkách nedozrávají.\n\nMolekulární výzkumy ukazují, že rod \"Sophora\" není monofyletický. Některé druhy, mezi nimi i jerlín japonský, byly přeřazeny do rodu \"Styphnolobium\", jiné např. do rodů \"Aganope\", \"Dermatophyllum\" nebo \"Calia\". Ucelená studie však zatím chybí.\n\n\nJerlín japonský je v České republice často vysazován ve městech jako pouliční zeleň. Kultivar 'Pendula' má převislé větve a pomalý růst a je vysazován i v menších úpravách. Některé další druhy lze nalézt spíše ve sbírkách botanických zahrad a arboret: jerlín vikvolistý a dále druhy \"Sophora tomentosa\", \"S. prostrata\" a \"S. microphylla\".\n\nJerlíny jsou teplomilné dřeviny, kterým se daří ve vlhké humózní půdě. Množí se jarním výsevem semen, která je třeba nechat předem nabobtnat. U nás však většinou semena nedozrávají. Jerlín vikvolistý lze množit zelenými červencovými řízky. Kultivary se roubují na podnož jerlínu japonského.\n\n\n\n \n"}
{"id": "466551", "url": "https://cs.wikipedia.org/wiki?curid=466551", "title": "Úmluva o zabránění a trestání zločinu genocidia", "text": "Úmluva o zabránění a trestání zločinu genocidia\n\nÚmluva o zabránění a trestání zločinu genocidia byla přijata Valným shromážděním OSN 9. prosince 1948 jako rezoluce Valného shromáždění 260. Úmluva vstoupila v platnost 12. ledna 1951.\n\nÚmluva definuje genocidu jako zločin podle mezinárodního práva a byla výsledkem kulminace činnosti polsko-židovského právníka Lemkina. Úmluva byla v ČSR publikována pod č. 32/1955 Sb.\n\nČl. II.:\n\nV této Úmluvě se genocidou rozumí kterýkoli z níže uvedených činů, spáchaných v úmyslu zničit úplně nebo částečně některou národní, etnickou, rasovou nebo náboženskou skupinu jako takovou:\n\n\n"}
{"id": "466565", "url": "https://cs.wikipedia.org/wiki?curid=466565", "title": "Ovocné knedlíky", "text": "Ovocné knedlíky\n\nOvocné knedlíky jsou tradiční jídlo české, moravské, rakouské, ale i polské kuchyně.\n\nV Česku se plněné ovocné knedlíky připravují z kynutého nebo tvarohového těsta. Plní se nejrůznějšími druhy ovoce jako je broskev, borůvky, meruňka, jahoda a další. Posléze se připravují varem ve vroucí vodě. Podávají se teplé posypané rozstrouhaným tvarohem, cukrem a polité rozpuštěným máslem. Obvykle se podávají jako hlavní jídlo, řidčeji jako dezert.\n\nZ bramborového těsta se připravují tradiční švestkové knedlíky, které jsou plněné švestkami, sypané mákem s cukrem a polité máslem.\n\nV některých regionech ČR se také připravují tzv. trhané knedlíky. Jedná se v podstatě o to, že se kuličky těsta natrhají – někdy se vaří pouze roztrhané knedlíkové těsto.\n\nKnedlíky, zvláště bramborové, případně kynuté, je možno plnit i naslano, obvykle uzeným, a polité osmaženou cibulkou.\n\nTradiční rakouský a bavorský germknödel je knedlík plněný povidly. Podávaný je posypaný cukrem a mákem a politý máslem, někdy vanilkovým krémem. Vařený je ve slané vodě. Podobný recept je dampfnudel, který je buď vařený ve směsi mléka a másla nebo smažený. Rakouské knedlíky se podávají jako hlavní jídlo nebo dezert.\n\n"}
{"id": "466589", "url": "https://cs.wikipedia.org/wiki?curid=466589", "title": "Cheta", "text": "Cheta\n\nCheta ( ) je řeka v Krasnojarském kraji v Rusku. Je 604 km dlouhá. Povodí má rozlohu 100 000 km².\n\nVzniká soutokem Ajanu a Ajakli, které pramení na planině Putorana. Teče přes Severosibiřskou nížinu a poblíž ústí se větví na ramena. Jezernatost činí 4,8 %. Je levou zdrojnicí Chatangy.\n\nZdrojem vody jsou sněhové a dešťové srážky. Průměrný roční průtok vody činí přibližně 1370 m³/s. Zamrzá na konci září až na začátku října a rozmrzá na konci května až v první polovině června.\n\nŘeka je vhodná pro vodní dopravu. Využívá se k rybářství (coregonus muksun, síh malý, stenodus leucichthys nelma).\n"}
{"id": "466590", "url": "https://cs.wikipedia.org/wiki?curid=466590", "title": "Winton Train", "text": "Winton Train\n\nWinton Train (česky Wintonův vlak) byl speciální historický vlak vypravený 1. září 2009 z pražského hlavního nádraží, který dojel 4. září 2009 na nádraží Liverpool Street v Londýně. Jízda byla připomínkou 70. výročí činu sira Nicholase Wintona, který v roce 1939 odvezl z protektorátu Čechy a Morava do Londýna 669 převážně židovských dětí, aby je tak uchránil před nacistickým režimem. Poslední, nejpočetnější a nacisty nepovolený transport měl vyjet právě 1. září 1939.\n\nV Praze byl před odjezdem odhalen památník Wintonova činu – sousoší sochařky Flor Kentové. Ve Winton Trainu jeli, kromě 22 za války zachráněných dětí, i studenti a novináři. V Londýně na nádraží vlak přivítal osobně sir Nicholas Winton.\n\nVlak byl tažen dvěma československými parními lokomotivami, konkrétně šlo o stroje 498.022 a 486.007, za které byly připojeny historické osobní vozy 1. třídy a Masarykův salónní vůz.\n\nTrasa Winton Trainu kopírovala 1200 km dlouhou trasu z roku 1939. Vlak na své cestě projel např. Beroun, Plzeň, Domažlice, německá města Norimberk a Kolín nad Rýnem, nizozemská města Arnhem a Hoek van Holland či anglický Harwich.\n\n"}
{"id": "466591", "url": "https://cs.wikipedia.org/wiki?curid=466591", "title": "Digital Subscriber Line Access Multiplexer", "text": "Digital Subscriber Line Access Multiplexer\n\nDigital Subscriber Line Access Multiplexer (DSLAM, též vyslovováno jako \"dee-slam\") je v informatice název zařízení umožňující rychlé připojení k internetu po telefonní lince pomocí technologií xDSL. DSLAM sdružuje několik desítek až stovek datových toků, které jsou z jednotlivých telefonních linek (tj. z poslední míle) odkloněny pomocí kmitočtového filtru (splitteru), takže neprocházejí skrze telefonní ústřednu. Pokud je poslední míle příliš dlouhá, jsou používány \"vzdálené (vysunuté - remote) DSLAMy\", aby byla udržena vysoká datová propustnost (nutnost nad cca 5 km).\n\n\nUživatelé se k DSLAMu připojují přes DSL modem nebo přes DSL router, který je připojen do veřejné telefonní sítě typicky po kroucené nestíněné dvojlince.\nDSLAM umístěný v telefonní ústředně shromažďuje datový provoz z mnoha modemových portů a sdružuje je do jednoho datového toku pomocí multiplexování. V závislosti na architektuře zařízení a jeho nastavení DSLAM slučuje DSL linky na standardu Asynchronous Transfer Mode (ATM) a využívá protokoly frame relay, a/nebo Internet Protocol.\nSloučený datový provoz je poté směrován na Broadband Remote Access Server (server síťového přístupu) po Transport Network (transportní síti). A z něj potom po Access Network (přístupové síti) Network Service Providera do samotného internetu. Přístupová síť může dosahovat přenosových rychlostí i nad 10 Gbit/s.\n\nDSLAM se chová jako síťový switch protože je jeho funkce posazená na linkové vrstvě Referenčního modelu ISO/OSI. Z toho důvodu nemůže přesměrovat provoz mezi různými IP podsítěmi, ale pouze mezi zařízením internetového poskytovatele a zařízeními koncových uživatelů.\n\nDSLAM může, ale nemusí být umístěn přímo v telefonní ústředně. Často bývá, jako tzv. vzdálený DSLAM umístěný v sousedství koncových uživatelů, kteří jsou příliš vzdálení od telefonní ústředny, nebo tvoří součást místní ústředny. Viz tabulka závislosti přenosové rychlosti na vzdálenosti. Někdy bývá umístěn spolu s Digital loop carrier (DLC) (digitální přenos smyčky). DLC je systém, který umožňuje připojit k ústředně i natolik vzdálené účastnické přípojky, které by z elektrického hlediska již na takovou vzdálenost nefungovaly. DLC digitalizuje jinak analogové hlasové přenosy a poté je na velkou vzdálenost přenese digitálně. Datový DSL provoz se filtry směruje do DSLAMu ještě před DLC.\n\nDSLAMy také používají hotely a větší instituce, které zpravidla používají vlastní telefonní podsystémy pro vlastní vnitřní komunikaci.\n\nTelefonní pár má na vyšších frekvencích značný útlum, proto se vzdáleností klesá možná přenosová rychlost. Vyšší přenosová rychlost znamená vyšší frekvenci ve vedení a s ní i větší útlum. Signály se pak po trase postupně ztrácejí a na konci vedení nejsou čitelné, v takovém případě systém automaticky sníží přenosovou rychlost na první možnou úroveň, kde bude vliv útlumu vedení dostatečně nízký. V následující tabulce je hrubý přehled vzdáleností a možných přenosových rychlostí. (Počítá s použitím symetrického měděného vedení o průřezu 0,44 mm² a technologie ADSL2+.) Ovšem místní podmínky se mohou velice lišit díky použitému materiálu vedení, umístění, rušení vnějšími vlivy a kvalitou koncových zařízení.\n\n(teoretické hodnoty- v praxi je rychlost nastavena mnohem níže např. vycházím z konkrétního případu. Na vzdálenost 2km, je rychlost nastavena 4,5mb/384kb T-Mobile)\n\nIP-DSLAM znamená \"Internet Protocol Digital Subscriber Line Access Multiplexer\". Uživatelský datový provoz je převážně založený na IP. Tradiční DSLAM používá Asynchronous Transfer Mode (ATM) technologii pro připojení na odchozí ATM routery/switche. Od těchto zařízení jde už komunikace v IP podobě. IP-DSLAM pracuje s IP protokolem již sám o sobě. Výhody toho jsou nižší cena vybavení (odpadnou odchozí ATM routery/switche), rychlejší odezva celé sítě a větší nabídka funkcí a možností takového zařízení.\n\nDSLAM může nabídnout i schopnost označovat provoz virtuální LAN, který skrze něj prochází od uživatelů směrem k odchozím routerům. Ačkoliv není plně stavový firewall, některé DSLAMy nabízejí filtrování paketů, jako například zahazování některých známých protokolů. Také často podporují Quality of Service (QoS) funkce pro rezervaci a řízení datových toků. Můžou díky tomu stanovit prioritní přenosy, nebo jen stanovit dělení přenosové kapacity, aby nedocházelo k zahlcení jedinou náročnou službou.\n\nKromě toho, že je DSLAM síťový switch a multiplexer, sestává také z řady modemů. Zpravidla z velkého množství modemů. Každý modem na spojovací rozšiřovací kartě komunikuje s jedním konkrétním uživatelským DSL modemem. Tyto modemy jsou funkčně přímo zastavěny do DSLAMu jako takového a nejsou v podobě odděleného zařízení jak je známe z domácích počítačů. Modemy DSLAMu mají vždy funkci měření linky a dokáží podle toho kompenzovat linku impedančně. To je důležité hlavně proti odrazům signálů od nevhodně ukončených konců linky. Krom toho dokáží linku kompenzovat i v jiných ohledech, využít tak lépe výhody symetrického vedení a dosáhnout větší přenosové rychlosti. Každý DSLAM má několik spojovacích karet a každá z nich má řadu portů do kterých jsou zapojeny účastnické přípojky. Typicky má jedna spojovací karta 24 portů, tento počet se však může lišit dle výrobce. DSLAMy jsou konstrukčně řešeny tak, aby je bylo možno vložit do rackových skříní, které se dnes používají ve všech oblastech telekomunikace i mimo ní. Napájecí napětí je nejčastěji 48 V stejnosměrných.\nJako odchozí linky se nejčastěji používá gigabit Ethernet nebo optická vlákna.\n\n"}
{"id": "466604", "url": "https://cs.wikipedia.org/wiki?curid=466604", "title": "Jack Kramer", "text": "Jack Kramer\n\nJohn Albert Kramer (* 1. srpna 1921, Las Vegas, Kalifornie – 12. září 2009, Los Angeles, Kalifornie) byl americký tenista, který ve 40 letech 20. století byl po několik sezón nejlepším tenistou světa.\n\nV letech 1946 a 1947 prohrál jediný důležitý zápas ve Wimbledonu 1946 s tehdy ještě neznámým Jaroslavem Drobným. Mezi jeho největší úspěchy patří tituly z dvouhry na grandslamových turnajích ve Wimbledonu (1947) a na U.S. Championships (1946, 1947), a tituly ze čtyřhry na grandslamových turnajích Wimbledon (1946, 1947) a U.S. Championships (1940, 1941, 1943, 1947 mužská čtyřhra, 1941 smíšená). Nejdříve hrál za amatéry, později přestoupil k profesionálům, kde od roku 1948 figuroval také na 1. místě.\n\nV roce 1968 byl uveden do mezinárodní tenisové síně slávy. Byl spoluzakladatelem Asociace profesionálních tenistů (ATP) a v roce 1972 se stal jejím prvním výkonným ředitelem.\n\nDíky své výšce úspěšně praktikoval systém podání-volej, a to i po druhém podání. Servis s forhendem patřili k jeho nejsilnějším úderům.\n\nWimbledon\n\nUS Championships\n\nV rámci amerického týmu.\n\n"}
{"id": "466606", "url": "https://cs.wikipedia.org/wiki?curid=466606", "title": "Meike Krögerová", "text": "Meike Krögerová\n\nMeike Krögerová (* 21. července 1986, Berlín) je německá atletka, výškařka závodící za atletický oddíl LG Nord Berlín. Jejím největším úspěchem je finálová účast na světovém šampionátu v Berlíně v roce 2009, kde skončila na 11. místě (187 cm).\n\nKvalifikovala se též do finále na halovém mistrovství Evropy v Turíně 2009. Vinou zranění se však finále nezúčastnila. 28. února 2010 v Karlsruhe na halovém mistrovství Německa poprvé v kariéře překonala dvoumetrovou hranici. Na halovém MS 2010 v katarském Dauhá neprošla kvalifikací. Je studentkou architektury na technické univerzitě v Berlíně.\n\n\n"}
{"id": "466614", "url": "https://cs.wikipedia.org/wiki?curid=466614", "title": "Carmelita Jeterová", "text": "Carmelita Jeterová\n\nCarmelita Jeter, přechýleně Carmelita Jeterová (* 24. listopadu 1979 Los Angeles, Kalifornie) je bývalá americká atletka, závodící na sprinterských tratích. V roce 2011 se stala v jihokorejském Tegu mistryní světa v běhu na 100 metrů. Na předchozích šampionátech (Ósaka 2007, Berlín 2009) vybojovala bronzové medaile.\n\nV září roku 2009 zaběhla na mítinku v Šanghaji čtvrtý nejrychlejší čas historie na této trati – 10,64 sekundy. Tím se stala druhou nejrychlejší ženou historie. Rychleji běžela jen další Američanka Florence Griffith-Joynerová, která drží světový rekord časem 10,49 s od roku 1988. Na Letních olympijských hrách 2012 v Londýně vybojovala kompletní sadu medailí.\n\nKromě atletických startů se zkoušela prosadit i v americkém bobovém národním týmu. V listopadu 2017 ukončila sportovní kariéru.\n\n\n"}
{"id": "466625", "url": "https://cs.wikipedia.org/wiki?curid=466625", "title": "Česká florbalová extraliga mužů 2005/06", "text": "Česká florbalová extraliga mužů 2005/06\n\nČeská florbalová extraliga mužů 2005/06 (poprvé s novým jménem podle hlavního sponzora: Fortuna extraliga) byla nejvyšší mužskou florbalovou soutěží v sezóně 2005/06 v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály nový systém play-down na dvě kola a baráž.\n\nVítězem ročníku se pošesté v řadě a podesáté celkem stal tým FO Tatran Střešovice po porážce týmu FBC SGB Pepino Ostrava ve finále. Bylo to počtvrté v řadě a popáté celkem co se tyto týmy střetly ve finále.\n\nNováčky v této sezoně byly týmy Sokol Pardubice a SK FBC Třinec. Pardubice do Extraligy postoupily poprvé po vítězství v 2. lize v minulém ročníku. Třinec postoupil také poprvé spojením s týmem Lázně Darkov postupujícím z druhého místa.\n\nTřinec svoji extraligovou účast v play-down neudržel a sestoupil do nižší soutěže (od příští sezóny přejmenované na 1. liga). Byl v následující sezóně nahrazen týmem TJ Sokol Královské Vinohrady, který do Extraligy postoupil poprvé po vítězství v 1. lize.\n\nHrálo se na 3 vítězství. O 3. místo se nehrálo. Získal ho poražený semifinalista, který měl po základní části\nlepší umístění.\n\nFO Tatran Střešovice – Torpedo Havířov 3 : 1 na zápasy (3:1, 4:5p, 4:2, 5:2)<br>\nFBK Sokol Mladá Boleslav – TJ JM Chodov 3 : 0 na zápasy (9:5, 10:0, 7:3)<br>\nFBC SGB Pepino Ostrava – Bulldogs Brno 3 : 2 na zápasy (5:3, 4:5, 8:3, 6:8, 7:3) <br>\nSSK Future – 1. SC SSK Vítkovice 3 : 0 na zápasy (3:1, 8:7p, 10:4)<br>\n\nFO Tatran Střešovice – SSK Future 3 : 1 na zápasy\n\nFBK Sokol Mladá Boleslav – FBC SGB Pepino Ostrava 0 : 3 na zápasy\n\nFO Tatran Střešovice – FBC SGB Pepino Ostrava 3 : 1 na zápasy\n\nHrálo novým systémem na 3 vítězství. Poražení z prvního kola se utkaly v druhém kole, po kterém poražený přímo sestoupil a vítěz hrál baráž o udržení s klubem z 1. florbalové ligy.\n\nFBŠ Bohemians Praha – SK FBC Třinec 3 : 0 na zápasy\n\nSokol Pardubice – FBC Liberec 2 : 3 na zápasy\n\nSokol Pardubice – SK FBC Třinec 3 : 1 na zápasy\n\nSokol Pardubice – FBC Vikings Kopřivnice 3 : 0 na zápasy\n\n\n"}
{"id": "466630", "url": "https://cs.wikipedia.org/wiki?curid=466630", "title": "Mistrovství světa v házené mužů o 11 hráčích 1966", "text": "Mistrovství světa v házené mužů o 11 hráčích 1966\n\n7. mistrovství světa v házené o jedenácti hráčích proběhlo ve dnech 25. června – 3. července v Rakousku.\n\nMistrovství se zúčastnilo šest mužstev. Hrálo se v jedné skupině systémem každý s každým. O titulu rozhodlo celkové skóre SRN +51, NDR +41. Pro stále klesající zájem o účast bylo rozhodnuto, že se mistrovství světa o jedenácti hráčích v budoucnu již nebude pořádat.\n\n1. SRN\n\nTrenér: Werner Vick\n\n2. NDR\n3. Rakousko\n\n"}
{"id": "466632", "url": "https://cs.wikipedia.org/wiki?curid=466632", "title": "Ruzizi", "text": "Ruzizi\n\nRuzizi je řeka ve střední Africe. Vytváří přirozenou hranici mezi Demokratickou republikou Kongo na pravém břehu a Rwandou a Burundi na břehu levém. Je dlouhá 117 km. V řece žije obávaný lidožravý krokodýl Gustave.\n\nŘeka spojuje jezera Kivu a Tanganika, přičemž na krátkém úseku její délky klesá z nadmořské výšky 1460 m na 773 m.\n\nNa řece byly vybudované dvě přehradní nádrže s vodními elektrárnami.\nElektrická produkce těchto elektráren je nedostatečná a proto se plánuje dostavba další přehrady, Ruzizi III ve vzdálenosti asi 25 km níže po toku.\n"}
{"id": "466636", "url": "https://cs.wikipedia.org/wiki?curid=466636", "title": "Vřídlo (Karlovy Vary)", "text": "Vřídlo (Karlovy Vary)\n\nVřídlo je oficiální název pro největší pramen termální vody v Karlových Varech, který je s teplotou 73 °C zároveň nejteplejším termálním pramenem Čech. Výstřik Vřídla ve formě Vřídelní fontány se nachází v centru lázeňského území Karlových Varů ve Vřídelní kolonádě, kde díky tlaku a obsahu plynného oxidu uhličitého dosahuje výšky až 12 m. Od května roku 2016 je Vřídelní fontána v provizorním uspořádání umístěna u jihozápadního vchodu do kolonády. V prostoru Vřídelní kolonády je umístěno pět pitných stojanů s vřídelní vodou nejen v původní teplotě ale i zchlazenou na teploty 57 a 41 °C.\n\nJde o proplyněnou termální vodu s mineralizací typickou pro její složitý hlubinný původ. Jsou zde zastoupeny zejména chloridy, hydrouhličitany, sírany a řada vzácných stopových prvků. Celková mineralizace je 6,45 gramů rozpuštěných látek v jednom litru vody. Jednotlivé karlovarské prameny se od sebe liší teplotou, v závislosti na ní pak množstvím rozpuštěného oxidu uhličitého. Každou minutu vyvěrá z jímacích vrtů Vřídla průměrně 2 000 litrů termální vody, tj. za hodinu 120 m³, za den 2 880 m³ a za rok více než jeden milión kubických metrů. Při mineralizaci 6,45 gramů v jednom litru vynese Vřídlo denně na povrch spolu s vodou téměř 2 tuny minerálních látek.\nVřídlo při teplotě 73 °C představuje 10 MJ za sekundu (2 400 kilokalorií za sekundu). Spolu s termální vodou vyvěrá i plynný oxid uhličitý. Výstřik vřídelní fontány je hnán především vysokým podílem plynného oxidu uhličitého než zvýšeným tlakem, který se pohybuje okolo 0,1 MPa. Je to obdobný proces, jako když se otevře láhev šampaňského. Vedle pramenů skupiny Vřídla vyvěrají podél tzv. karlovarské zřídelní linie další malé prameny. Vydatnost všech těchto malých pramenů je dohromady asi 100 litrů za minutu, tedy pouhých pět procent vydatnosti Vřídla. Vydatnost Vřídla je seřizována ventily na zhlaví čerpacích vrtů na zhruba 30 litrů za sekundu. Při vydatnosti Vřídla nad 35 litrů za sekundu již hrozí snížení vydatnosti ostatní pramenů.\n\nNa rozdíl od pramenů v dalších městech tzv. lázeňském trojúhelníku, tedy v Mariánských Lázní a Františkovch Lázní, se prameny v Karlových Varech vyznačují jednotným chemismem. Další karlovarské prameny jsou jenom dílčí větve odbočující z hlavního kmene Vřídla. \n\nKarlovy Vary se rozkládají v geomorfologických celcích Sokolovská pánev a Slavkovský les, celé lázeňské území včetně Vřídla ve Slavkovském lese. V bezprostřední blízkosti Vřídla protéká řeka Teplá, lemovaná příkrými zalesněnými svahy.\n\nKarlovarsko náleží do krušnohorského bloku a jeho základní stavební jednotkou jsou převážně svory a ruly. Od dalšího bloku je na jihovýchodě oddělen litoměřickým hlubinným zlomem, navíc je předělen hlubinným zlomem jáchymovským na dvě části. Tyto staré zlomy si dodnes udržely svůj význam aktivních zón a to navzdory všem geologickým pochodům, které zde mezitím působily.\n\nV důsledku alpinského vrásnění došlo k výrazné změně morfologie území. Projevem byla vulkanická činnosti, která vrcholila ve třetihorách. Vytvořil se významný geologický rift, podle řeky Ohře pojmenovaný jako oherský rift. Oherským riftem se během třetihor dostalo na povrch magma, které umožnilo vznik vulkanických těles. S vulkanickou aktivitou souvisí i vznik termálních pramenů v Karlových Varech. Mladé tektonické pohyby, které způsobily posun žulových ker, umožnily zároveň i výstup karlovarské termy. Proto můžeme tímto způsobem i určit stáří Vřídla zhruba na 200 až 300 tis. let\n\nV Karlových Varech vystupuje na povrch v souvislém výchozu karlovarský žulový pluton. Vlivem fyzikálních a chemických změn při výstupu termy se vytvořily sintry, tradičně označované jako karlovarská vřídelní deska. Tyto zřídelní sedimenty se v minulosti těžily nedaleko Vřídla a sloužily jako surovina pro pálení vápna. Z písemných zmínek lze usuzovat, že v blízkosti Vřídla se těžil karlovarský vřídlovec (aragonit) až 400 let. Vápenná pec stávala poblíž Vřídla a malta z páleného vápna se používala na různých stavbách v Karlových Varech a okolí. Archeologické výzkumy prokázaly použití malty se zbytky karlovarského vřídlovce v ruinách středověkých kostelů, například kostela svatého Linharta v lesích nad Doubím nebo kostela svatého Mikuláše na úpatí hory Krudum ve Slavkovském lese.\n\nPřestože Karlovy Vary patří k místům s velkým množstvím získaných geologických dat, otázka vzniku není dosud spolehlivě dořešena. Je třeba přiznat, že je pořád mnoho nejasností. Nestor české hydrogeologie profesor Ota Hynie shrnul poznatky dřívějších badatelů. V rámci rozsáhlého výzkumu Ústředního ústavu geologického z let 1959–1964 byly získány četné nové poznatky. Další poznatky poskytly geologické práce při stavbě nové vřídelní kolonády v letech 1972–1975 a v rámci stavebních aktivit v 90. letech 20. století. Nové výsledky přineslo zjištění stáří zřídelních sedimentů metodou stanovení stáří poměrem izotopů uranu a thoria. Centrální akumulace sedimentů u Vřídla vznikla zhruba před 11 tisíci lety, nejstarší již před asi 230 tisíci lety. Získané údaje o stáří sedimentů vypovídají o tom, že před zhruba 230 tisíci lety došlo k otevření původně zakryté cirkulace termálních vod erozivní činností vodoteče. Celá zřídelní struktura je ukotvena v hloubce několika kilometrů. V těchto hloubkách došlo a stále dochází k tvorbě výsledné minerální vody. Dešťová voda po vsáknutí sestupuje do těchto hloubek po puklinách v karlovarském žulovém plutonu. Zde se ohřívá sdíleným teplem hornin a přidává se z hlubších magmatických krbů oxid uhličitý, který je posledním produktem vyhaslých třetihorních sopek. Magmatické krby leží v hloubkách 50–150 km. Ve směsi vody a oxidu uhličitého, z pohledu chemického se jedná o slabou kyselinu uhličitou, se při cestě vzhůru rozpouštějí další minerální látky a stopové prvky. Jak prokázal nový geologický průzkum na základě vrtů v lázeňském centru, je tato výstupní cesta poměrně úzká. Terma po ní vystupuje rychle vzhůru, a proto dochází jen k malým teplotním ztrátám. Infiltrační území dešťové vody představují svahy Krušných hor, Slavkovského lesa a Doupovských hor. Určení rozsahu infiltračního území lze ovšem jen odhadovat.\n\nDoba oběhu vody od infiltrace až výstup trvá 2–3 roky a odhadovaná hloubka 1–2 kilometry.\n\nVývěry dnešního Vřídla byly známy již dávno před založením lázní. Termální prameny se těšily obzvláštní úctě našich předků a byly považovány za projev boží moci. Horlivými ctiteli teplých pramenů byli podle starých zpráv Římané a Keltové. Je dostatek indicií, dokládajících jejich znalost zřídel v Poohří. Jakožto místa posvátná byly prameny chráněny. Výjimkou jistě nebylo ani karlovarské Vřídlo a je nepochybné, že karlovarská zřídla fascinovala člověka od nejstarších dob. Prvním z mnoha, kteří Vřídlo opěvovali, byl Bohuslav Hasištejnský z Lobkovic. Poetickou oslavou byla jeho osmnáctiveršová Óda na vřídlo, sepsaná kolem roku 1500.\n\nTerma vystupovala v místech křížení karlovarské zřídelní linie s dalšími poruchovými zónami v korytě Teplé. \nPodle pověsti založil lázeňské místo císař Karel IV. v roce 1358, který nechal v místě dnešní věže nad Tržištěm postavit lovecký zámeček a v roce 1370 vydal zakládací listinu, kterou Karlovým Varům udělil městská práva. Další privilegia pro rozvoj udělil městu Václav IV. v roce 1401.\nNejstarší zprávy o jímání Vřídla pocházejí z roku 1571. Původní vývěry termy v řečišti Teplé bylo nutno ohrazovat a chránit před zaplavování vodou z Teplé. Vývěry byly zabezpečeny uměle vytvořenými jímacími objekty. V roce 1638 byl vyhlouben třetí jímací otvor a ještě před rokem 1650 byly nad Vřídlem a jeho okolím vybudovány obecní lázně.\n\nVoda je v těsné blízkosti kolonády jímána čtyřmi účelovými vrty až 88 m hlubokými a potrubím rozváděna přes separační a akumulační nádoby do jednotlivých balneoprovozů. Voda z jednoho vřídelních vrtů je přiváděna bez separace plynu přímo do fontány. Ostatní karlovarské prameny tzv. malé prameny jsou zachyceny rovněž různě hlubokými vrty 4 až 150,5 metrů, z nichž je pak terma přiváděna do jednotlivých přelivných váz ve čtyřech dalších kolonádách a pramenních pavilonech. \n\nPůvodně byla léčivá voda z pramenů donášena hostům do pokojů. V druhé polovině 18. století objevil karlovarský lékař David Becher v karlovarských vodách oxid uhličitý a doporučoval pacientům pití minerální vody přímo u pramenů, kde je působení oxidu uhličitého nejsilnější. Vzhledem k vrtkavému karlovarskému počasí bylo třeba hosty při pití u pramenů chránit různými pavilony, altány a gloriety. Ty však již nestačily, a proto byly v lázních stavěny kolonády. Z důvodu havarijního stavu kolonády byla vřídelní fontána dočasně přemístěna před jihozápadní průčelí kolonády. Po přemístění vytrysklo vřídlo na volném prostranství dne 15. dubna 2016.\n\nAž do poloviny 16. století se se v karlovarské vodě lidé jen koupali. Tehdy panovala představa, že voda vyplavuje pokožkou nemoci. Aplikovaly se mnohahodinové i vícedenní koupele, což vedlo až k bolestivému rozpraskání kůže. Pitné kůry se začaly uplatňovat až v polovině 18. století. \n\nObdobně jako s koupelemi se to přehánělo s pitím termální vody. Pacientům se ordinovalo denně 50 až 70 koflíků. Zásadní význam pro moderní metody léčby měl karlovarský lékař David Becher. Začal propagovat pití vody v rozumném množství přímo u pramenů. Pitné kůry tvořily základ léčby a z pití vody u pramenů se stala společenská záležitost. Zásluhou Davida Bechera se zvýšil příliv pacientů do Karlových Varů. Od roku 1844 se karlovarská voda vyvážela do celého světa.\n\nOdpařováním termální vody se získávala karlovarská vřídelní sůl. Původně se prodávala pouze v karlovarské lékárně a byla určena výhradně pro lázeňské hosty a nesměla být vyvážena mimo město. Městská rada se obávala, že vývoz ohrozí návštěvnost lázní.\n\nVe vývěrové zóně zřídelní struktury ve vnitřním území lázeňského místa (ve smyslu Statutu lázeňského místa Karlovy Vary) bylo k 31. 12. 2010 dokumentováno celkem 80 v současnosti aktivních větších i menších soustředěných přirozených i uměle vytvořených (vrty, jímky) vývěrů termální vody. V severní části vývěrové zóny až po Skalní prameny je to 17 vývěrů, v prostoru Mlýnské kolonády 18 významnějších vývěrů, ve střední části mezi Mlýnskou a Tržní kolonádou včetně Zámecké kolonády 15 vývěrů, v prostoru Vřídelní kolonády 22 vývěrů a jižním uzávěru vývěrové zóny 8 vývěrů. Z tohoto počtu je 19 zdrojů termy (resp. v jednom případě i zřídelního plynu) osvědčeno za přírodní léčivé zdroje ve smyslu lázeňského zákona č. 164/2001 Sb.\nZbytek tvoří jednak zdroje rezervní, dosud neosvědčené dle zákona a další lze označit za volně se vyskytující zdroje termy a zřídelního plynu. Celkem je v Karlových Varech možné ochutnat termální vodu z dvaceti přelivných váz.\nV uvedeném počtu vývěrů nejsou zahrnuty divoké výrony v řečišti Teplé a v jeho bezprostředním okolí, které jsou dokumentovány jak v prostoru Vřídelní kolonády a v jejím bezprostředním okolí.\n\nNázory na pojetí ochrany zřídelní struktury se různily již od samého začátku. To bylo dáno nejen nedostatečným geologickým poznáním, ale i zájmy majitelů dolů na jedné straně a města jako majitele lázní a pramenů na straně druhé. \n\nPrvní známé opatření k ochraně karlovarských pramenu je pražský guberniální výnos z roku 1761. Je to zároveň nejstarší ochranný předpis českých zřídel. Tento výnos zakazoval kutání uhlí v nynější obci Rosnice pro domnělou spojitost uhelných slojí a pramenu. Další ochranná opatření proti dobývání byla vyhlášena výnosy v létech 1790, 1836 a 1846.\n\nK největšímu průvalu v historii lázní, výbuchu Vřídla, došlo 2. září 1809, kdy se vedle gejzíru vřídla objevil nový vývěr. Po převrtání roku 1811 byl pojmenován po řecké bohyni zdraví a čistoty Hygiei. U pramene byla společně se slavnostním otevřením nové litinové Vřídelní kolonády odhalena její plastika. Hygieia se stala hlavním symbolem karlovarských pramenů. Socha se v průběhu dalších let několikrát stěhovala.\n\nPo vydání rakouského horního zákona, ve kterém byl a ochrana pramenu právně zakotvena, byl karlovarským pramenům v roce 1859 vymezen ochranný okrsek.\nVelkým zastáncem ochrany lázní byl profesor lékařské fakulty UK v Praze a balneolog Josef Löschner. Ve svém podrobném rozboru zdůrazňoval, proč musí být Františkovy Lázně, Karlovy Vary, Mariánské Lázně a Teplice chráněny před průmyslem.\n\nOd roku 1836 je v Karlových Varech veden protokol o pravidelných úředních měřeních vydatnosti pramenů. Jsou v něm odkazy na některé příčiny změn ve vydatnosti, jako např. stavební zásahy, divoké vývěry, průvaly apod. Prameny se v minulém století měřily pravidelně na jaře ještě před začátkem lázeňské sezóny a po jejím ukončení.\n\nV roce 1882 byla vyhlášena nová ochranná opatření a poprvé stanoven užší a širší ochranný obvod. Ochranná opatření měla chránit karlovarské prameny před účinky těžby hnědého uhlí. Nechránila je však před účinky ostatní činností a např. těžbou kaolínu. Těžba kaolínu tehdy nepodléhala hornímu zákonu. Ochrana proti možným vlivům byla zahrnuta do tzv. \"regulativu\", vydaného na základě předpisu živnostenského úřadu v roce 1892.\n\nV roce 1898 došlo na Sokolovsku v Královském Poříčí při hloubení jámy č. II. dolu Marie k průvalu proplyněné termální vody o teplotě 30,4 °C. Vydatnost průvalových vod se zvyšovala, stoupala i teplota vody a její mineralizace. K dalšímu průvalu důlních vod na dole Marie došlo v roce 1901. S tímto průvalem byl spojen dlouhodobý pokles vydatnosti pramenů v Karlových Varech. V říjnu téhož roku se průval v dole náhle podstatně zvýšil. Čerpadla nestačila zvládat zvýšené přítoky a voda vystoupala zhruba o 100 m výše. Když v roce 1903 došlo k poklesu vydatnosti Vřídla, podniklo město Karlovy Vary důrazné kroky. Komise pro ochranu pramenů, v níž byli přední odborníci, prokázala spojitost poklesu vydatnosti karlovarských pramenů s těžbou dolu Marie. Příčinnou souvislostí nebyla ovšem voda, ale oxid uhličitý, který pochází ze stejného hlubinného zdroje jako ve výstupní cestě karlovarské termy. Jeho ochuzení vedlo k poklesu výtlačné úrovně karlovarských pramenů. Teprve po provedených opatřeních došlo k vzestupu vydatnosti karlovarských pramenů.\n\nZ minulosti je známo, že na vydatnost termy mají vliv nešetrné stavební práce v bezprostředním okolí. Zásahy do země v blízkosti Vřídla způsobily v minulosti průvaly termální vody a ovlivnily systém vývěrů. Například při budování základů nové budovy v roce 1899 naproti Vřídlu byly přítoky termální vody tak silné, že k jejich odčerpání musely být použity tři parní lokomotivy (tehdy ještě nebyla k dispozici elektřina). Vliv na vydatnost Vřídla byl zcela bezprostřední. Při budování nové vřídelní kolonády v letech 1972–1975 se šetřilo a na obnovení těsnění proti průvalům Vřídla nebyly peníze. Terma se provalila s obrovskou silou vedle kolonády a ihned prudce klesla vydatnost a nastaly problémy se zásobováním lázeňských provozů. V důsledku různých stavebních činností zanikly v minulosti některé tradiční prameny, například jeden z tzv. vřídelních pramenů, pramen Hygieia. \n\nSledování a měření provádí v současnosti Správa přírodních léčivých zdrojů a kolonád s využitím moderní laboratorní a výpočetní technologie. To umožňuje včasné rozpoznání nebezpečí.\n\n\n\n"}
{"id": "466643", "url": "https://cs.wikipedia.org/wiki?curid=466643", "title": "Vřídelní kolonáda", "text": "Vřídelní kolonáda\n\nVřídelní kolonáda je jednou z pěti hlavních kolonád v Karlových Varech. Nachází se v centru lázeňského území pod kostelem svaté Máří Magdaleny na pravém břehu řeky Teplé. Částečně tvoří most pro pěší nad touto řekou. Kryje nejznámější a nejoblíbenější karlovarský minerální pramen Vřídlo. V prostoru kolonády je kromě gejzíru Vřídla umístěno pět pitných stojanů s vřídelní vodou o teplotách 72, 57 a 41 °C. Vřídlo krylo v minulosti mnoho staveb, altánek, empírová kolonáda, litinová či provizorní dřevěná kolonáda.\n\nSoučasná kolonáda s předpokládanou životností 80 let byla vybudována podle návrhu architekta Jaroslava Otruby v letech 1969–1975 a do užívání předána 11. května 1975. V prostorách kolonády se nacházejí i obchody se suvenýry, keramikou a lázeňskými produkty. Občas se zde konají výstavy.\n\nPod podlahou kolonády se nalézá místo pro čerpání, rozvod a tepelnou regulaci vřídelní vody. Od roku 2008 je ve staré části vřídelního podzemí opětovně zpřístupněna exkurzní trasa pro veřejnost, kde mohou návštěvníci obdivovat sintrové povlaky na stěnách chodeb, pozůstatky starého potrubí, a seznámit se s procesem vzniku vřídlovce i pokamenováním, obrůstáním suvenýrů vřídlovcem. Známé jsou například tzv. karlovarské kamenné růže. Kolonáda neslouží jen jako krytý prostor pro pitné kúry a odpočinek pacientů, ale z hlediska balneotechnického představuje uzlový bod rozvodů vřídelní vody. Je zde též provozní středisko Správy pramenů a kolonád.\n\nJiž od počátku nebyly Karlovy Vary klasickým středověkým městem, ale městem lázeňským, jedním z nejstarších v Evropě. Od roku 1508 měly statut veřejných lázní. Centrum lázeňského města se rozkládalo v bezprostřední blízkosti Vřídla. Známost Karlových Varů jako lázní pronikla ve druhé polovině 15. století za hranice země. O tom svědčí skutečnost v knize o lázních, kterou napsal a vydal Hans Foltz v Norimberku roku 1480. Zde jsou Karlovy Vary uvedené jako jediné lázně v Čechách pod označením „Lázně u Chebu k Lokti“ (Pad pey Eger zum Elnbogen). V roce 1772 bylo Vřídlo ohrazeno žebřinovým plotem, později byl nad ním postaven dřevěný altánek s volným vrchlíkem k odvodu páry. Roku 1794 stál nad Vřídlem nový kamenný lázeňský dům, k němuž patřily malé parní lázně s odpočívárnou. Poblíž stály obecní lázně sestávající ze tří částí. První byla určená pro muže a druhá pro ženy, třetí oddělená část sloužila pro nemocné s nakažlivými vyrážkami. Vedle výtoků pro pitné a koupelové účely mělo Vřídlo i jeden výtok, kde se pralo prádlo a pařil jateční dobytek a drůbež. Pro značně neestetické účinky byly tyto činnosti v roce 1850 zakázány. Původně byla léčivá voda z pramenů donášena hostům do pokojů. V druhé polovině 18. století objevil karlovarský lékař David Becher v karlovarských vodách oxid uhličitý a doporučoval pacientům pití minerální vody přímo u pramenů, kde je působení oxidu uhličitého nejsilnější. Vzhledem k vrtkavému karlovarskému počasí bylo třeba hosty při pití u pramenů chránit různými pavilony, altány a gloriety. Ty však již nestačily, a proto byly v lázních stavěny kolonády.\n\nPrvní skutečná promenádní kolonáda byla nad Vřídlem postavena v roce 1826. Jednalo se dřevěnou empírovou stavbu podle projektu německého architekta Josefa Esche, tehdy krajského inženýra v Jičíně. Nejprve byly v letech 1825–1826 postaveny nad sousedním pramenem Hygieia podle jeho plánů nové parní lázně. K budově lázní byla kolonáda připojena formou dřevěného přístřešku, jehož valbová střecha byla nesena iónskými sloupy. K odvětrání páry byly nad střechou vybudovány dva otevřené střešní pavilónky. Kolonáda navazovala z jedné strany na pavilón s vývěrem Vřídla, z druhé strany byla ukončena u boční štítové zdi bývalé školní budovy. Přímo na kolonádě ordinovali lékaři, a proto byly na sloupech zavěšeny tabulky s jejich jmény. Později se ukázalo, že od řeky na korzující lázeňské hosty příliš táhne, a stěny mezi sloupy směrem k Teplé tak byly roku 1831 zaskleny. V letech 1853–1859 byla kolonáda opět podle projektu Josefa Esche prodloužena podél řeky. Poslední úpravy kolonády proběhly roku 1862. V polovině sedmdesátých let 19. století již kolonáda nepostačovala počtu lázeňských hostů, a proto bylo rozhodnuto o její demolici, včetně přilehlých parních lázní. Dne 1. října 1878 byla tato demolice zahájena.\n\nDne 9. května 1876 rozhodla městská rada o výstavbě nové reprezentativní kolonády. Na projekt nové kolonády byla vypsána soutěž, ve které bylo následně podáno celkem 23 návrhů. Z užšího výběru 12 návrhů zvolila městská rada 27. dubna 1878 návrh vídeňských architektů Ferdinanda Fellnera a Hermanna Helmera na montovanou litinovou stavbu. Pro architekty byla stavba této kolonády prvním realizovaným dílem v Karlových Varech. Dne 1. října 1878 byla provedena demolice původní dřevěné kolonády a parních lázní a zároveň byly zahájeny práce na nové litinové kolonádě. Litinové díly byly vyrobeny v hutích a železárnách knížete Salma v Blansku. Kolonáda, zvaná Železná, byla dokončena v dubnu 1879 a slavnostně otevřena 1. května 1879. Její obdélná bazilikální loď byla dlouhá 107 metrů a široká přes 14 metrů. Čelní stěny a portály byly vyzděné, boční stěny směrem k řece Teplé prosklené. Uvnitř bylo pódium pro orchestr a proti němu byl umístěn pomník dr. Davida Bechera od sochaře Antona Dominika rytíře z Fernkornu. Kolonádu ozdobila bronzová socha bohyně Hygieie od stejného sochaře. Samotná stavba nové litinové kolonády v pseudorenesančním stylu probíhala v letech 1878–1879. Kolonáda sloužila do roku 1938, kdy navštívil Karlovy Vary Adolf Hitler. Vypráví se, že místní Němci mu kolonádu darovali na válečnou výrobu. Kolonáda byla rozebrána, ovšem zbytečně, neboť litina se k válečným účelům nehodila. Jiná verze hovoří o zrezavělých ocelových spojích a hrozbě zřícení stavby. Oprava by byla natolik drahá, že bylo vhodnější kolonádu rozebrat. Ať tak nebo tak, Vřídlo zůstalo bez ochrany. Na novou kolonádu byla v roce 1940 vypsána soutěž, výhradně pro německé architekty. Došlo 115 soutěžních prací, do užšího výběru se jich dostalo 25. Druhá světová válka však zabránila realizaci.\n\nPo demolici litinové kolonády byla postavena provizorní dřevěná prosklená konstrukce navržena vrchním stavebním radou Haraldem Schnabelem. Vlastní gejzír Vřídla tryskal v otevřeném oktogonálním pavilónu. Roku 1946 byla provizorní dřevěná kolonáda upravena, hala nad gejzírem Vřídla byla opatřena prosklenými stěnami a doplněna o osmiramennou kupoli. Působením povětrnosti a vřídelních par však dřevěná kolonáda značně zchátrala. Trvalo však třicet let, než Vřídlo dostalo novou kolonádu.\n\nV roce 1960 byla vypsána architektonická soutěž na novou Vřídelní kolonádu. Zvítězil návrh architekta Jaroslava Otruby z Projektového ústavu výstavby hlavního města Prahy. Výstavbě předcházelo rozebrání provizorní dřevěné kolonády. Dřevěná kopule nad gejzírem Vřídla byla stržena 24. ledna 1967 a poté i zbytek kolonády. Po demolici tryskal gejzír Vřídla z původní pramenní mísy postavené volně v parkově upraveném prostoru po stržené budově. Generálním projektantem nové kolonády se stal Architektonický ateliér Beta Praha. V roce 1969 byla vybudována čerpací stanice pro dopravu vřídelní vody pro účely lázeňských provozů. Došlo k výměně potrubí, aby se zajistila dodávka vřídelní vody pro balneoprovozy. Jako první z dodavatelů nastoupila Stavební geologie Praha, která už v letech 1966–1967 provedla geologický průzkum staveniště, v roce 1970 ověřovací sondáž a na jaře 1971 začala hloubit základovou jámu. Tyto práce ukončila na jaře 1972. Stavebních práce prováděl v letech 1969–1975 Městský stavební podnik Karlovy Vary. Vřídelní kolonáda byla předána do užívání při zahájení lázeňské sezóny 11. května 1975. Před kolonádu byla umístěna socha kosmonauta Jurije Gagarina v nadživotní velikosti (v roce 1992 byla přemístěna na prostranství před Mezinárodním letištěm Karlovy Vary). Po nějakou dobu nesla kolonáda název Jurije Gagarina. V roce 1992 dostala kolonáda zpět svůj původní název Vřídelní. \n\nKolonáda je skeletovou prosklenou stavbou, jejíž vertikální konstrukce tvoří ocelové sloupy a stěny obložené kamennými deskami. Obvodové zdi jsou táflované šedou žulou. Kolonáda je členěna do tří základních hal, haly pitných kúr, haly gejzíru Vřídla a příčné centrální haly. Nad vývěrem Vřídla se zvedá prolamovaný skleněný polygon. Kvůli havarijnímu stavu kolonády musel být vývěr Vřídla v roce 2016 přemístěn před budovu kolonády.\n\nSoučasná kolonáda však nikdy s městem nesrostla a je vnímána jako nesourodý prvek. Zejména velkým přemostěním koryta řeky formou široké promenády zanikl ikonický prvek lázeňského města, vřídelní lávka z prostoru Tržiště ke Vřídlu a kostelu svaté Máří Magdaleny. Architektura brutalismu ostře disharmonicky kontrastuje s historizující architekturou lázní. Proto se Vřídelní kolonáda stala tématem karlovarského referenda, ve kterém se hlasovalo o stavbě repliky litinové kolonády z roku 1879. Tento návrh těsně neprošel. Hlasovalo pouze 33,66 procenta voličů, nutných bylo 35 procent, převažovali příznivci repliky. Platnost referenda řešil Krajský soud v Plzni. Ten v únoru 2018 rozhodl o výsledku referenda, které stavbu litinové repliky zamítlo.\n\nPramen číslo 1 – Vřídlo<br>Pramen číslo 2 – Karla IV.<br>Pramen číslo 3 – Zámecký dolní<br>Pramen číslo 4 – Zámecký horní<br>Pramen číslo 5 – Tržní<br>Pramen číslo 6 – Mlýnský<br>Pramen číslo 7 – Rusalka<br>Pramen číslo 8 – Kníže Václav I a II<br>Pramen číslo 9 – Libuše<br>Pramen číslo 10 – Skalní<br>Pramen číslo 11 – Svoboda<br>Pramen číslo 12 – Sadový<br>Pramen číslo 13 – Dorotka<br>Pramen číslo 14 – Štěpánka<br>Pramen číslo 15 – Hadí<br>(Pramen číslo 16 – Železnatý)\n\n"}
{"id": "466644", "url": "https://cs.wikipedia.org/wiki?curid=466644", "title": "Osel somálský", "text": "Osel somálský\n\nOsel somálský (\"Equus africanus somaliensis\") je poddruhem osla afrického. Poprvé byl objeven v regionu jižního Rudého moře poblíž dnešní Eritrey, Etiopie a Somálska. Nohy osla somálského jsou horizontálně černě pruhované podobající se pruhům zebry.\n\n\nOsel somálský se vyznačuje velmi dobrou odolností na suché klima a schopnostmi přežít delší dobu v extrémních podmínkách pouště. Tento osel dokáže přežít i velmi dlouho bez přísunu tekutin podobně jako např. velbloud. Velmi tvrdá kopyta mu umožňují se pohybovat po vyschlém a kamenitém podkladu. Ve volné přírodě je osel somálský kriticky ohrožen vyhubením a řadí se tak mezi nejohroženější savce na planetě. Poslední odhad výskytu těchto zvířat ve volné přírodě byl vyčíslen na přibližně 600 jedinců, v zajetí žije kolem 230 zvířat.\n\nTento druh osla je nejvíce rozšířen v oblasti Somálska a Etiopie.\n\nOsel somálský je pro svou nenáročnost často chován v zajetí. V České republice ho chová Zoo Dvůr Králové, Zoo Liberec a Zoo Ústí nad Labem\n\n"}
{"id": "466648", "url": "https://cs.wikipedia.org/wiki?curid=466648", "title": "Fotolia", "text": "Fotolia\n\nFotolia je mikrofotobanka se sídlem v New Yorku. Fotobanka nabízí několik modelů předplatného a plateb za použití jednotlivé fotografie, ceny začínají pod hranicí jednoho dolaru.\n\nHlavními konkurenty Fotolia jsou iStockPhoto, Dreamstime a Shutterstock.\n\nCharakteristické pro Fotolii je podpora další distribuce obsahu, licenčními možnostmi i webovým prostředím API umožňujícím přebírání fotografií. Díky této vlastnosti existuje mnoho internetových portálů distribuujících fotografie Fotolie pod vlastní značkou. V České republice je takovýmto přeprodejcem například firmy Fotky-foto a Pixmac.\n\nV roce 2009 Fotolia založila portál PhotoXpress nabízející stažení fotografií zdarma.\n\nSamotná databáze fotografií je průběžně doplňována o snímky tisíců přispěvatelů. V současné době (září 2009) obsahuje přes 6 milionů souborů z oblasti kreativních fotografií, zpravodajských fotografií, ilustrací i vektorů.\n\n\n"}
{"id": "466652", "url": "https://cs.wikipedia.org/wiki?curid=466652", "title": "Velká Loptjuga", "text": "Velká Loptjuga\n\nVelká Loptjuga ( [Bolšaja Loptjuga]) je řeka v Komiské republice v evropské části Ruska. Je dlouhá 160 km. Plocha povodí měří 2030 km².\n\nProtéká mezi lesy v bažinaté rovině. Ústí zleva do Mezeně.\n\nZdrojem vody jsou převážně sněhové srážky. Nejvyšších vodních stavů dosahuje v květnu.\n"}
{"id": "466659", "url": "https://cs.wikipedia.org/wiki?curid=466659", "title": "Alessia Trostová", "text": "Alessia Trostová\n\nAlessia Trostová (* 8. března 1993 Pordenone, Furlansko-Julské Benátsko) je italská atletka, která se specializuje na skok do výšky.\n\nV roce 2009 se stala v Brixenu mistryní světa do 17 let a získala zlatou medaili na evropském olympijském festivalu mládeže ve finském Tampere. V témže roce vybojovala zlato také na 14. Gymnáziádě na stadionu Chalífa v katarském Dauhá.\n\nO rok později na prvním ročníku letních olympijských her mládeže v Singapuru vybojovala výkonem 186 cm stříbrnou medaili. Těsně pod stupni vítězů, na 4. místě skončila v roce 2011 na juniorském mistrovství Evropy v estonském Tallinnu. V roce 2012 vybojovala v Barceloně výkonem 191 cm titul juniorské mistryně světa. Dvoumetrovou hranici poprvé v kariéře překonala dne 29. ledna 2013 na druhém závodě tzv. Moravské výškařské tour, na Beskydské laťce ve Vendryni u Třince. Zároveň se stala i celkovou vítězkou tour, když zvítězit se ji podařilo již na závodě v Hustopečích, kde překonala 198 cm.\n\nV roce 2015 vybojovala stříbrnou medaili v soutěži výškařek na halovém mistrovství Evropy. V olympijském finále v Rio de Janeiro o rok později skončila pátá. Při startu na halovém mistrovství světa v Birminghamu v roce 2018 obsadila třetí místo.\n\n\n"}
{"id": "466660", "url": "https://cs.wikipedia.org/wiki?curid=466660", "title": "Týden nepřizpůsobivosti", "text": "Týden nepřizpůsobivosti\n\nTýden nepřizpůsobivosti byl sled akcí, probíhající v Praze v týdnu od 12. do 19. září 2009. Sestával z různých protestních akcí, přednášek, koncertů, performancí apod., pořádaných iniciativou Freedom Not Fear (Svoboda místo strachu); jejíchž cílem mělo být upozornění na společenské problémy, zejména v oblasti bydlení: zatímco nájemné se zvyšuje, v Praze chátrají desítky opuštěných budov, o něž majitelé nejeví zájem, a proto se o ně zajímají squatteři. Policie, resp. stát proti nim zasahuje v ochraně soukromého vlastnictví, nicméně squatteři a anarchisté považují obsazování opuštěných budov za legitimní a poukazují na to, že „vlastnictví zavazuje“.\n\nZahájením (a jednou z hlavních akcí) Týdne nepřizpůsobivosti bylo proto obsazení nového squatu, neboť po zásahu najaté bezpečnostní agentury proti squatu Milada v Praze žádný squat nefungoval. V sobotu 12. září odpoledne byl obsazen rozsáhlý opuštěný dům na Albertově. Akci podporovalo několik desítek sympatizantů; demonstraci, jež byla pojata jako nenásilná, rozehnali večer policejní těžkooděnci. Ráno potom vnikli do obsazeného domu a zatkli 24 squatterů. Většině z nich byly uloženy podmíněné tresty a obecně prospěšné práce. Policejní zásah byl mnoha subjekty označen jako nepřiměřený (anarchistické časopisy a weby, Britské listy, Strana zelených).\n\nMezi další součásti programu patřila například dramatizace básně \"Pustina\" od T. S. Eliota, demonstrace proti změně shromažďovacího zákona či Do it yourself karneval. Organizátoři zhodnotili týden jako úspěšný a ohlásili přípravu dalších akcí.\n\n"}
{"id": "466661", "url": "https://cs.wikipedia.org/wiki?curid=466661", "title": "Pramen Karla IV.", "text": "Pramen Karla IV.\n\nPramen Karla IV., původní název Žrout (něm. Fresser), je druhý karlovarský minerální pramen. Nachází se na levém břehu řeky Teplé na \"Tržišti\" v centru lázeňské části Karlových Varů. Umístěn je na Tržní kolonádě, teplotu má 64 °C a vydatnost 4,8 l/min. Je volně přístupný. Jeho objevení je spojováno s legendou o císaři a králi Karlu IV.\n\nNa místě Tržní kolonády v dnešním historickém centru města od nepaměti vyvěraly drobné i větší termální prameny, které často mizely a znovu se objevovaly. Zde byl v roce 1769 prvně zachycen pramen Karla IV., původním názvem Žrout (něm. \"Fresser\"). Vyvěral v podzemí \"staré karlovarské radnice\", která na tomto místě tehdy stála. Když byla radnice roku 1871 stržena, byly vývěry pramene lépe zachyceny. V roce 1875 začal být pramen využíván k lázeňským účelům. V letech 1882–1883 byla nad pramenem, podle návrhu vídeňských architektů Ferdinanda Fellnera a Hermanna Helmera, vystavěna dřevěná Tržní kolonáda.\n\nV době před první světovou válkou pramen zcela zapadl a voda byla do pramenní vázy přiváděna 85 metrů dlouhým potrubím z \"dolního Zámeckého pramene\". Tím byla ovlivněna teplota a pramen tehdy proto patřil k nejchladnějším.\n\nPramen vyvěrá na \"Tržišti\" na jihozápadním konci Tržní kolonády. Od osmdesátých let 20. století, po objevu jeho nového zdroje poblíž morového sloupu, je jímán vrtem v hloubce 19,5 metru. Díky tomuto hlubokému vrtu má teplotu 64 °C, vydatnost 4,8 litrů/min. a obsah CO 250–450 mg/litr. Kromě pramene Karla IV. vyvěrají na téže kolonádě dva další minerální prameny – Tržní a Zámecký dolní.\n\nDle staré pověsti si právě zde císař a král Karel IV. léčil své nemocné údy. Když jednoho dne v lesích, právě v místech kde nyní vyvěrají horké prameny, podnikal loveckou výpravu, stala se ta příhoda. Při lovu jeden ze psů, který pronásledoval jelena, spadl do tůně s tryskající horkou vodou. Začal výt bolestí a jeho nářek přivolal lovce. Ti psa z vody vytáhli a o události zpravili Karla IV. Karel se poté na místo vydal s družinou, aby tam sám obdivoval nevšední dílo přírody. Po poradě se svými lékaři usoudil, že tato horká voda by mohla pomáhat proti nemocem a být i jinak užitečná. Vodu sám užil a seznal úlevu a zlepšení. Nařídil, aby místo kolem pramene bylo osídleno. To se také stalo a tak, dle legendy, vznikly lázně Karlovy Vary.\n\n"}
{"id": "466664", "url": "https://cs.wikipedia.org/wiki?curid=466664", "title": "Mlýnská kolonáda", "text": "Mlýnská kolonáda\n\nMlýnská kolonáda je jednou ze čtyř kolonád Karlových Varů a v současnosti také největší. Měří celkem 132 m, její střechu nese 124 korintských sloupů. Byla vystavěna v letech 1871–1881 dle návrhu architekta Josefa Zítka v neorenesančním slohu. V roce 1893 byla prodloužena až za Skalní pramen. V současné době kryje kolonáda pět pramenů, včetně Mlýnského, který se stejně jako Vřídlo plní do lahví a vyváží do ciziny. Balustráda kolonády je zdobena 12 sochami – alegoriemi 12 měsíců roku. Kolonáda se využívá též ke společenským akcím a koncertům. Je chráněna jako kulturní památka.\n"}
{"id": "466667", "url": "https://cs.wikipedia.org/wiki?curid=466667", "title": "RS09", "text": "RS09\n\nFortschritt RS09 byl německý traktor a nosič zemědělského nářadí. Jedná se o jednoduchý stroj, který byl dodáván z tehdejší Německé demokratické republiky do států východního bloku, byl užíván i v Československu, stále ho ještě díky své nenáročnosti můžeme ojediněle vidět u českých soukromých zemědělců.\n\nPrvní stroje RS09, které se vyráběly od roku 1955, měly vzduchem chlazený dvouválcový benzínový motor, od roku 1962 byla dodávána verze s dvouválcovým vznětovým motorem. Konstrukce traktoru byla jednoduchá, v zadní části byl umístěn motor, převodovka, pohon kol brzdové ústrojí, a ovládací mechanismy. Stroj byl bez kabiny, některé verze však měly ochranný rám, který mohl být opatřen i plachtou proti nepříznivým povětrnostním vlivům. Střed stroje tvořil nosník (traverza), na který se daly zavěsit či umístit různé zemědělské mechanismy (např. kypřiče půdy, postřikovače). Na přední části nosníku byla instalována přední náprava s řízenými koly.\n\nPo ukončení výroby a dodávek „er-e-sů“ a jejich náhradních dílů do Československa docházelo k úpravám těchto traktorů, byly do nich např. instalovány motory domácí výroby zn. Zetor nebo Slavia.\n\n\n"}
{"id": "466669", "url": "https://cs.wikipedia.org/wiki?curid=466669", "title": "Skalní pramen", "text": "Skalní pramen\n\nSkalní pramen je desátý karlovarský minerální pramen. Nachází se na levém břehu řeky Teplé v centru lázeňské části města. Umístěn je u severozápadní strany Mlýnské kolonády, jeho teplota je 48 °C a vydatnost 2,2 litrů/min. Je volně přístupný.\n\nNázev pramene je odvozen od \"Bernardovy skály\", která kdysi zasahovala až do řeky Teplé. Pod ní bývala tůň nazývaná \"Koňské lázně\", neboť se zde v minulých dobách plavili koně. Pramen tady až do roku 1845 volně vyvěral v řece. Po odlámání části \"Bernardovy skály\" byl 20. května 1845 poprvé jímán, a to pomocí 2,85 metrů vysokého dřevěného stojanu, který byl nasazen pod mocnou rohovcovou desku přímo na jeho vyústění. Nad vývěrem byl později zbudován přístřešek. V roce 1850 byl vývěr zařazen k pramenům, které se využívaly i pro pitnou kúru, a přestože neměl vysokou teplotu ani velkou vydatnost, byl velmi oblíbený. Jeho vydatnost roku 1857 poklesla pod jeden litr za minutu a muselo se přikročit k hlubšímu vrtu. V roce 1862 přišla povodeň a během následné regulace toku řeky Teplé v roce 1879 byl pramen poničen.\n\nV roce 1891 v souvislosti s rozšířením Mlýnské kolonády (postavena podle návrhu architekta Josefa Zítka v letech 1871–1881) došlo k odstranění další části \"Bernardovy skály\" a bylo sejmuto původní zastřešení vývěru. V roce 1892 byla kolonáda podle původního Zítkova projektu prodloužena o nový pavilon nad vývěr pramene. Odlámání skály umožnilo provedení hlubších vrtů a hlubší jímání. Díky tomu teplota tehdy dosahovala až 63,5 °C (rok 1894).\n\nPrůval důlních vod v Královském Poříčí v roce 1902 zapříčinil další snížení vydatnosti pramenu. Musel být ještě několikrát prohlubován a trvalo celých deset let, než se situace zlepšila.\nPřestože pramenní váza je již na promenádní cestě, je Skalní pramen přiřazován k pramenům Mlýnské kolonády. Pramenní váza je chráněna mohutnými sloupy. Za ní je možné vidět část odkrytého skalního masivu, jehož původ je v prvohorách. Pramen je dnes jímán z nitra skály, jeho vydatnost zajišťují dva vrty 20 a 30 metrů hluboké. Existují ještě tři starší vrty, ty jsou však míněny jako záložní. Teplota pramene je 48 °C, vydatnost má 2,2 litrů/min. a obsah CO 650 mg/litr.\n\n"}
{"id": "466672", "url": "https://cs.wikipedia.org/wiki?curid=466672", "title": "Krnovské knížectví", "text": "Krnovské knížectví\n\nKrnovské knížectví (polsky \"Księstwo Karniowskie\", německy \"Herzogtum Jägerndorf\" nebo \"Fürstentum Jägerndorf\", latinsky \"Ducatus Carnoviensis\") bylo jedním ze slezských knížectví s hlavním městem v Krnově.\n\nSamostatné Krnovské knížectví vzniklo rozdělením Opavského knížectví v roce 1377, a to i se správními institucemi a orgány. Později je však získal moravský markrabě Jošt, roku 1411 připadlo jako odúmrť českému králi a o deset let později bylo jeho území zahrnuto do Ratibořského knížectví. Z něj se vydělilo roku 1437 při dělení dědictví po Janu II. Železném, když jej získal jeho syn Mikuláš V. Krnovský. Roku 1447 bylo Krnovsko zastaveno Hynkovi z Vrbna a roku 1457 se vlády ujal Mikulášův syn Jan IV. Krnovský. Roku 1474 se Jan musel vykoupit z uherského zajetí polovinou knížectví.\n\nPo smrti Matyáše Korvína roku 1490 připadlo Krnovsko českému králi Vladislavu Jagellonskému, a roku 1523 bylo znovu uděleno Jiřímu z Hohenzollernu, jehož rodině zůstalo až do roku 1621, kdy bylo zabaveno v rámci pobělohorských konfiskací a roku 1623 se knížetem stal Karel I. z Lichtenštejna a titul krnovského knížete (resp. vévody) používají lichtenštejnská knížata do současnosti.\nRoku 1742 na základě Vratislavského míru získalo Prusko rozsáhlé území Krnovského knížectví po levém břehu řek Opavy a Opavice, došlo k odloučení celého Hlubčicka. Státní hranice se posunula až k městu Krnovu, které se tak stalo pohraničním městem. Jen malé předmostí na sever od města Krnova bylo ponecháno pro jeho další rozvoj. Jižní část Krnovského knížectví se stala součástí vévodství Rakouské Slezsko, severní část součástí pruské provincie Slezsko (něm. \"Provinz Schlesien\"). Nově vytvořený pruský okres Hlubčice (něm. \"Kreis Leobschütz\", česky někdy zvaný \"kraj hlubčický\"/\"hlubčický kraj\") se stal jedním z 35 okresů pruského Slezska. Hraniční řeka Opavice rozdělila napůl vesnice Komeise (pol. Chomiąża, čes. Chomýž), Schönwiese (pol. Krasne Pole, čes. Krásné Loučky), Geppersdorf (pol. Lenarcice, čes. Linhartovy) a Tropplowitz (pol. Opawica, čes. Opavice).\n\nZbývající rakouské torzo Krnovského knížectví muselo přeorientovat hospodářské zájmy z Horního Slezska na Moravu a Rakousko. Rozdělení Slezska znamenalo konec politického významu Krnova, v roce 1793 byl i krajský úřad přestěhován do Opavy. V letech 1751–1783 patřilo Krnovské knížectví do Krnovského kraje (něm. \"Jägerndorfer Kreis\", pol. \"obwod karniowski\"), v letech 1783–1848 do Opavského kraje (něm. \"Troppauer Kreis\", pol. \"obwod opawski\") a v letech 1848–1849 do Slezska (1 kraj). V roce 1849 bylo Krnovské knížectví zrušeno a o dva roky později byla rakouská část území bývalého Krnovského knížectví rozdělena mezi politické okresy Bruntál, Krnov a Opava.\n\nVymezení části Krnovského knížectví, která zůstala po roce 1742 Habsburské monarchii:\n\nMimo těchto obcí bylo do určité míry závislé na knížectví také Stavovské panství Albrechtice.\n\n\n"}
{"id": "466673", "url": "https://cs.wikipedia.org/wiki?curid=466673", "title": "Domašín (Vlašim)", "text": "Domašín (Vlašim)\n\nDomašín je vesnice v okrese Benešov, součást města Vlašim. Nachází se cca 2 km severozápadně od Vlašimi. Je zde evidováno 277 adres.\n\nDnešní vesnice se nachází přibližně tři kilometry východně od původního Starého Domašína, který vznikl kolem roku 430, či dle druhé teorie na přelomu 6. a 7. století. První písemná zmínka o novém Domašíně pochází z roku 1352, v té době se jednalo o prosperující středověké městečko.\n\nObec dále patřila Louňovickému klášteru. Od roku 1420 patřila obec k městu Tábor. Po bitvě u Muhlberka v roce 1547 byla Táboru, stojícímu na straně stavovského spolku, vyměřena pokuta a byly mu rovněž odebrány statky a obce, tedy i majetek Louňovického kláštera. Majetek a statky tak získal Jan IV. z Pernštejna, roku 1548 je však podstoupil Kryštofu Skuhrovskému ze Skuhrova.\n\nRoku 1549 zachvátil tehdejší město velký požár a přišel tak až do roku 1550 o veškerá svá privilegia. Po smrti Kryštofa Skuhrovského v roce 1556 připadla část jeho majetku, včetně Domašína, jeho synovi Smilovi Skuhrovskému ze Skuhrova. Ten nechal v obci kompletně přestavět velkou část zdejšího kostela. \n\nRoku 1601 se novým majitelem stal Jan Vostrovec z Královic, který byl rovněž pánem vlašimským, z tohoto důvodu se tak Domašín oficiálně spojil s Vlašimí. Roku 1618 vypuklo ve městě z důvodu tehdejší špatné sociální a ekonomické situace povstání. Během třicetileté války byla obec v březnu 1645 vypleněna Švédy.\n\nV letech 1800 a 1801 postihly město velké požáry, které prakticky zničily celé městečko.\n\nMezi základní sídelní jednotky patří:\n\n\n"}
{"id": "466674", "url": "https://cs.wikipedia.org/wiki?curid=466674", "title": "Evidence trestního řízení", "text": "Evidence trestního řízení\n\nEvidence trestního řízení (ETŘ), je neveřejný informační systém sloužící k dokumentování průběhu trestního a přestupkového řízení, a též dalších agend zpracovávaných Policií České republiky. Systém není uveden v databázi informačních systémů veřejné správy, kterou vede Min. vnitra. První verze ETŘ 1.0 byla spuštěna v rámci pilotního projektu na Městském ředitelství Policie ČR v Brně 1. října 2004. Systém byl v průběhu vývoje rozšířen o další moduly a je nadále aktivně vyvíjen.\n\nInformační systém ETŘ je následníkem informačních systémů ETČ a EPŘ (Evidencí trestných činů a Evidencí přestupků), které vznikly na Okresním ředitelství Zlín a následně byly převzaty a dále ve spolupráci rozvíjeny na Městském ředitelství PČR v Brně. První řádky programového kódu ETŘ byly napsány v prosinci 2003. Betatestování začalo ve větší míře probíhat na v Brně a ve Zlíně a posléze i na Národní protidrogové centrále, která byla historicky prvním pracovištěm ze kterého nepocházel žádný z vývojářů, kde se systém začal zkoušet v praxi. Poprvé byl systém nasazen ve verzi 1.0 na Městském ředitelství ČR v Brně 1. října 2004. V první verzi měl systém omezenou funkcionalitu a nahrazoval pouze stávající užívané informační systémy, se snahou převést jejich rozsah z útvarových systémů (lokalizovaných zejména na obvodních odděleních policie) na okresní.\n\nV té době byl systém určen zejména pro zpracování základní agendy těchto útvarů a jako takový se i přes počáteční obtíže začal rozšiřovat dále v policii. Stěžejním se pro otestování systému ve větším měřítku ukázalo být nasazení v rozsahu celého kraje, které položilo základy jednotnosti systému v rámci police a ukázalo jeho cestu jako jednotícího a základního systému.\n\nKrálovéhradecký kraj tak byl prvním, který systém ETŘ nasadil plošně na celém území své působnosti a pokořil tak rozsahem nasazení samotnou kolébku vývojářů systému. V těchto okamžicích se též začíná projevovat nutnost dalších úprav systému pro potřeby Služby kriminální police a vyšetřování, jejíž rozsah činností a složitosti agend přesahuje tu okresní. Je potřeba zmínit, že počátky systému byly nelehké, systém vznikal takzvaně zdola a měl velmi slabou legislativní oporu. \n\nPřes počáteční obtíže se přesto podařilo získat podporu služebních funkcionářů a klíčových manažerů zodpovědných za rozvoj informatiky v rámci resortu. V průběhu této doby ETŘ prodělávalo bouřlivý rozvoj do okamžiku, kdy byla ustanovena řídící skupina ETŘ a jeho rozvoj byl dále soustředěně rozvíjen. Zatěžkávacím obdobím jak pro vývojáře tak pro uživatele byl přechod na nové územní členění na konci roku 2008. Do té doby každé okresní nebo městské ředitelství mělo vlastní lokální ETŘ (celkem cca 86). Na přelomu roku 2008/2009 byla tato okresní ETŘ převedena na tzv. krajská, což kromě snížení počtu provozovaných ETŘ znamenalo zvýšení požadavků na technickou infrastrukturu, na které jsou provozovány.\n\nV roce 2009 byly realizovány nákupy nového hardwaru určeného pro běh informačního systému ETŘ a je prováděn převod systému na tuto platformu. ETŘ je migrováno na nejnovější platformu současných technologií, která je zároveň sjednocována. Doposud ETŘ podporovalo tři verze operačního systému použitelného jako aplikační server a tři verze databázového serveru. Na dalších verzích byl systém provozovaný, nicméně podpora k němu poskytovaná nebyla nikdy oficiální. Nejnovější nasazená verze systémů má označení ETŘ 4.1x Marlowe. Informační systém ETŘ jako první položil základy tzv. \"elektronického spisu\", což je v současné podobě zejména export dat relevantních k trestnímu řízení předávaných v rámci pilotního projektu na státní zastupitelství. Pilotní projekt předávání tzv. elektronické neověřené kopie spisu (relevantní spisový materiál neopatřený elektronickým podpisem) je provozován zejména na krajských ředitelstvích Police ČR Jihomoravského a Královéhradeckého kraje. V roce 2011 byl ve zkušebním provozu v rámci Jihomoravského kraje umožněn přímý přístup státním zástupcům.\n\nSystém je dále rozvíjen a řízen řídící skupinou zřízenou rozkazem policejního prezidenta. V současnosti je to základní a nosný informační systém užívaný v rámci Policie ČR. Náhrada systému ETŘ je pouze ve fázi úvah a spekulací a naráží zejména na množství finančních prostředků nutných pro vývoj a nasazení informačního systému rozsahu a složitosti které pokrývá informační systém ETŘ.\n\n\n"}
{"id": "466677", "url": "https://cs.wikipedia.org/wiki?curid=466677", "title": "Carlo Piazza", "text": "Carlo Piazza\n\nCarlo Maria Piazza (21. března 1871, Busto Arsizio, Itálie – 24. června 1917) byl italský průkopník fotografického průzkumu a vojenského zpravodajství. Byl také specialistou na sestavování topografických map. 24. a 25. února 1912 kapitán Carlo Piazza ve válce proti Turecku poprvé během letu použil k průzkumné činnosti fotografický přístroj.\n\nV mládí vynikal v šermu a střelbě ze zbraní. Pilotní licenci oficiálně získal 30. června 1911 v Somma Lombardo. Během italsko-tureckého konfliktu 1911 - 1912, kde bojovala Itálie proti Osmanské říši v Africe, uskutečnil 23. října 1911 italský kapitán Piazza první bojový průzkumný let na jednoplošníku Blériot XI. O pár měsíců později v březnu 1912 kapitán Piazza pořídil historicky první fotografie z letounu. Byla to dokumentace tureckých postavení.\n\nByl prvním pilotem na světě, který fotografoval pozice nepřátelských vojsk z letounu, což pomáhalo velitelům přímo na místě. To se dříve provádělo z balónů s posádkou, která však byla ohrožena nepřátelskou palbou a nemohla se dostat příliš daleko za nepřátelskou linii. Tím, že se mohlo letět a fotografovat přímo nad nepřátelskými pozicemi, poskytlo velitelům mnohem lepší pohled na bojiště a techniku. V zákopové válce se brzy stala letecká fotografie běžnou praxí pro všechny zúčastněné země.\nPiazza zemřel v roce 1917 na italské frontě během první světové války. \n\n"}
{"id": "466679", "url": "https://cs.wikipedia.org/wiki?curid=466679", "title": "Krnovsko", "text": "Krnovsko\n\nJméno Krnovsko může označovat různá území:\n"}
{"id": "466682", "url": "https://cs.wikipedia.org/wiki?curid=466682", "title": "Polánka (Vlašim)", "text": "Polánka (Vlašim)\n\nPolánka je vesnice v okrese Benešov, součást města Vlašim. Nachází se cca 3 km na jihozápad od Vlašimi. Je zde evidováno 79 adres. V 18. století se u mlýna těžila železná ruda, pouze v malém množství. Kilometr od obce se nachází chatová oblast Údolí návratu, člen skupiny STOB (Sdružení trampských osad Benešovska). Osadou protéká řeka Blanice a její levostranný přítok Polánecký potok. \n\nPrvní písemná zmínka o vesnici pochází z roku 1545.\n\n"}
{"id": "466685", "url": "https://cs.wikipedia.org/wiki?curid=466685", "title": "Pedagogická fakulta Univerzity Karlovy", "text": "Pedagogická fakulta Univerzity Karlovy\n\nPedagogická fakulta Univerzity Karlovy (zkratka PedF UK) je jednou z fakult Univerzity Karlovy. Fakulta vznikla v listopadu 1946 na základě dekretu prezidenta Edvarda Beneše a zákona o zřízení pedagogických fakult na všech tehdejších univerzitách. Slavnostnímu otevření pedagogické fakulty, které proběhlo 15. listopadu 1946 v Domě umělců v Praze (dnešní Rudolfinum), byl přítomen i prezident Edvard Beneš. V důsledku různých opakovaných reforem se fakulta v letech 1953–1959 jmenovala Vysoká škola pedagogická, která zahrnovala \"Fakultu společenských věd\" a \"Fakultu přírodních věd\" (obě pro studující tzv. středoškolské profesury), spolu s ní koexistovala ve stejné budově a pod hlavičkou stejného děkanátu i Vyšší škola pedagogická (pro učitelství dnešního 2. st. ZŠ), později byla fakulta sloučena s Pedagogickým institutem v Brandýse nad Labem (původně pro učitelství 1. a 2. stupně škol), a od roku 1964 opět Pedagogická fakulta. V době existence fakulty pod názvem \"Vysoká škola pedagogická\" nabízela i studium tzv. středoškolské profesury oboru deskriptivní geometrie.\n\nVýuka probíhá v těchto budovách: v ulici M. D. Rettigové 4 (děkanát a většina kateder), Celetné ulici 13 (jazykové katedry), Myslíkově 7 (Katedra psychologie a Ústav pro výzkum a rozvoj školství), Vratislavově (Ústav pro pedagogické vzdělávání) v Brandýse nad Labem (Katedra tělesné výchovy).\n\nVedle učitelských kombinací pro všechny stupně a typy škol (od MŠ, ZŠ, ZUŠ, SŠ, VOŠ a škol speciálních a praktických), fakulta nabízí také obory speciální sbormistrovství a psychologie. Fakulta má v současné době akreditaci pro vyučování učitelství VVP (= všeobecně vzdělávacích předmětů) všech oborů kromě latiny, fyziky, zeměpisu a deskriptivní geometrie. Fakulta vypisuje též obory speciální pedagogiky, environmentální výchovy a zdravovědy. Ze starého tzv. modulového systému studia fakulta v rámci tzv. Boloňského programu přešla na trojstupňový systém studia se stupni bakalář (Bc.), magistr (Mgr.) a doktor (Ph.D.). Fakulta je také akreditována pro rigorózní řízení doktorátu filozofie (PhDr.) a poskytuje habilitační (doc.) a profesorská (prof.) řízení v příslušných oborech. Vedle oborových didaktik fakulta umožňuje studium v doktorském čtyřletém programu Historické vědy (obor České a československé dějiny), Filozofie (obor Filozofie výchovy) a Psychologie (obor Pedagogická psychologie).\n\nPedagogická fakulta se kromě děkanátu a studijního oddělení dnes člení na 1) vědecko-výzkumná, 2) výzkumně-výuková, 3) výuková a 4) ostatní pracoviště. Základními prvky jsou tedy ústavy, katedry, kabinety a centra (nebo střediska a vydavatelství). Katedry se mohou dále členit na oddělení.\n\nV 90. letech 20. stol. byl součástí fakulty Institut základů vzdělanosti se studijním oborem Základy humanitních věd, který se později osamostatnil jako pracoviště univerzity a dnes transformoval ve Fakultu humanitních studií UK.\n\nFakulta disponuje širokou sítí fakultních škol (mateřských, základních, středních, vyšších, speciálních a praktických), výchovným ústavem, pedagogicko-psychologickými poradnami a diagnostickým ústavem v Praze a také Brandýse nad Labem.\n\n\n\nV souvislosti se vznikem pedagogických fakult dekretem prezidenta republiky a na základě zákona už v r. 1945 byla ustanovena \"Katedra lidovýchovy\". Výukovou činnost začala r. 1947-88 s vedoucím katedry T. Trnkou, ale již r. 1953 byla katedra zrušena, a o dva roky později byl otevřen na tehdejší Fakultě žurnalistiky obor \"Osvětová výchova\", ale po zániku této fakulty r. 1972 na nějakou dobu obor přešel na Filozofickou fakultu. Po r. 1989 se změnil jak název oboru, tak pracoviště jako \"Katedra andragogiky a personálního řízení\" a existuje dodnes paralelně vedle \"Katedry andragogiky a managementu vzdělávání\" na Pedagogické fakultě, jejíž katedra byla založena pod tímto názvem r. 2018 (před tím jako \"Centrum školského managementu\").\n\nVznikla spolu s fakultou a za svou historii prošla katedra několika změnami názvů (v 60. letech jako Katedra biologie a základů zemědělské výroby, letech 90. jako Katedra biologie a ekologické výchovy). V roce 1979 došlo dokonce k jejímu zrušení a opětovnému otevření oborů učitelství přírodopisu a biologie až v roce 1994. Na katedře působily významné osobnosti české didaktiky jako Antonín Altmann a další. Dnes kromě oborových předmětů zajišťuje katedra i výuku společného základu (ekologie, antropologie).\n\nKatedra se transformovala z původní dlouholeté \"Katedry polytechnické výchovy\", která zajišťovala obory \"Pracovní vyučování\" pro 1. stupeň ZŠ a \"Technická výchova\" pro 2. stupeň ZŠ (později \"Základy techniky\", dnes \"Informační a technická výchova\" pro ZŠ a SŠ). Technické vybavení dílen bylo v detašovaném pracovišti v Brandýse n.L.\n\nNa Katedře českého jazyka byl sestaven \"Slovník osobností jazykovědné bohemistiky\" (přístupný online). Katedra vydává \"Didaktické studie\" (od roku 2004 jako sborník, od roku 2009 jako časopis) a obnovila vydávání sborníku \"Filologické studie\".\n\nNa katedře se kromě oboru \"Učitelství chemie\" pro 2. stupeň ZŠ a SŠ studuje také aprobace \"Rodinná výchova\" pro 2. stupeň ZŠ.\n\nObsáhlá \"Encyklopedie literárních žánrů\" (2004) byla sepsána převážně vyučujícími KČL.\n\n\"Pozn: Katedra českého jazyka a Katedra české literatury fungovaly svého času jako jedna katedra (\"Katedra českého jazyka a literatury\", KČJL).\"\n\nKatedra vypisuje kromě oboru \"Učitelství pedagogiky\" pro SŠ i obor \"Zdravotní výchova\" pro 2. stupeň ZŠ a SŠ a \"Učitelství odborného výcviku\" pro SOU a \"vychovatelství\". Katedra zajištuje obecnou pedagogiku a oborovou pedagogiku v programech učitelství VVP, nikoli pedagogické obory pro 1. stupeň ZŠ a MŠ, které přísluší \"Katedře preprimární a primární pedagogiky\". Také nezahrnuje léčebnou pedagogiku či psychopedii, logopedii, surdopedii a ergopedii, kterými se zabývá \"Katedra speciální pedagogiky\".\n\n\n\nFakulta sídlí celkem ve čtyřech budovách: \n\n\n\n\n\n\"v současné době katedra fyziky na PedF UK neexistuje.\"\n\n\n\n\n\n\n\n\n\n\n\n\"v současné době katedra zeměpisu na PedF UK neexistuje, studijní obor byl otevřen v akademickém roce 2017/2018\"\n\nV současné době zažívá Pedagogická fakulta obrodu v podobě studentských aktivit. Do roku 2013 existoval na fakultě pouze jeden spolek, a to PPPPP (První pražská pedagogická pivní peruť), který fungoval především na Katedře dějin a didaktiky dějepisu.\n\nV roce 2013 vznikl studentský spolek Agora a svojí činností dal impulz ke vzniku dalším spolkům. Od roku 2013 přibyly další dva spolky, a to Pedagogický spolek Emil na Katedře primární pedagogiky a studentský spolek Drosophila na Katedře biologie. Tato nová vlna spolků se již nepodílí pouze na fakultní či katederní úrovni, ale i na univerzitní prostřednictvím senátu AS UK či Studentské unie UK.\n\nPPPPP je neformální studentsko-profesorská organizace, která vznikla v roce 1994 na Katedře dějin a didaktiky dějepisu (KDDD). Jedná se o jeden z nejstarších fungujících spolků na UK s členskou základnou čítající několik stovek současných a bývalých studentů a pedagogů PedF UK.\n\nVýkonným orgánem je náčelník, kterého volí předsednictvo, které se skládá z pěti podnáčelníků za jednotlivé studijní ročníky a jejich zástupců, dále z tajemníka a pokladníka, kaplana, členů rady a exnáčelníků. Čestným prezidentem PPPPP je prof. PhDr. Petr Čornej, DrSc. a Čestným viceprezidentem PaedDr. František Parkan.\n\nPáteřními akcemi PPPPP jsou společenské večery s obsáhlým programem, které se pořádají 3-4x do roka.\n\nOficiálním časopisem PPPPP je Byltén PPPPP, který vychází nepravidelně.\n\nNadační fond PPPP se významně podílel na vzniku a vydávání sborníku KDDD Marginalia Historica. Od roku 2015 bude PPPPP zaštiťovat cyklus vycházkového semináře na KDDD. Od roku 2014 společně se studentským spolkem Agora pořádá seznamovací kurz pro obory Dějepis a ZSV.\n\nNáčelníci:\n\nAgora vznikla v roce 2013 z iniciativy studentů Katedry dějin a didaktiky dějepisu a Katedry občanské výchovy a filozofie. Zakládajícími členy byli studenti Tomáš Bederka, Marek Rod a Petr Hatala.\n\nSpolek prošel v prvních letech své existence poměrně prudkým vývojem a ze tří zakládajících členů se počet prozatím ustálil na cca 30. Po několikeré změně stanov je organizační struktura následující:\nHlavní činností Agory jsou společenské a odborné akce. Především se jedná o Filmové večery, Erasmus+ poradna a autorská čtení. Zásadně se spolek také podílel na přípravě fakultního festivalu Dvorky.\n\nSpolek vydává časopis Post Septem, kam přispívají studenti fakulty.\n\nAgora je také aktivním členem Studentské unie UK.\n\nJednoho ze zakladatelů a zároveň prvního předsedu spolku Tomáše Bederku vystřídala na postu předsedy v červnu roku 2015 Daniela Čechová. Současnou předsedkyní spolku je od června 2016 Zuzana Režná. \n\nEmil vznikl prozatím jako neformální sdružení studentů v roce 2014 na Katedře primární pedagogiky. Na jeho založení se podílel Studentský spolek Agora z.s., který předával svoje zkušenosti z chodu podobné organizace.\n\n3. července 2015 byl spolek zapsán do obchodního rejstříku.\n\nSpolek se zabývá alternativními přístupy v pedagogice, zpřístupněním metody výuky matematiky podle pana profesora Milana Hejného, organizováním aktivit pro děti v rámci fakulty i univerzity. V seznamu jeho aktivit toho ale lze najít mnohem víc.\n\nZásadním počinem pro spolek je obnovení tradice Dne dětí, učitelů a rodičů (tzv. D-DUR).\n\nSoučasnou předsedkyní je Veronika Matějová. Rada spolku má celkem čtyři členy.\n\n\n"}
{"id": "466701", "url": "https://cs.wikipedia.org/wiki?curid=466701", "title": "Bavorské království", "text": "Bavorské království\n\nBavorské království ( ) je historická země na území dnešního Německa. Vzniklo jako nástupce Bavorského kurfiřtství (resp. Bavorského vévodství) po spojení s velkou části Frank a Švábska po pádu Svaté říše římské v roce 1806. Existovalo až do roku 1918, kdy byl vyhlášen Svobodný stát Bavorsko. Hlavním městem byl Mnichov.\n\nBavorskému kurfiřtství byla při konečném rozdělování říšského území přiřčena velké část Frank a Švábska. Po bratislavském míru, podepsaném napoleonskou Francií a odstupujícím císařem Františkem II., se několik německých knížectví stalo Napoleonovými spojenci. Vévoda Maxmilián IV. Bavorský - od roku 1799 panovník dvojitého falcko-bavorského kurfiřtství a od roku 1803 také velké části Frank a Švábska - se od 1. ledna 1806 začal oficiálně titulovat králem Maxmiliánem I. Bavorským. V tentýž den byl také v Mnichově prohlášen králem.\n\nMaxmilián byl předtím vévodou ze Zweibrückenu, kterým se stal po smrti svého předchůdce Karla II. v srpnu roku 1795. Po vymření starší bavorské linie Wittelsbachů získal jako představitel mladší linie moc nad Bavorskem a později se stal králem. Jeho ministr, Maxmilián hrabě z Montgelas, je považován za tvůrce moderního bavorského státu. V roce 1808 byl sepsán zákon, který zaručoval práva svobody a rovnosti, a v neposlední řadě také definoval krále jako orgán státní moci. Panovník musel zákon podepsat, čímž zaručil, že ho bude dodržovat. Zákon také zrušil všechny pozůstatky nevolnictví, které se však v Bavorsku již tak jako tak nevyskytovalo. S novým trestním zákoníkem, navrženým Anselmem z Feuerbachu, bylo roku 1813 zrušeno mučení.\n\nPo smrti svého otce Maxmiliána, 13. října 1825, nastoupil na trůn Ludvík I. Ten vytvořil z Mnichova, hlavního města Bavorska, centrum umění a kultury. V roce 1848 však odstoupil po právní aféře s Lolou Montez. Na trůnu ho vystřídal jeho syn, Maxmilián II. Ten byl bavorským králem do roku 1864. V roce 1866 vstoupilo Bavorsko po boku německých spolkových zemí a Rakouska do prusko-rakouské války. Ta skončila drtivou porážkou Rakouska i jeho spojenců. 22. srpna 1866 podepsal král Ludvík II. smlouvu s Pruskem, která de facto ukončila bavorskou nezávislost.\n\n18. ledna 1871 bylo Bavorsko prohlášeno částí nově vzniklé Německé říše. Jako druhý největší německý spolkový stát však získalo určité výsady, jako ponechání si vlastní armády a vlastní sítě pošt a železnic. Bavorští králové si ponechali svůj titul a své diplomatické jednotky.\n\n9. června 1886 byl Ludvík II. bavorskou vládou zbaven svéprávnosti. Jako regent se ujal trůnu jeho strýc Luitpold. 13. června byl však Ludvík II. nalezen mrtvý. Králem se stal Ota I., který však nebyl kvůli duševní nemoci schopný vládnout. Nadále tak jako regent vládl Luitpold, třetí syn Ludvíka I. a bratr Maxmiliána II. Po jeho smrti se ujal vlády jeho syn Ludvík, nejprve jako regent a později, po změně ústavy, jako právoplatný král Ludvík III.; Ota I. však zůstal až do své smrti \"čestným králem\" Bavorska.\n\nPo 1. světové válce, kdy bylo v listopadu 1918 Císařství zrušeno, se musel Ludvík III., poslední bavorský král, vzdát trůnu. Konec monarchie znamenal zároveň vyhlášení svobodného státu Bavorsko.\n\n\n\n"}
{"id": "466703", "url": "https://cs.wikipedia.org/wiki?curid=466703", "title": "Maurice Druon", "text": "Maurice Druon\n\nMaurice Druon (23. dubna 1918 Paříž – 14. dubna 2009 Paříž) byl francouzský spisovatel a člen Francouzské akademie. Spolupodílel se na románu \"Zpěv partyzánů\" se spisovatelem Josephem Kesselem. Dále napsal román \"Burziáni\" a jeho nejslavnějším dílem je historický cyklus \"Prokletí králové\".\n\nV letech 1973 a 1974 byl francouzským ministrem kultury.\n\n"}
{"id": "466709", "url": "https://cs.wikipedia.org/wiki?curid=466709", "title": "AC3Filter", "text": "AC3Filter\n\nAC3Filter je dekodér (filtr) AC3 a DTS streamu. Umožňuje dekódování těchto zvukových streamů obsažených ve videosouborech a nabízí možnost je odesílat na SPDIF. Další výhodou je upmixování jakéhokoliv zdroje zvuku.\n\n"}
{"id": "466712", "url": "https://cs.wikipedia.org/wiki?curid=466712", "title": "Jindřich I. Brabantský", "text": "Jindřich I. Brabantský\n\nJindřich I. Brabantský ( \"Henri le Courageux\" nebo \"le Guerroyeur\", 1165 – 5. září 1235 Kolín nad Rýnem) byl brabantský a dolnolotrinský vévoda, hrabě z Lovaně. Během svého života se snažil rozšířit svou vládu a podařilo se mu zaujmout dominantní postavení v zápase mezi guelfy a ghibelliny. Několikrát změnil své spojence podle svých momentálních mocenských zájmů.\n\nByl prvorozeným synem a dědicem Geoffroye Brabantského a Markéty Limburské. Na přelomu let 1192 a 1193 byl v čele proticísařské koalice společně s hlavou welfské opozice Jindřichem Lvem, anglickým králem Richardem Lví srdce, Albrechtem Míšeňským a také českým knížetem Přemyslem Otakarem I. Spiknutí bylo prozrazeno a Richard Lví srdce byl při návratu z třetí křížové výpravy zajat. Roku 1204 přešel Jindřich Brabantský do tábora Hohenštaufů a získal od Filipa Švábského Nivelles a uznání dědictví brabantského vévodství i v ženské linii. Jako léno mu byl přiznán i Maastricht a Duisburg. Po Filipově násilné smrti začal podporovat svého zetě Otu Brunšvického, po jehož boku se zúčastnil bitvy u Bouvines. Po prohrané bitvě se rychle usmířil se svým tchánem králem Filipem. Později se přidružil k přívržencům mladého Fridricha Štaufského.\n\nV letech 1182 – 1184 se zúčastnil výpravy do Svaté země, kam se znovu vrátil roku 1197 jako vůdce výpravy císaře Jindřicha VI. V letech 1217 – 1218 byl účastníkem křížové výpravy do Egypta a roku 1234 vyslyšel znovu volání kříže a účastnil se Stedingerské křížové výpravy.\n\nRoku 1235 byl vévoda členem doprovodu císařovy nevěsty Isabely Anglické. Po cestě onemocněl a nemoci podlehl v Kolíně nad Rýnem. Je pohřben v Lovani v kostele svatého Petra společně s první manželkou Matyldou a dcerou Marií.\n\n"}
{"id": "466716", "url": "https://cs.wikipedia.org/wiki?curid=466716", "title": "Bavorské kurfiřtství", "text": "Bavorské kurfiřtství\n\nBavorské kurfiřtství je právně nepřesný název pro Bavorské vévodství, používaný od roku 1623, kdy bavorští vévodové získali kurfiřtský hlas, až do 1. ledna 1806, kdy vzniklo Bavorské království. Po sloučení s falckým kurfiřtstvím v roce 1778 se také nazývalo \"Doppel-Kurfürstentum Pfalzbaiern\" (Dvojité falcko-bavorské kurfiřtství).\n\nV roce 1620 porazila vojska Katolické ligy pod velením bavorského vojevůdce Tillyho v bitvě na Bílé hoře české protestantské stavy. Jako výraz díků získal v roce 1623 vévoda Maxmilián I., hlava Katolické ligy a horlivý straník Habsburků, kurfiřtský hlas, odejmutý jeho vzdálenému příbuznému Fridrichu V. Falckému a Horní i Dolní Falc, jež na něm dobyl. Vestfálský mír v roce 1648 mu potvrdil jak kurfiřtská práva, tak odškodnění v podobě území Horní Falce. Dolní Falc byla navrácena Fridrichovu synovi Ludvíkovi, pro něhož byl vytvořen osmý kurfiřtský hlas.\n\n\n"}
{"id": "466725", "url": "https://cs.wikipedia.org/wiki?curid=466725", "title": "Klubko (příze)", "text": "Klubko (příze)\n\nKlubko je těleso z příze svinuté do kulovitého nebo soudkovitého tvaru. \n\nPůvodně se klubka smotávala ručně z náhodně překřížených ovinů textilního materiálu. Tímto způsobem se dnes ukládají jen příze při párání ručně pletených výrobků nebo zbytky materiálu z ručních prací. \n\nKe zhotovení klubek na prodej se používají skoro výhradně klubkovací stroje. Příze nebo podobné materiály se zde navíjí na cívku nebo na kovový trn, ze kterého se hotové klubko stáhne. \n\nSvinovacího ústrojí na klubka bez cívky pracuje následovně: Kovový trn běží s konstantními obrátkami, zatímco křídlo rozvádí přízi s proměnlivou rychlostí a vytváří na klubku podle určitého, nastavitelného systému \"křížové vinutí\". Klubkovací stroje se vyrábí s 6-20 vývody, zčásti s automatickou výměnou a balením plných klubek. \nVlněné příze na ruční pletení a motouzy se zpravidla smotávají bez cívky, fóliové pásky a bavlněné příze na háčkování a pletení se dodávají v klubku navinutém na cívce z lepenky. \n"}
{"id": "466727", "url": "https://cs.wikipedia.org/wiki?curid=466727", "title": "Soudy v Česku", "text": "Soudy v Česku\n\nSoudy v Česku jsou nezávislé státní orgány vykonávající podle hlavy čtvrté Ústavy soudní moc. Tedy zákonem stanoveným způsobem zajišťují v občanskoprávním řízení ochranu subjektivních práv, v trestním řízení rozhodují o vině a trestu za trestné činy a ve správním soudnictví přezkoumávají akty orgánů veřejné správy, případně rozhodují i o dalších věcech, které jsou jim zákonem svěřeny.\n\nMimo soustavu těchto obecných soudů jako zvláštní ústavní orgán soudního typu stojí Ústavní soud, který v ústavním soudnictví rozhoduje o souladu obecných právních předpisů i individuálních rozhodnutí s ústavou.\n\nSoustava českých soudů je čtyřčlánková:\n\nExistence vrchních soudů je ale někdy kritizována jako nadbytečná, bylo dokonce vážně zvažováno jejich zrušení, čímž by se soustava českých soudů změnila z komplikovanější čtyřčlánkové na jednodušší trojčlánkovou. K tomu ale nakonec nedošlo. Podobně je uvažováno o zrušení okresních soudů, přičemž z části z nich se v takovém případě mají stát pobočky krajských soudů.\n\nJde o články, nikoli o stupně (takto se označují v konkrétním soudním řízení, které je standardně dvoustupňové), protože soudy jsou nejen nezávislé na jiných státních orgánech, ale i navzájem samy na sobě. V soustavě soudů tak neexistují vztahy nadřízenosti a podřízenosti, jako je tomu např. u státních zastupitelství. Pokud tedy soud vyššího stupně zruší rozhodnutí soudu prvního stupně a věc mu vrátí se závazným právním názorem, učiní tak jen na základě zákonem svěřené pravomoci rozhodovat o opravných prostředcích („vyšší instance“), nikoli na základě svého „nadřízeného“ postavení. Tato nezávislost však neplatí pro státní správu soudů, vykonávanou Ministerstvem spravedlnosti a předsedy vyšších soudů, ta totiž není výkonem soudní moci, ale moci výkonné.\n\nKonkrétně danou soustavu tvoří:\n\nZákladními prameny právní úpravy soudnictví jsou předpisy ústavní:\n\nZákladním zákonem je zákon č. 6/2002 Sb., o soudech, soudcích, přísedících, státní správě soudů a o změně některých zákonů (zákon o soudech a soudcích). Tento zákon obsahuje právní úpravu hlavních zásad činnosti soudů, soustavy soudů, organizace a činnosti jednotlivých článků soustavy soudů, ustanovování soudců a přísedících, jejich právního postavení, a také státní správy soudů. V přílohách k tomuto zákonu jsou stanoveny názvy, sídla a obvody vrchních, krajských a okresních soudů a jejich poboček.\n\nŘízení u soudu je upraveno především jednotlivými procesními řády:\nDalšími prameny právní úpravy soudnictví jsou dále například:\n\nÚkolem soudů je autoritativně rozhodovat o návrzích, jako je žaloba nebo obžaloba, které jsou mu v zákonem stanovených věcech a zákonem stanoveným způsobem předloženy. Konkrétní rozhodnutí pak činí zejména v jednodušších případech samosoudce, což je vždy profesionální soudce, nebo ve složitějších záležitostech soudní senát. Ten je většinou tříčlenný a obsazen také jen soudci, u okresních soudů (a také krajských soudů, pokud rozhodují jako soudy prvního stupně v trestních věcech) v něm ale zasedají i laičtí přísedící. Protože v moderním právním státě je rozhodování soudu zásadně veřejné, aby byla umožněna veřejná kontrola nad výkonem soudní moci, je jednání soudu vedeno v jednací síni s volným přístupem veřejnosti. Pouze někdy může být v zájmu ochrany mladistvých osob či veřejného pořádku veřejnost z konkrétního jednání vyloučena. Při soudním jednání se dbá na jeho důstojnost a proto je v ní mj. umístěn státní znak a soudci soudí v talárech. Pokud v řízení rozhoduje soudní senát, vede řízení jeho předseda. Kromě soudců ale určitá soudní rozhodnutí mohou mimo soudní jednání vydávat i justiční čekatelé, asistenti soudců či vyšší soudní úředníci, kteří jsou, stejně jako soudci, na základě každoročního rozvrhu práce zařazeni do jednotlivých soudních oddělení. Administrativní chod soudního oddělení zabezpečuje jeho kancelář, složená ze zapisovatelek a vedoucí kanceláře. V každé soudní budově pak pořádek udržuje justiční stráž. Specifikou je u nejvyšších soudů existence tzv. kolegií, jejichž smyslem je soustředit soudce zaměřené na určitou agendu; u Nejvyššího soudu jsou zřízena dvě, trestní kolegium a občanskoprávní a obchodní kolegium.\n\nZvláštní soudní oddělení vytváří správa soudu v čele s ředitelem soudní správy. Ten je ovšem podřízen předsedovi soudu, který má na starosti chod celého soudu a který je zastupován jedním nebo více místopředsedy. Tito soudní funkcionáři jsou jmenováni z řad profesionálních soudců, a to na časově omezenou dobu sedmi let, u nejvyšších soudů deseti let (předsedové kolegií jsou jmenováni na dobu pěti let), přičemž by neměli být jmenováni opakovaně. Co se týče státní správy soudů, spočívající v jejich personálním, finančním, organizačním a obdobném zabezpečení, vykonává ji na centrální úrovni i u jednotlivých soudů (přímo nebo prostřednictvím jejich předsedů) Ministerstvo spravedlnosti. U soudů existují sice i soudcovské rady, volené soudci, ale ty mají pouze poradní funkci.\n\nSoustava českých soudů v podstatě vychází ze stavu, který platí už od roku 1850, kdy byly zrušeny všechny předchozí instituce soudního charakteru. Od té doby justiční struktura s působností na českém území obsahovala:\nDále byly zřízeny soudy mimořádné, a to zemský i okresní obchodní soud (v českých zemích pouze v Praze, dále jen ve Vídni a Terstu, jinde býval u krajských soudů specializovaný obchodní senát), živnostenské soudy, rozhodčí soudy nemocenských pokladen, rozhodčí soudy dělnických úrazoven a rozhodčí soudy horních a bratrských pokladen. Nezávisle na této struktuře existovala i vojenská justice.\n\nPo vzniku Československé republiky se soudní soustava nijak zvláště nezměnila, pouze vzhledem k vytvoření Velké Prahy byly reorganizovány soudy v Praze (obdobně bylo vládou navrženo reorganizovat dva civilní okresní soudy na území Velkého Brna, k tomu ale nakonec nedošlo), z trestního oddělení zemského soudu v Praze vznikl samostatný zemský trestní soud a od roku 1928 byly všechny sborové soudy první stolice dále nazývány již jen jako \"krajské soudy\" a sborové soudy druhé stolice jako \"vrchní soudy\" (na Slovensku se do té doby podle uherské tradice krajské soudy nazývaly \"sedrie\" a vrchní soudy \"soudní tabule\"). Dále díky rozdělení Těšínska zanikl krajský soud v Těšíně a vznikl krajský soud v Moravské Ostravě, kromě toho vznikl i nový krajský soud v Klatovech. Přibylo však mimořádných soudů, např. hornické rozhodčí soudy, rozhodčí soudy mzdové, rozhodčí soudy úrazových pojišťoven, Rozhodčí soud Státního pozemkového úřadu v Praze a Patentní soud. Pokud krajské soudy rozhodovaly v trestních tiskových věcech, označovaly se jako kmetské soudy, neboť v jejich senátech zasedali také přísedící z lidu, tzv. kmeti. Zákon na ochranu republiky pak zavedl v sídle Nejvyššího soudu zvláštní Státní soud, podobně byl v sídle Nejvyššího správního soudu zřízen Volební soud. Vznikl také první Ústavní soud, který ale nebyl příliš aktivní.\n\nPo skončení druhé světové války byly zřízeny na základě Benešových dekretů tzv. retribuční soudy působící od roku 1945 do roku 1947. Jednalo se o mimořádné lidové soudy, které byly nástrojem sloužícím k potrestání fašistických zločinců a jejich pomahačů. Tito zločinci pak byli souzeni za trestnou činnost spáchanou na okupovaném území. Na rozhodování těchto soudů se začal podílel velký počet „soudců z lidu“, kterých byl vyšší počet než soudců z povolání. Ustaven byl též Národní soud, jehož funkce byla chápána různě, dle SNR šlo výhradně o trestní soud.\n\nZásadní proměna československého soudního systému ovšem přišla s komunistickým převratem. Především v souvislosti s opuštěním konceptu dělby moci soudní moc pozbyla své samostatnosti, tento přístup se projevoval hlavně v procesech proti tzv. třídním nepřátelům. Soudci z lidu se začali podílet i na fungování obecné justice, nejen soudů mimořádných (obnoven byl Státní soud), a jejich hlas měl stejnou váhu, jako soudců z povolání. Ti začali být voleni na časově omezenou dobu. Struktura československých soudů byla po roce 1949 nicméně přizpůsobena organizaci krajských a okresních národních výborů a byly také zrušeny všechny mimořádné soudy, takže od té doby byla justiční struktura alespoň značně zjednodušena:\n\nPo sametové revoluci se obnovuje samostatnost a nezávislost justice na ostatních mocích ve státě, soudci z povolání začali být jmenováni prezidentem republiky, a to na dobu neurčitou, soustava soudů se ale nijak zvláště nezměnila. Teprve po vzniku samostatné České republiky byly v roce 1993 zřízeny \"vrchní soudy\" jako nový článek soudní soustavy, z bývalého republikového Nejvyššího soudu vznikl ihned Vrchní soud v Praze a až roku 1996 Vrchní soud v Olomouci. Bývalý federální Nejvyšší soud byl současně transformován na Nejvyšší soud České republiky a své sídlo přesunul do Brna. Roku 1994 zanikly do té doby vždy samostatné vojenské soudy a mezi roky 1992 až 2000 fungovaly tři samostatné krajské obchodní soudy (v Praze, Brně a Ostravě), aby poté byly začleněny do soudů krajských (Krajský obchodní soud v Praze do Městského soudu v Praze), takže české soudnictví bylo již jednotné. Budování soudní soustavy tak, jak je definována v čl. 91 odst. 1 Ústavy však bylo završeno až roku 2003, kdy byl ustaven Nejvyšší správní soud České republiky. Od roku 2005 se pak začaly odchylovat jednotlivé soudní obvody od členění státu na správní obvody výkonné moci.\n\nSe vstupem České republiky do Evropské unie v roce 2004 se české právo začalo začleňovat do systému práva evropského, svůj vliv na jeho podobu tak začal uplatňovat Soudní dvůr Evropské unie se sídlem v Lucemburku a jeho judikatura. Pro konkrétní případy, které české soudy projednávají, má však nepochybně větší význam Evropský soud pro lidská práva se sídlem ve Štrasburku, který je orgánem Rady Evropy a který může zvrátit i rozhodnutí českého Ústavního soudu.\n\n\n"}
{"id": "466728", "url": "https://cs.wikipedia.org/wiki?curid=466728", "title": "Neutrinová astronomie", "text": "Neutrinová astronomie\n\nNeutrinová astronomie je odvětví astronomie zabývající a zkoumající astronomické objekty pomocí neutrinových detektorů ve specializovaných observatořích. Jaderné reakce uvnitř hvězd a exploze supernov produkují obrovská množství neutrin, z nichž jen velmi malé množství může být odhaleno pomocí tzv. neutrinových teleskopů. Hlavní motivací neutrinové astronomie je možnost pozorovat procesy, které jsou běžným optickým teleskopům nedostupné jako např. sluneční jádro.\n\nNeutrinová astronomie je stále v rané fázi svého vývoje a jako jediné doposud potvrzené mimozemské zdroje neutrin byly potvrzeny Slunce a supernova SN 1987A.\n\nNeutrina reagují pouze velmi málo s hmotou tvořící vesmír. Obrovský tok solárních neutrin proudících skrz Zemi dostačuje pouze k produkci jedné interakce neutrina na 10 atomů. Každá takováto interakce vyprodukuje pouze jeden přeměněný atom nebo jeden nabitý lepton. Pokud mělo neutrino dostatečnou energii, vzniklý lepton se bude pohybovat rychleji než světlo v daném prostředí a vyzáří několik fotonů (tzv. Čerenkovovo záření). Druhá možnost umožňuje určit typ neutrina a přibližný směr, odkud letělo. Sledování neutrin proto vyžaduje velkou detekční hmotu společně s citlivým zesilovacím systémem.\n\nAby bylo vůbec možné takto slabé podněty sledovat a zachytit, je nutné potlačit veškeré rušivé „hluky z pozadí“ na minimální úroveň. Hlavním zdrojem tohoto šumu jsou spršky elementárních částic produkovaných kosmickým zářením dopadajícím na atmosféru a částicemi pocházejícími z radioaktivního rozpadu. K potlačení množství takového rušení částicemi musí být detektor neutrin stíněn velkým množstvím hmoty a proto jsou tato zařízení budována hluboko pod zemským povrchem nebo pod vodou. Pro správnou detekci je také nutno kontrolovat zdroje radioaktivních izotopů produkujících aktivní částice během svého rozpadu.\n\nK zajištění užitného výsledku musí detektor poskytnout nejen informaci o proudu neutrin, ale i o jejich směru pohybu. I když existuje několik metod k detekci neutrin, většina z nich tuto informaci o směru pohybu neposkytuje. Jedná se především o detektory se slabým úhlovým rozlišením cca 1°. Ke zlepšení úhlového rozlišení může být použita větší skupina, popř. pole detektorů Čerenkovova záření.\n\nNejvětší neutrinový detektor na světě se jmenuje IceCube. Nachází se poblíž jižního pólu v antarktickém kontinentálním ledovci. Jako detektor neutrin slouží led o objemu 1 km. Senzory Čerenkovova záření byly zapuštěny do ledu 86 vrty.\n"}
{"id": "466746", "url": "https://cs.wikipedia.org/wiki?curid=466746", "title": "Lalaine", "text": "Lalaine\n\nLalaine Ann Vergara-Paras (* 3. červen 1987, Burbank, Kalifornie), známá pod jménem Lalaine, je americká herečka, zpěvačka, textařka a mluvčí.\n\nLalaine se nejvíce proslavila v roli Mirandy Sanchez v seriálu Lizzie McGuire vysílaném v letech 2001–2004 na Disney Channelu.\n\nLalaine se narodila dne 3. června 1987 v Burbanku ve státě Kalifornie. Oba její rodiče pocházejí z Filipín, z provincií Batangas a Pampanga. Vyrůstala spolu se čtyřmi staršími sourozenci (Marian, Francisco a Cristinav) v Los Angeles.\n\nV červenci 2007 byla Lalaine zatčena a obviněna z trestného činu držení Metamfetaminu. Přiznala svou vinu a podrobila se protidrogovému léčebnému programu. Její záznam byl poté odstraněn.\n\nLalaine se nyní také podílí na mnoha charitativních akcí, jako je například benefiční koncert proti AIDS nebo *NSYNC.\n\nJejím hereckým počátkem byly role Cosetty a Eponiny v muzikálu Les Misérables v Broadway Theatre. Po návratu do rodné Kalifornie účinkovala v několika televizních reklamách, například pro Microsoft a Burger King.\n\nV 1999 roce si poprvé zahrála ve filmu, a to hned dvakrát, nejprve coby Kate ve filmu Annie a krátce na to jako Theresa v Hraniční čáře (\"Border Line\"). Její nejúspěšnější rolí však bezesporu byla Miranda Sanchez v seriálu Lizzie McGuire, kde si zahrála spolu s Hilary Duffovou. Dalším úspěchem byl film Jedno přání (\"You Wish!\") z roku 2003, kde si v roli Abby, zahrála spolu s A.J. Trauthem. Ve stejném roce si zahrála také v několika dílech seriálu Buffy, přemožitelka upírů (\"Buffy the Vampire Slayer\"). Další významnější rolí byla Norma ve filmu Promised Land z roku 2004. V roce 2007 přišla na řadu další významná role, a to Tutti ve filmu Krok správným směrem (\"Her Best Move\"). V roce 2009 Lalaine zazářila ve filmu Royal Kill jako Jan a v současné době natáčí nový film Easy A.\n\nTabulka filmů a seriálů, ve kterých Lalaine účinkovala:\n\nV roce 2003 Lalaine vydala album Inside Story.\n\nNásledně podepsala nahrávací smlouvu s Warner Bros. V roce 2005 vydala singl \"I'm Not Your Girl\" a remixoval skladbu \"Cruella Devil\" pro album DisneyMania 3.\n\nPísně I'm Not Your Girl\" a \"Did You Hear About Us?\" z nevydaného alba Haunted jsou veřejně dostupné. Ostatní jako \"Real Life\", \"No More\", \"Doing Just Fine\" a \"More Than Words Can Say\" unikly na internet.\n\n\n"}
{"id": "466747", "url": "https://cs.wikipedia.org/wiki?curid=466747", "title": "Ústavní zákon o zkrácení pátého volebního období Poslanecké sněmovny", "text": "Ústavní zákon o zkrácení pátého volebního období Poslanecké sněmovny\n\nÚstavní zákon o zkrácení pátého volebního období Poslanecké sněmovny byl přijat 28. května 2009 Parlamentem České republiky, prezident republiky jej podepsal 15. června 2009 a 29. června 2009 vyhlášen pod číslem 195/2009 Sb. ve Sbírce zákonů. 10. září 2009 byl zrušen Ústavním soudem České republiky.\n\nJedná se o první ústavní zákon platný v České republice, který byl ústavním soudem prohlášen za protiústavní a zrušen (\"„kauza Melčák\")\". Tento ústavní zákon měl zkrátit volební období Poslanecké sněmovny, které podle obecné ústavní úpravy (článek 16 Ústavy České republiky) končilo 3. června 2010, tímto způsobem: \"„skončí v roce 2009 dnem voleb do Poslanecké sněmovny, které se budou konat do 15. října 2009.“\" Zároveň \"„pro tento případ“\" zkrátil lhůty v příslušném volebním zákoně a v soudním řádu správním.\n\nO předčasných volbách se začalo mluvit již brzy po odhalení výsledků voleb v roce 2006. Ty skončily volebním patem, kdy levicový (komunistický a sociálnědemokratický) blok získal 100 křesel), tedy stejně jako pozdější koalice ODS, KDU-ČSL a Strany zelených. Po půlroční politické krizi, kdy vládly vlády bez vyslovené důvěry, se vládě Mirka Topolánka podařilo 9. ledna 2007 získat důvěru Poslanecké sněmovny. Od té doby se opozice v čele s ČSSD několikrát snažila vládu sesadit.\n\nDne 24. března 2009 vyslovila Poslanecká sněmovna nedůvěru druhé vládě Mirka Topolánka. Po pádu vlády se jednalo o několika variantách řešení vládní krize. Nakonec došlo k dohodě mezi ODS, ČSSD a Stranou zelených na úřednické vládě v čele s Janem Fischerem. Ta měla vládnout až do předčasných voleb, když předčasné volby měly být umožněny podobně jako v roce 1998 ústavním zákonem zkracujícím volební období.\n\nTento ústavní zákon byl schválen 13. května Poslaneckou sněmovnou a Senátem 28. května, následně 15. června podepsán prezidentem. Zákon určil jako nejzazší termín voleb 15. říjen 2009. Současně zkrátil termíny pro vypsání a organizaci voleb. Kandidující politické strany a hnutí tak musely kandidátní listiny předložit místo obvyklých 66 dní již 44 dní před začátkem voleb (26. srpna 2009).\n\nI přes kritiku tohoto ústavního zákona se nenašel dostatečný počet 41 poslanců nebo 17 senátorů, kteří mohli Ústavnímu soudu navrhnout zrušení tohoto ústavního zákona. Podání ústavní stížnosti zvažoval např. místopředseda Senátu Petr Pithart, nakonec ji koncem srpna 2009 podal toho času nezařazený poslanec Miloš Melčák, když prezidentovo rozhodnutí o vyhlášení voleb napadl jakožto narušení svých základních lidských práv, přičemž zároveň navrhl zrušení zákona ve smyslu § 64 odst. 1 písm. e) zákona o Ústavním soudu.\n\nMiloše Melčáka v řízení před Ústavním soudem zastupoval advokát Jan Kalvoda. Ústavní soud nejprve jako předběžné opatření usnesením odložil vykonatelnost prezidentova rozhodnutí na neurčito. To vyvolalo nejprve nejistotu o konání těchto voleb, avšak příprava voleb včetně vylosování čísel stran pro hlasovací lístky probíhala nadále.\n\nDne 10. září Ústavní soud ústavní stížnosti vyhověl a s okamžitou platností ústavní zákon i prezidentovo rozhodnutí zrušil.\n\nProstřednictvím svého právního zástupce Jana Kalvody stěžovatel namítal především to, že ústavní zákon č. 195/2009 Sb. je zákonem ústavním jen formálně, materiálně ale ústavnímu pořádku odporuje, protože ad hoc suspendováním obecných ústavních pravidel volné, rovné a otevřené politické soutěže mění podstatnou náležitost demokratického právního státu, která je jinak podle čl. 9 odst. 2 Ústavy nezměnitelná.\n\nPodle něj lze účinnost určitého ústavního ustanovení na určitou dobu odložit jen tehdy, pokud by to odůvodňovala mimořádná situace státu, jako je např. ohrožení jeho integrity, válečný stav nebo živelní pohromy, ale i tehdy jen pokud by k tomu bylo předem dané ústavní zmocnění. Napadený ústavní zákon měl navíc odporovat principu legitimního očekávání, protože podle něj porušil zákaz retroaktivity, když volební období Poslanecké sněmovny začalo jako čtyřleté a v jeho průběhu bylo zpětně zkráceno. Zároveň měl porušit volnou politickou soutěž tím, že nové politické síly nemohou být na předčasné volby připraveny tak, jako ty, které o nich rozhodly.\n\nStěžovatel dále odmítl založení ústavní zvyklosti přijetím a realizováním podobného ústavního zákona v roce 1998 (ústavní zákon č. 69/1998 Sb.) a zdůraznil, že nelze kvalifikovanou většinou přijmout jakoukoli právní úpravu, která by v případě ústavního zákona navíc byla mimo jakoukoli kontrolu. Proto bylo podle něj potřeba zásahu Ústavního soudu.\n\nPoslanecká sněmovna prostřednictvím tehdejšího jejího předsedy Miloslava Vlčka sdělila, že napadený ústavní zákon byl podrobně prodiskutován a že byla zvažována možnost obecné ústavní změny úpravy rozpuštění Poslanecké sněmovny, ale nakonec byl přijat na základě většinového konsenzu a ústavně předepsaným způsobem tento ústavní zákon. Zkrácení volebního období nemá odporovat podstatným náležitostem demokratického právního řádu, protože neporušuje princip suverenity lidu, spíše jej posiluje, když členové zákonodárného sboru skládají své účty občanům dříve. Vlček závěrem doplnil, že Ústavnímu soudu nemůže příslušet posuzování ústavnosti ústavních zákonů, protože by se tím nadřadil nad ústavodárce, který sám má zajistit, aby přijímaný ústavní zákon byl slučitelný s demokracií a právním státem.\n\nSenát prostřednictvím tehdejšího jeho předsedy Přemysla Sobotky vyjádřil přesvědčení, že určitá nesystémovost napadeného ústavního zákona není takové intenzity, aby tento narušil nebo ohrozil principy demokratického právního státu. Navíc nejde o záležitost novou, již jednou bylo takové řešení v roce 1998 úspěšně použito a není tak důvodu podobné řešení nevyužít i nyní a ukončit tak období politické nestability. Své výhrady měla Stálá komise Senátu pro Ústavu České republiky, ale sám Senát daný ústavní zákon projednal předepsaným způsobem s vědomím jeho nerozpornosti s ústavou a je tedy na Ústavním soudu, aby námitky stěžovatele posoudil.\n\nÚstavní soud nejdříve zjistil, že napadený ústavní zákon je z formálního hlediska v pořádku, protože byl přijat ústavně předepsaným způsobem orgánem, který je k tomu ústavně zmocněn, tzn. Parlamentem České republiky. Poté se zaměřil na jeho materiální stránku, protože platnost jakéhokoli zákona, tedy i zákona ústavního, je podle jeho názoru dána nejen podmínkou procedurální (zda je dodržen předepsaný způsob přijetí) a kompetenční (zda je vůbec dáno zmocnění k jeho přijetí), ale i materiální (zda je v tomto případě v souladu s nezměnitelnými principy demokratického právního státu).\n\nImperativ nezměnitelnosti materiálního jádra Ústavy, tak jak jej podává její čl. 9 odst. 2, je totiž podle Ústavního soudu dán tím, že česká ústava není založena na hodnotové neutralitě, díky čemuž jsou ony podstatné náležitosti demokratického právního státu „ultra vires“ parlamentu. V této souvislosti uvedl příklady ze zahraničí, konkrétně podle německé právní vědy i judikatury Spolkového ústavního soudu tomuto soudu přísluší rozhodovat o souladu ústavních zákonů se Základním zákonem a podobně je tomu i v Rakousku. Materiální rozpor ústavního zákona č. 195/2009 Sb. s podstatnými náležitostmi demokratického právního státu následně shledal ve dvou oblastech: je retroaktivní a není obecný. Retroaktivita měla spočívat v tom, že tímto ústavním zákonem byly se zpětnou účinností stanoveny nové podmínky uplatnění volebního práva, než jaké byly voličům známy v době voleb. Ústava sice předpokládá předčasné ukončení funkčního období Poslanecké sněmovny, ale to za obecných podmínek dle čl. 35 Ústavy. V tomto případě však dle Ústavního soudu šlo o jejich dočasné a excesivní suspendování, neomluvitelné nějakými závažnými výjimečnými důvody.\n\nSkutečně podstatnou se tedy jevila otázka obecnosti napadeného ústavního zákona. Obecnost zákonů všeobecně má být důležitou součástí panství zákona a tím i právního státu, což je princip, který platí již od doby římského práva a který zajišťuje oddělenost mocí zákonodárné, výkonné a soudní, když legislativa má svěřenou pouze oblast všeobecné a prvotní mocenské regulace, exekutiva odvozenou mocenskou regulaci a rozhodování o individuálních případech a justice už jen rozhodování o individuálních případech. Podle Ústavního soudu ústavní zákon ad hoc, tedy jen pro jedinečný případ, není ani doplněním, ani změnou Ústavy, jak požaduje čl. 9 odst. 1 Ústavy, tím není obecný, takže jde o ústavní zákon pouze formou, nikoli ale obsahem. Obsahem je individuálním právním aktem týkajícím se konkrétně určeného subjektu a konkrétní situace, k čemuž však parlament není zmocněn, stejně jako není podle Ústavního soudu zmocněn k vydávání např. trestních rozsudků ve formě zákona. V tomto ohledu byla tedy zpochybněna i kompetenční podmínka platnosti napadeného zákona. Přípustnou výjimkou by bylo jen přijetí aktu aplikace práva, pokud by k tomu bylo předem dáno ústavní zmocnění, např. jako u zákona o státním rozpočtu, nebo v případě naprosto výjimečných důvodů, které by musely splňovat podmínku proporcionality (např. výčtové restituční zákony). O takový případ zde však nešlo, protože politická krize mohla být vyřešena i mírnějším prostředkem, rozpuštěním Poslanecké sněmovny podle čl. 35 Ústavy, zejména pak např. tehdy, pokud by se neusnesla do tří měsíců o vládním návrhu zákona, s jehož projednáním by vláda spojila otázku důvěry. Ústavní soud nakonec v otázce obecnosti napadeného ústavního zákona prohlásil: \"Ani ústavodárce nesmí prohlásit za ústavní zákon normu, která charakter zákona, natož ústavního, postrádá. Opačný postup je protiústavní svévolí. Vyloučit přezkum takových aktů Ústavním soudem by jeho roli ochránce ústavnosti (čl. 83 Ústavy) zcela eliminovalo.\"\n\nVzhledem k tomu tedy Ústavní soud shledal, že došlo k podstatnému porušení ústavních principů plynoucích z čl. 1 odst. 1 Ústavy, čímž došlo k zásahu do podstatných náležitostí demokratického právního státu zakotvených v čl. 9 odst. 2 Ústavy a proto ústavní zákon č. 195/2009 Sb., o zkrácení pátého volebního období Poslanecké sněmovny dnem vyhlášení tohoto nálezu, tj. dnem 10. září 2009, zrušil. Zároveň i zrušil podle obsahu jej provádějící předpis, rozhodnutí prezidenta republiky č. 207/2009 Sb., o vyhlášení voleb do Poslanecké sněmovny Parlamentu České republiky.\n\nK nálezu připojili svá odlišná stanoviska dva ústavní soudci. Podle ústavního soudce Vladimíra Kůrky měla být ústavní stížnost Miloše Melčáka především odmítnuta pro její neprojednatelnost. Pokud však k tomu již došlo, měla být zamítnuta, neboť neshledal, že by samotná neobecnost tohoto ústavního zákona měla být takové intenzity, že by zasáhla do materiálního jádra ústavy. Podle Kůrky nebyla dotčena svobodná politická soutěž, protože hlasování o ústavním zákonu bylo právě jejím projevem, nikoli popřením. Nemělo být také zasaženo do práv Poslanecké sněmovny, když tato rozhodovala sama o sobě (jiná situace by podle něj byla, kdyby došlo ke zkrácení funkčního období jiného orgánu, např. prezidenta republiky nebo soudců Ústavního soudu), stejně tak nemohlo být zasaženo právo přehlasovaných poslanců, protože díky čl. 35 Ústavy nemají předem zaručeno, že svůj mandát budou vykonávat po celé 4 roky.\n\nTaké podle ústavního soudce Jana Musila nebyl poslanec Melčák osobou oprávněnou navrhnout spolu se svou ústavní stížností zrušení zákona, tím méně pak ústavního zákona, když nemá předem dané subjektivní právo na čtyřletý výkon mandátu. Navíc bylo podle něj z obsahu ústavní stížnosti evidentní, že ve skutečnosti nemělo dojít ke zpochybnění vyhlášeného termínu voleb, ale měl tak být zpochybněn daný ústavní zákon, šlo tedy o jasné obcházení Ústavy i zákona o Ústavním soudu. K pravomoci Ústavního soudu přezkoumávat ústavní zákony podotkl, že jde o spornou otázku, která není zcela vyjasněná, a to ani v zahraničí, a odůvodnění tohoto nálezu v tomto ohledu není vůbec přesvědčivé. Ačkoli on se k této možnosti spíše kloní, je třeba navíc postupovat vždy maximálně zdrženlivě, např. německý Spolkový ústavní soud za celou svou dobu své existence (od roku 1949) nezrušil ani jeden ústavní zákon, ačkoli jeho pravomoc k tomu je díky lepší dikci německé ústavy méně zpochybnitelná.\n\nPokud jde o samotný přezkum napadeného ústavního zákona, tak ten podle Musila nenarušoval základní principy volebního práva, protože mezi ně zkrácení volebního období nepatří. Také jeho obecnost nemá být automaticky porušením podstatných náležitostí demokratického právního státu, když tuto skutečnost Ústavní soud zatím vždy shledal jen tehdy, bylo-li ohroženo nebo porušeno ještě nějaké jiné základní ústavní právo. Dále nálezu vytkl, že zavádí pojmy, které nejsou všeobecně přijímané nebo jsou příliš expresivní (nutnost předem daného zmocnění k vydání ústavního zákona, prolomení ústavy), sám si je definuje a teprve poté je v dané věci hodnotí, čím si neoprávněně přisvojuje kompetenci pozitivní normotvorby. Musil zdůraznil, že parlament je v oblasti moci zákonodárné zcela autonomní a nemůže být, kromě procedurálních i materiálních podmínek, nijak omezován. Pokud by však snad tím mělo být rozuměno, že tím ústavodárci přiznává oprávnění pro přeměnu zimy v léto, dodal, že i ústavodárce je samozřejmě limitován přírodními zákony a zdravým rozumem. Přijetí napadeného ústavního zákona prý také nebránil zákaz retroaktivity, protože jde o spornou otázku teorie, je navíc otázkou, zda v tomto případě nebyly předčasné volby pro občany výhodnějším řešením. Ústavní soud v tomto případě nevyužil test proporcionality, který prý jinak hojně aplikuje. Na závěr svého nesouhlasného stanoviska si proto položil otázku: \"Nebudou škody, způsobené zrušením tohoto ústavního zákona, mnohem větší, než jsou údajné škody, které jeho přijetím utrpěl náš ústavní systém?\"\n\nKontroverzní zrušení ústavního zákona Ústavním soudem, navíc když tím byly zrušeny i předčasné volby do Poslanecké sněmovny, bylo ve své době velmi významnou událostí, která vzbudila rozdílné reakce a byla veřejně komentována nejen mnoha právníky, ale i politiky. Odborný internetový blog Jiné právo k této věci vyhlásil on-line sympozium, ve kterém se vyjádřili např. Zdeněk Kühn, Jan Wintr, Ján Gronský, ale třeba i Petr Pithart.\n\nSamotný stěžovatel, tehdejší poslanec Melčák, byl s nálezem velmi spokojen, přivítal jej i předseda TOP 09 Karel Schwarzenberg, který ho považoval za opravdový milník ve vývoji k právnímu státu a nadvládě ústavy nad vůlí politiků. Tehdejší předseda ODS Mirek Topolánek jej respektoval a vyzval ostatní k tomu, aby se zaměřili na budoucnost, stejně se vyjádřil i zakladatel TOP 09 Miroslav Kalousek. Ondřej Liška, předseda Strany zelených, přístup Ústavního soudu ocenil, řekl, že postupoval velmi odpovědně a uvážlivě. Přemysl Sobotka, tehdejší předseda Senátu za ODS, byl rozhodnutím překvapen, ministr spravedlnosti Jiří Pospíšil ze stejné strany nesouhlasil s tím, že Ústavní soud může rušit ústavní zákony a stejný názor sdílel i poslanec ČSSD Zdeněk Jičínský, který navíc prohlásil, že Ústavní soud se postavil nad parlament. Jasný nesouhlas vyslovil tehdejší předseda ČSSD Jiří Paroubek, podle kterého rozhodnutí Ústavního soudu odporuje čl. 2 Ústavy, že veškerá moc patří lidu.\n\nPrezident republiky Václav Klaus ihned po vynesení nálezu prohlásil, že Ústavní soud prohlubuje politickou krizi a že je potřeba mu nově vymezit pravomoci. Podobný názor, že Ústavní soud postupuje nad rámec svých pravomocí a tím hrozí hluboká eroze demokracie, pak prezentoval ve svém projevu před nově zvolenou Poslaneckou sněmovnou v roce 2010. Ministr spravedlnosti Jiří Pospíšil se ale kvůli tomu nějak nově definovat postavení Ústavního soudu nechystá.\n\n\n"}
{"id": "466748", "url": "https://cs.wikipedia.org/wiki?curid=466748", "title": "Newark Liberty International Airport", "text": "Newark Liberty International Airport\n\nNewark Liberty International Airport (IATA: EWR, ICAO: KEWR, FAA LID: EWR) je mezinárodní letiště ve státě New Jersey v USA. Je asi 24 km jihozápadně od Manhattanu v New Yorku. Je společně vlastněno městy Newark a Elisabeth a provozuje je Přístavní úřad New Yorku a New Jersey, který také řídí další velká letiště v New Yorku - Mezinárodní letiště Johna F. Kennedyho a Letiště LaGuardia. Newark je desáté nejvytíženější letiště ve Spojených státech.\n\nV roce 2008 letiště Newark odbavilo přes 35,4 milionu cestujících (pro srovnání: letiště JFK 47,8 milionu a LaGuardia 23,1 milionu). Celkem asi 107 milionu cestujících použilo letiště v New Yorku v roce 2008, takže New York je z hlediska počtu pasažérů nejrušnější vzdušný přístav v USA a druhý nejrušnější na světě po Londýně.\n\nNewark Airport bylo první hlavní letiště ve Spojených státech, bylo otevřeno 1. října 1928. Během druhé světové války bylo uzavřeno pro civilní dopravu a převzala jej armáda USA.\n\nPřístavní úřad New Yorku a New Jersey převzal letiště v roce 1948 a zásadně investoval do letištní infrastruktury otevřením nové dráhy a hangárů a rekonstrukce letištního terminálu. Letecká doprava byla obnovena téhož roku.\n"}
{"id": "466753", "url": "https://cs.wikipedia.org/wiki?curid=466753", "title": "Václav Svoboda Plumlovský", "text": "Václav Svoboda Plumlovský\n\nVáclav Svoboda Plumlovský (18. července 1872 Plumlov – 11. listopadu 1956 Kroměříž) byl český spisovatel a básník.\n\nNarozen v Plumlově v rodině rolníka, krátce se učil ševcem, poté řezníkem. Žil v Plumlově, kde jej považovali za obecního blázna, ve třicátých letech vydal vlastním nákladem dvě útlé knihy. V roce 1943 byl zatčen gestapem, pravděpodobně na udání spolubydlícího. Propuštěn byl poté, co obec Plumlov podala dobrozdání, že jde o člověka duševně chorého. Vladimír Borecký, který dílo básníka sebral a důstojně uspořádal, jej nazval knížetem české insitní poezie. Zemřel v kroměřížském ústavu pro duševně choré a je pohřben v dnes již opuštěném hrobě na kroměřížském hřbitově.\n\nByl jedním z možných předobrazů Járy Cimrmana.\n\nJemu podobným lidem se souhrnně říká pábitelé.\n\nByl vynálezcem myšlenky lamezónu a propagátorem jeho výstavby. Lamezón byl podle něj hybrid hospody a kostela. Vycházel z toho, že se lidé setkávají na nedělní mši a následně pak tráví nedělní sváteční den v hospodě. Navrhoval tyto dvě společenské akce spojit místně i časově. Lamezón nebyl realizován. Ethymologie slova lamezón vychází z básníkova použití ne zcela pochopeného francouzského slova pro dům (la maison (fr.) – dům).\n\n\n"}
{"id": "466755", "url": "https://cs.wikipedia.org/wiki?curid=466755", "title": "Elektrický krb", "text": "Elektrický krb\n\nElektrické krby jsou moderní doplněk interiérů. Nepotřebují žádné komíny, ani žádná tuhá paliva a jsou zcela bezúdržbová. Imitují vzhled/efekt a funkci klasických krbů na tuhá paliva, především dřevo. Své využití naleznou především tam, kde není možné namontovat krb klasický (činžovní domy), ale v poslední době nalézají stále větší ohlas i v rodinných domech, pro jednoduchost užití.\n\n\nKrbové vložky se vkládají do ostění a tím velice věrně napodobují dkutečé krby na dřevo.\n\nMnoho elektrických krbů je vybaveno vytápěním a slouží tedy i jako doplňkové topení.\n\nUkázka elektrického krbu"}
{"id": "466756", "url": "https://cs.wikipedia.org/wiki?curid=466756", "title": "DNA ligáza", "text": "DNA ligáza\n\nDNA ligáza je enzym ze skupiny ligáz, který se účastní replikace DNA (spojování Okazakiho fragmentů), crossing-overu a opravy DNA. Katalyzuje vznik fosfodiesterové vazby v místech, kde došlo k porušení celistvosti vlákna DNA.\n\nJe známo více různých DNA ligáz, a to ve všech doménách života. Jako kofaktor využívají bakteriální DNA ligázy buď NAD nebo ATP, zato virové, archebakteriální a eukaryotické DNA ligázy využívají až na malé výjimky pouze ATP. U živočichů známe tyto DNA ligázy:\n\nŠpatná funkce DNA ligáz může vyústit v Bloomův syndrom nebo v akutní lymfoblastickou leukémii.\n\nCelá řada DNA ligáz byla izolována a dnes jsou neodmyslitelnou součástí experimentů v oblasti genového inženýrství. Nejčastěji užívaným enzymem z této skupiny je T4 DNA ligáza, která byla získána z buněk \"E. coli\", jež byly infikovány fágem T4. Má sice optimum při 37 °C, ale nejlepších výsledků se dosahuje při teplotách kolem 4–16 °C, kdy je omezen tepelný pohyb molekul DNA. Vědci ji zpravidla používají pro kovalentní propojení tzv. kohezních konců (konců s jednovláknovými přesahy, jež spolu vzájemně párují), nicméně do jisté míry se dá použít i pro ligaci konců tupých.\n\n"}
{"id": "466768", "url": "https://cs.wikipedia.org/wiki?curid=466768", "title": "Bell Challenge 2009", "text": "Bell Challenge 2009\n\nTenisový turnaj WTA Bell Challenge 2009 se konal ve dnech 14. - 20. září v kanadském Quebecu v hale na koberci. Odměny činily 220 000 USD.\n\n\n"}
{"id": "466769", "url": "https://cs.wikipedia.org/wiki?curid=466769", "title": "Zákon o Ústavním soudu", "text": "Zákon o Ústavním soudu\n\nZákon o Ústavním soudu může označovat:\n\n\n\n"}
{"id": "466771", "url": "https://cs.wikipedia.org/wiki?curid=466771", "title": "Zákon o Ústavním soudu (1993)", "text": "Zákon o Ústavním soudu (1993)\n\nZákon o Ústavním soudu je zákon upravující organizaci a řízení před Ústavním soudem České republiky. Zákon byl přijat dne 16. června 1993 Parlamentem České republiky a vyhlášen pod č. 182/1993 Sb.\n\n\n\n"}
{"id": "466774", "url": "https://cs.wikipedia.org/wiki?curid=466774", "title": "Malstróm", "text": "Malstróm\n\nMalstróm je silný mořský proud (vír) v Norském moři. Nachází se mezi Lofotskými ostrovy Moskenesøy a Værøy; také je nazýván Moskenstraumen. Slovo \"malstróm\" zobecnělo a v evropských kulturních dějinách dalo jméno celému druhu vírů.\n\nVzniká díky specifickým vlastnostem přílivu a odlivu a zvláštní topografii mořského dna. Na rozdíl od ostatních vírů nevzniká v průlivu a v zátoce, ale v otevřeném moři. Má průměr 40 až 50 metrů a může ohrozit malé rybářské lodě, které na přelomu středověku a novověku vyplouvaly na moře. Vír přitahuje malá mořská zvířata, za kterými se stahují tresky, které se jimi živí, za nimi zas k malstromu připlouvají rybářské lodě.\n\nByl jmenován již v Eddě a stával se pořád motivem pro malíře a básníky od Edgara Allana Poea až po moderní autory komiksů. \n\nJules Verne ve \"Dvaceti tisících mílích pod mořem\" o malstrómu napsal: \n"}
{"id": "466779", "url": "https://cs.wikipedia.org/wiki?curid=466779", "title": "Superliga Española de Hockey Hielo 2001/2002", "text": "Superliga Española de Hockey Hielo 2001/2002\n\nSezóna 2001/2002 byla 28. sezonou Španělské ligy ledního hokeje. Vítězem se stal FC Barcelona.\n"}
{"id": "466782", "url": "https://cs.wikipedia.org/wiki?curid=466782", "title": "Superliga Española de Hockey Hielo 2000/2001", "text": "Superliga Española de Hockey Hielo 2000/2001\n\nSezóna 2000/2001 byla 27. sezonou Španělské ligy ledního hokeje. Vítězem se stal CH Jaca.\n"}
{"id": "466783", "url": "https://cs.wikipedia.org/wiki?curid=466783", "title": "Polygon (grafika)", "text": "Polygon (grafika)\n\nPolygony se používají jako jedna ze součástí 3D počítačového modelu. Společně s vertexy, hranami, stranami, povrchy vykreslují a zobrazují 3D model. Vykreslování polygonového modelu je méně náročné na vykreslení než plně vystínovaného modelu, a proto se používá hlavně při editaci 3D modelu, kdy by dlouhé vykreslovací (renderovací) časy zpomalovaly práci.\n"}
{"id": "466784", "url": "https://cs.wikipedia.org/wiki?curid=466784", "title": "Superliga Española de Hockey Hielo 1999/2000", "text": "Superliga Española de Hockey Hielo 1999/2000\n\nSezóna 1999/2000 byla 26. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "466789", "url": "https://cs.wikipedia.org/wiki?curid=466789", "title": "Superliga Española de Hockey Hielo 1998/1999", "text": "Superliga Española de Hockey Hielo 1998/1999\n\nSezóna 1998/1999 byla 25. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "466795", "url": "https://cs.wikipedia.org/wiki?curid=466795", "title": "Superliga Española de Hockey Hielo 1997/1998", "text": "Superliga Española de Hockey Hielo 1997/1998\n\nSezóna 1997/1998 byla 24. sezonou Španělské ligy ledního hokeje. Vítězem se stal Majadahonda HC.\n"}
{"id": "466798", "url": "https://cs.wikipedia.org/wiki?curid=466798", "title": "Superliga Española de Hockey Hielo 1996/1997", "text": "Superliga Española de Hockey Hielo 1996/1997\n\nSezóna 1996/1997 byla 23. sezonou Španělské ligy ledního hokeje. Vítězem se stal FC Barcelona.\n"}
{"id": "466799", "url": "https://cs.wikipedia.org/wiki?curid=466799", "title": "Superliga Española de Hockey Hielo 1995/1996", "text": "Superliga Española de Hockey Hielo 1995/1996\n\nSezóna 1995/1996 byla 22. sezonou Španělské ligy ledního hokeje. Vítězem se stal CH Jaca.\n"}
{"id": "466801", "url": "https://cs.wikipedia.org/wiki?curid=466801", "title": "Superliga Española de Hockey Hielo 1994/1995", "text": "Superliga Española de Hockey Hielo 1994/1995\n\nSezóna 1994/1995 byla 21. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "466802", "url": "https://cs.wikipedia.org/wiki?curid=466802", "title": "Superliga Española de Hockey Hielo 1993/1994", "text": "Superliga Española de Hockey Hielo 1993/1994\n\nSezóna 1993/1994 byla 20. sezonou Španělské ligy ledního hokeje. Vítězem se stal CH Jaca.\n"}
{"id": "466803", "url": "https://cs.wikipedia.org/wiki?curid=466803", "title": "Petr Vachler", "text": "Petr Vachler\n\nPetr Vachler (* 29. ledna 1966, Strakonice) je český producent, scenárista a režisér.\n\nVystudoval defektologii a vychovatelství na Pedagogické fakultě UK v Praze. Počátkem 90. let založil produkční firmu \"Vachler Art Company\" (VAC), se kterou se v roce 1993 podílel na vzniku výročních filmových cen Český lev. Podílel se i na vzniku televizních pořadů Kinobox, Prology, Dotkněte se hvězd, Vsaďte se, To snad není možný, Tváře českého filmu. Natočil též celovečerní hraný film \"Doblba\". V roce 1995 s podílel na založení České filmové a televizní akademie (ČFTA), v níž působil jako výkonný ředitel do 3. června 2013, kdy rezignoval.\n\n\n"}
{"id": "466804", "url": "https://cs.wikipedia.org/wiki?curid=466804", "title": "Replikační vidlice", "text": "Replikační vidlice\n\nReplikační vidlice je místo na dvoušroubovici DNA, kde právě probíhá replikace. Má tvar písmene Y, každé z „nožiček“ tohoto písmene představuje jedno z vláken DNA. Oddělení vláken z dvoušroubovice způsobují enzymy helikázy, tento tvar stabilizují SSB proteiny a samotné replikaci se věnuje DNA polymeráza. Tyto a další enzymy postupují v podobě této replikační vidlice po molekule DNA a replikují ji.\n\n"}
{"id": "466805", "url": "https://cs.wikipedia.org/wiki?curid=466805", "title": "Roberto Micheletti", "text": "Roberto Micheletti\n\nRoberto Micheletti Bain (* 13. srpna 1943, El Progreso, Honduras) je honduraský politik, bývalý prezident Hondurasu a \"Honduraského národního kongresu\". Je členem \"Liberální strany Hondurasu\".\n\nRoberto Micheletti se stal úřadujícím prezidentem Hondurasu po vyvrcholení tamní politické krize v červnu 2009. Od 28. června plnil de facto funkci prezidenta země. Stalo se tak poté, co armáda z rozkazu nejvyššího soudu zadržela tehdejšího prezidenta Manuela Zelayu z důvodu nedodržování ústavy. 27. ledna 2010 ho v úřadu vystřídal řádně zvolený Porfirio Lobo Sosa.\n\nMicheletti byl uveden do úřadu \"Honduraským národním kongresem\", který v zemi plní funkci moci zákonodárné, krátce poté, co byl Zelaya zatčen a vyhoštěn armádou ze země. Do této doby zastával Micheletti funkci prezidenta \"Národního kongresu\" a poslance za \"Liberální stranu Hondurasu\" (od roku 1982).\n"}
{"id": "466811", "url": "https://cs.wikipedia.org/wiki?curid=466811", "title": "Karlštejnbus", "text": "Karlštejnbus\n\nKarlštejnbus je neoficiální označení dopravy, kterou v 70. letech 20. století zajišťovaly tři speciální benzinové autobusy ČSAD v kabrioletové úpravě, přestavěné z východoněmeckých nákladních automobilů Robur LO 2500, v Karlštejně od parkoviště u Berounky hlavní ulicí Budňan na hrad Karlštejn.\n\nLinka byla v provozu v 70. letech 20. století, a to pouze v letní sezoně. K jízdám měl dopravce (ČSAD KNV Praha n. p., dopravní závod 116, provozovna Beroun-Králův Dvůr) zvláštní povolení. Koncem 70. let prošly všechny vozy generální opravou, avšak povolení nebylo prodlouženo a doprava byla zrušena.\n\nPrvním řidičem Karlštejnbusu byl Hubert Tam, posledním řidičem na původní lince Jiří Zýka.\n\nNákladní automobil Robur LO 2500 byl představen na lipském veletrhu v roce 1961.\n\nKarlštejnbusy vytvořené přestavbou těchto automobilů byly tři a byly očíslovány i barevně rozlišeny: červený (č. 3), modrý a zelený. Prostor pro cestující byl tvořen sedmi lavicemi s opěradly v řadách za sebou a mohl být kryt snímatelnou plachtou.\n\nKoncem 70. let prodělaly vozy generální opravu v satalické opravárenské základně ČSAD (pozdější TEZAS), povolení však nebylo prodlouženo a doprava byla zrušena.\n\nJeden z autobusů získali v roce 1979 pravděpodobně hasiči.\n\nDochovaný červený karlštejnbus (č. 3) nyní vlastní soukromí majitelé z Nymburska, jedním ze spolumajitelů je Jaroslav Douša. V roce 2009 jej prezentovali na Dni otevřených dveří v králodvorském závodě Probo bus (v roce 2008 mu zde věnovali speciální výstavní panel).\n\n"}
{"id": "466812", "url": "https://cs.wikipedia.org/wiki?curid=466812", "title": "Friedrich Adolph Müller", "text": "Friedrich Adolph Müller\n\nFriedrich Adolf Müller-Uri (1838 – 1879) byl německý optik a zakladatel německé firmy na výrobu očních protéz.\n\nBěhem roku 1860 založil firmu na výrobu očních protéz, která sídlila v Lauscha v Německu. V roce 1868 vyvinul, ve spolupráci s Christianem Müllerrem-Pathle a svou sestřenicí Ludwig Muller-Uri (1811-1888), nový materiál – kryolitové sklo - pro výrobu očních protéz.\n\nV roce 1872 na žádost Alexandera Pagenstechera a Hermanna Pagenstechera přestěhoval firmu do Wiesbadenu, kde sídlila v Taunusstraße 44. Tato firma, pod názvem F.AD.MÜLLER SÖHNE OHG existuje dodnes.\n\nV roce 1887 profesor Theodor Saemisch z Bonnu požádal o výrobu tenké skleněné skořápky pro pravé oko pacienta, který přišel o oční víčko při léčbě rakoviny. Druhé jeho oko osleplo vlivem šedého zákalu. Müllerova firma vyrobila skleněnou skořápku, která přiléhala na oko a v oblasti rohovky mělo průhlednou část. V oblasti bělimy byla neprůhledná s umělým žilkováním, tak se zakrývalo zarudnutí oka po podráždění cizím tělesem. Pacient používal takovéto první kontaktní čočky až do své smrti v roce 1907. Životnost čoček byla 12 – 18 měsíců.\n\nFriedrich Adolf Müller-Uri měl dva syny - Friedricha Antona Müllera-Uri (1862-1939) a Alberta Carla Müllera-Uri (1864-1923), kteří pokračovali ve vedení firmy založené otcem.\n\n"}
{"id": "466814", "url": "https://cs.wikipedia.org/wiki?curid=466814", "title": "Albertov", "text": "Albertov\n\nAlbertov je ulice v Praze 2, která spojuje ulice Na Slupi a Ke Karlovu; název Albertov je však používán také pro označení přilehlé čtvrti (zhruba s ulicemi Na Slupi, Apolinářská, Votočkova, Studničkova, Horská, Hlavova, Korčkákova a Františka Lenocha). Ulice je asi 550 m dlouhá, ale 200 m z toho tvoří schodiště směrem k ulici Ke Karlovu.\n\nUlice je pojmenována po českém lékaři MUDr. Eduardu Albertovi, který vyučoval na zdejší pražské lékařské univerzitě. Dnes zde sídlí několik pedagogických a vědeckých institucí souvisejících s Univerzitou Karlovou, ČVUT a Všeobecnou fakultní nemocnicí.\n\nNa křižovatce ulic Na Slupi a Svobodova se nachází tramvajová zastávka \"Albertov\" (linky 1, 2, 3, 5, 7, 12, 14, 16, 17, 18, 21, 24 a noční spoje 92, 93, 95, 98) a budova zrušeného nádraží Praha-Vyšehrad.\n\nNejdelším schodištěm na Albertově jsou Velké albertovské schody, které se skládají ze 116 jednotlivých schodů. Nicméně Malé albertovské schody, které spojují ulice Studničkova a Apolinářská, mají 154 jednotlivých schodů.\n\n\n\n\n\n\n"}
{"id": "466816", "url": "https://cs.wikipedia.org/wiki?curid=466816", "title": "Světlovod", "text": "Světlovod\n\nSvětlovod je stavební prvek, který do interiéru budovy přivádí přirozené světlo.\n\nOdrazu světla využívali už staří Egypťané a Římané; asi v polovině 20. století byl sestrojen první světlovod. V praxi se začal používat koncem devadesátých let. Jedná se o zařízení se třemi částmi: Koule vyčnívající nad povrch zachytává maximální množství světla a láme ho do potrubí. Tím prochází paprsky na místo určení. Tubus je uvnitř pokrytý extrémně reflexním materiálem, takže odrazí (podle údajů různých výrobců) 95–99,7 % světla k difuznímu sklu, které paprsky rozptýlí po celém požadovaném prostoru.\n\nSvětlovody (světelné studny, komíny, tuby, popř. lze použít množství anglických ekvivalentů) se většinou nepoužívají k plnému osvětlení obývaných místností. Záření průměrného zařízení totiž běžně velký pokoj neprosvětlí dostatečně podle platných norem, navíc v místnostech bez oken by se většina obyvatel cítila špatně.\n\nV rodinných domech se tedy světlovody užívají primárně na chodbách, schodech, v předsíních, koupelnách a na toaletách – zkrátka všude, kde člověka nebaví věčně rozsvěcet a zhasínat. Jmenované místnosti, stejně jako šatny a vstupní haly, často nemívají okna a zároveň nevyžadují dokonalé osvětlení – což je pro světlovody ideální.\n\nV kancelářských prostorách se mimo uvedených možností instalují například jako dodatečné osvětlení psacích a jednacích stolů – jako samostatný zdroj by sice obstály, ale kancelář bez oken není prostě příjemná. Velkými světlovody pak je možné prosvětlit i třeba sklady nebo výrobní haly.\n\nParametry daného zařízení určuje v první řadě délka a průměr potrubí. Začíná kolem dvaceti centimetrů (velikost vhodná k osvětlení záchodu, chodby, cca 8–12 m²), u průmyslových objektů se může přiblížit až metru. Obvyklý průměr činí 25 až 55 cm. Za vhodnou délku se považuje až pět metrů, pro něž by měly platit údaje udávané výrobcem; delší tubus už nemusí odrážet dostatečné množství paprsků.\n\nKvantitu světla ovšem ovlivňuje druh tubusu a použitý materiál: nejlevnější variantou je měkký, ohýbatelný plastový „rukáv“, jehož výhodou je i snadná instalace. Přílišné zakroucení ovšem ztěžuje průchod světla, takže si značná část těchto i jiných nekvalitních zařízení (hlavně při nepříliš slunečném počasí) vysloužila familiární název „šerovody“. Ty nejvíc zavaří při kolaudaci, kdy může být nedostatek světla v místnosti závažným problémem. Běžný světlovod s rovnými částmi a koleny by měl bez problémů akceptovat i oblačností rozptýlené světlo.\n\nDalší otázkou je použitý materiál. U reflexní vrstvy uvnitř potrubí má asi každá firma své know-how, nicméně u zbylých částí existují zpravidla dvě možnosti: plast, nebo sklo. Firmy vyrábějící ze skla argumentují delší životností kopule (polykarbonát vlivem smogu zašedne, oproti tomu polyakrylát nikoli!) a lepší průsvitností difuzéru. Rozdíl odrazivosti mezi skleněným a plastovým difuzérem však není změřen. Výrobci z umělých hmot odpovídají nižší cenou. Tenký a levný tubus vyjde bez montáže minimálně na 6000 Kč. Následně částka roste v závislosti na délce, průměru a kvalitě.\n\nNejlepší využití nalézá světlovod v prostorách, kde není možnost osvětlení oknem, ve sklepích (pokud jsou přístupné ze střechy nebo z fasády) i památkově chráněných objektech; coby osvětlení bez energetických nároků také v pasivních domech. Výhody ale nabízí i jinde: například oproti probourávání střešního okna je jeho instalace jednodušší a mnohdy i levnější – provádí se bez zásahu do konstrukce budovy a za běžného provozu. Nesrovnatelně lépe izoluje, nehrozí tepelnými mosty, nekondenzuje se na něm voda a překvapením na závěr může být třeba vestavěný UV filtr. Rovněž nabízí nové prvky designu interiéru – barvu slunečního světla a jeho záření shora i samotný difuzér namísto lustru.\n\n"}
{"id": "466819", "url": "https://cs.wikipedia.org/wiki?curid=466819", "title": "Déli pályaudvar (stanice metra v Budapešti)", "text": "Déli pályaudvar (stanice metra v Budapešti)\n\nDéli pályaudvar (česky \"Jižní nádraží\") je stanice metra v Budapešti, na lince M2. Nachází se v budínské části města, západně od hradu.\n\nStanice leží u stejnojmenného železničního nádraží. V místě je umožněn přestup na tramvajové linky 17, 56, 56A, 59, 59A, 59B a 61.\n\nDéli pályaudvar byla otevřena jako součást historicky druhého úseku linky metra M2 roku 1973, rekonstrukce byla provedena v roce 2006.\n"}
{"id": "466821", "url": "https://cs.wikipedia.org/wiki?curid=466821", "title": "Blaha Lujza tér (stanice metra v Budapešti)", "text": "Blaha Lujza tér (stanice metra v Budapešti)\n\nBlaha Lujza tér je stanice metra v Budapešti na lince M2, v její centrální části. Nachází se pod stejnojmenným náměstím (pojmenovaném po herečce Blaha Lujza na křižovatce Velkého okruhu (Nagykörút) a třídy Rákóczi. Náměstí je významnou křižovatkou veřejné hromadné dopravy (tramvaje 4, 6, 28, 28A, 37, 37A, 62 a trolejbusové a autobusové linky). Otevřena byla roku 1970 jako součást prvního provozního úseku červené linky, rekonstruována byla v roce 2004.\n"}
{"id": "466822", "url": "https://cs.wikipedia.org/wiki?curid=466822", "title": "Hollandův tunel", "text": "Hollandův tunel\n\nHollandův tunel je dálniční tunel na silnici Interstate 78 pod řekou Hudson spojující ostrov Manhattan v New Yorku s Jersey City ve státě New Jersey. \n\nTunel byl původně znám jako Automobilový tunel pod řekou Hudson (\"Hudson River Vehicular Tunnel\") nebo \"Canal Street Tunel\" a spolu s Lincolnovým tunelem je jedním ze dvou dálničních tunelů pod řekou Hudson. Po smrti Clifforda Milburna Hollanda (1883 - 1924), hlavního inženýra projektu, který zemřel tři roky před dokončením, byl přejmenován na Hollandův tunel. Po jeho smrti tunel dokončil Ole Singstad. \n\nPrvní koncept se objevil v roce 1906 kvůli nutnosti dopravního spojení New Yorku a New Jersey. Stavba začala v roce 1920 a byla dokončena roku 1927. Hollandův tunel byl prvním mechanicky odvětrávaným tunelem určeným pro automobily na světě. Tunel se skládá z dvojice tubusů, z nichž každý poskytuje dva jízdní pruhy (šířka silnice 6 metrů). Výška je 3,8 m. Severní tubus je dlouhý 2608 m, zatímco jižní je dlouhý 2551 m. Obě trubky jsou umístěny ve skalním podloží pod řekou, s nejnižším bodem vozovky přibližně 28 m pod hladinou.\n\nZajímavostí je, že se na jeho stavbě podílela rakovnická keramička RAKO, která do tunelu dodala 15 000 čtverečních metrů obkladaček Tunelia, vyráběných v Rakovníku speciálně pro tuto zakázku v barvě převážně bílé, modré a oranžové. Rozměr obkladaček 108 x108 mm, odvozený z anglických měr, zůstal nadále již standardním formátem pro Tunelii. Za zmínku stojí, že ke kontrole výroby celé zakázky a k přejímání zboží byl do rakovnické továrny vyslán z Ameriky inženýr, který měl na starosti sledovat celou zakázku až po kompletní vyexpedování.\n\nFrekvence provozu v Hollandově tunelu se v posledních letech udržela neměnná i přes přísná omezení provozu v reakci na útoky 11. září 2001, včetně zákazu komerčního provozu do New Yorku, zavedeného v srpnu 2004. V roce 2007 byl tunel používán 34 698 000 vozidly. To je o něco méně než 34 729 385 vozidel v roce 2006, ale více než 33 964 000 vozidel v roce 2005. Tunel byl určen národní kulturní památkou v roce 1993.\nStavba tunelu si vyžádala životy čtrnácti pracovníků.\n\nDo tunelu se při jízdě na Manhattan platí mýtné 8 $ za automobil (6 $ mimo špičku E-ZPass). Za den projede tunelem průměrně 93 300 automobilů.\n\n"}
{"id": "466824", "url": "https://cs.wikipedia.org/wiki?curid=466824", "title": "Mirko Dmitrij Petrović-Njegoš", "text": "Mirko Dmitrij Petrović-Njegoš\n\nMirko Dmitrij Petrović-Njegoš (17. dubna 1879 – 2. března 1918) byl černohorský princ, devátý potomek (druhý syn) černohorského knížete a později krále Nikoly I. Petroviće-Njegoše a jeho manželky kněžny a královny Mileny Teodózie Vukotićové.\n\nByl členem černohorské královské rodiny a patřil k dynastii Petrovićů-Njegošů. Na krátkou dobu byl také hlavou dynastie, proto mu náležel titul \"velkovévoda Grahovský a Zetský\".\n\nPrinc Mirko Dmitrij se narodil 17. dubna 1879 v hlavním královském paláci v Cetinje. 28. dubna toho roku byl v Dajbaském klášteře pokřtěn, jeho kmotrem byl řecký král Jiří I.. Jeho dětství v Cetinje bylo velice šťastné. Vyrůstal se svými sourozenci a již od mala byl velice talentovaným a okázalým až extravagantním chlapcem. Nad svými sourozenci vynikal především skvělou schopností argumentovat.\n\nByl vzděláván v Cetinje na místní vojenské škole, na pozvání své kmotry také krátce studoval práva v Řecku. Nakonec navštěvoval vojenskou akademii v Terstu.\n\nPo studiích v Terstu se princ Mirko Dmitrij dozvěděl o údajně velice půvabné mladé Natálii Mileně Konstantinovićové, člence srbské královské dynastie Obrenovićů (sestřenici krále Alexandra I. Obrenoviće), s níž okamžitě navázal kontakt formou dopisů. Během státní návštěvy Francie v roce 1900 se v Nice Mirko setkal s Natálií Konstantinovićovou a okamžitě se do této překrásné tmavooké dívky hluboce zamiloval. Prakticky ihned požádal svého otce (tehdy ještě knížete) Nikolu I. o povolení k zásnubám a o požehnání. Nikola I. proti zasnoubení mladého páru nenamítal jediného slova – naopak si dobře uvědomoval, že spojením Natálie a Mirka učiní další chytrý tah na poli sňatků svých dětí a že dalšímu ze svých potomků zajistí politickou stabilitu v budoucnosti.\n\nSvatební obřad se konal 25. července 1902 v kostele černohorské pravoslavné církve Bajice v Cetinje. Svatby se kromě členů černohorské královské rodiny zúčastnili i někteří významní zahraniční hosté – ruský velkovévoda Petr Nikolajevič (manžel Mirkovy sestry Milicy Ady) či řecký princ Kryštof Jiří.\n\nZ manželství prince Mirka a Natálie Konstantinovićové, jenž se po svatbě stala černohorskou princeznou, se narodilo pět dětí:\n\nSilným zásahem do rodiny byla smrt dvou nejstarších synů v jejich ráném dětství. Princové Štěpán a Stanislav zemřeli v roce 1908 na závažnou dětskou chorobu a ještě toho samého roku se Natálii a Mirkovi narodil třetí syn Michael, který se po abdikaci svého strýce korunního prince Danila Alexandra ve věku 13 let stal hlavou dynastie Petrovićů-Njegošů a korunním princem v exilu, pretendentem trůnu byl až do své smrti v roce 1986; do jeho plnoletosti byla regentkou prince Michaela jeho babička královna Milena Teodózie a po její smrti Anto Gvozdenović, generál a předseda exilové vlády.\n\nV roce 1916 musela černohorská královská rodina odejít do exilu a rok později proběhla anexe Černé Hory Srbskem a v roce 1918 byla dynastie Petrovićů-Njegošů zbavena vlády na černohorském trůně.\n\nV exilu ve Francii se projevila Mirkova nezralost na rodinný život a Natáliina nerozhodnost v roli manželky. Po mnoha návštěvách poradců se manželé po roce stráveném ve Francii rozvedli.\n\nPo rozvodu se princ Mirko rozhodl přestěhovat z Paříže do Vídně, kde bydlel v centru města ve velkém dvoupatrovém bytě nedaleko královského paláce Hofburg. Snažil se žít mimo společenský i politický život. Po necelém roce života v Rakousku princ Mirko dne 2. března 1918 ve Vídni zemřel. Nejprve se spekulovalo o sebevraždě otravou, nakonec ale najevo vyšly Mirkovy dlouhodobé potíže se štítnou žlázou.\n\nPřestože se manželé rozvedli, zpráva o princově smrti údajně velice zaskočila Natálii Konstantinović a především jejich děti, které po otcově odchodu žily s matkou a chůvou v Paříži.\n\nPrinc Mirko je pohřben na hřbitově \"Zentralfriedhof\" ve Vídni.\n\nPlány svatby byly původně drženy v tajnosti. Podstatou plánu Nikoly I. bylo odcestovat do Ruska a informovat o svatbě cara Mikuláše II., věrného spojence Černé Hory. Nikola věděl, že se tehdejší vláda srbského krále Alexandra I. Obrenoviće pohupuje na velmi tenkém ledě a zamýšlel princi Mirkovi díky manželství s Natálií zajistit částečný nárok na trůn Srbska, přestože větší šanci uspět měl rival Obrenovićů, princ Petr Alexandr Karađorđević, jemuž Nikola provdal svou nejstarší dceru, princeznu Zorku Petrović-Njegoš (Petr se po převratu a vyvraždění Obrenovićů opravdu stal srbským králem jako Petr I.). Tato fakta se ale dostala k srbskému ministrovi zahraničních věci, Gavru Vukotićovi. Když si od srbského velvyslance v Cetinje vyslechnul, že zná podstatu Nikolovy návštěvy Ruska, pokusil se zoufalý ministr promluvit s moudrou, rozumnou a chápavou kněžnou Milenou Teodózií Černohorskou, jež byla jeho sestřenicí. Od té se ale po dlouhé debatě dočkal pouze slov: \"\"Co se stalo, stalo se. Sám dobře víte, jak křehká je nyní vnitřní politická situace vaší země, ministře. A ani já, ani můj manžel, ani můj syn nedokáže pomalu blížící se převrat odvrátit.\"\"\n\nSrbský král Milan I. nebyl zprávou o Natáliině seznámení s Mirkem potěšen, stejně tak i jeho nástupce Alexandr I. (ten byl však spíše zklamán), jenž si myslel, že si Mirko mladou srbskou šlechtičnu bere pouze za účelem získat srbskou korunu. Svůj nesouhlas vyjádřil tím, že odmítal přijmout manželský pár na svém královském dvoře v Bělehradě. V dopise, který poslal přes černohorské velvyslanectví v Bělehradě do Cetinje Nikolovi I., se snažil zamaskovat blížící se krizi v zemi. Srbskou vládou bylo ale nakonec stejně ustanoveno, že pokud král Alexandr skoná bez mužských potomků, stane se korunním princem Mirko Petrović-Njegoš.\n\nPo atentátu na krále Alexandra a královnu Dragu ztratil Mirko šanci na nástup na srbský trůn, na který byli opět dosazeni Karađorđevićové v čele s Petrem I., manželem zesnulé Mirkovy sestry Zorky.\n\nV roce 1911 se princ Mirko s Natálií Konstantinović stali členy tajné organizace Černá ruka, která nejen usilovala o sjednocení Srbů na Balkáně, ale i předtím zabila srbského krále Alexandra I. a královnu Dragu.\n\n"}
{"id": "466826", "url": "https://cs.wikipedia.org/wiki?curid=466826", "title": "Seznam státních znaků evropských zemí", "text": "Seznam státních znaků evropských zemí\n\nPřehled státních znaků evropských zemí a závislých či autonomních oblastí.\n\n\n"}
{"id": "466827", "url": "https://cs.wikipedia.org/wiki?curid=466827", "title": "Rozhodčí smlouva", "text": "Rozhodčí smlouva\n\nRozhodčí smlouva je zvláštní dohoda, která umožní vést rozhodčí řízení, založí tedy pravomoc ad hoc rozhodců či stálého rozhodčího soudu rozhodnout majetkové spory vzniklé z tzv. smlouvy hlavní, a to namísto jinak příslušných obecných soudů. Může být učiněna do budoucna ve formě tzv. \"rozhodčí doložky\", nebo pro již existující spor ve formě tzv. \"smlouvy o rozhodci\". Dále může být obsažena přímo ve smlouvě hlavní, případně v závazných vedlejších obchodních podmínkách (pokud nejde o spotřebitelský spor), vždy však musí být vždy sjednána písemně, jinak je neplatná.\n\nNapř. rozhodčí doložka může vypadat třeba takto: \"Všechny spory, které z této smlouvy v budoucnu vzniknou, rozhodne Bc. Josef Vyskočil, Papírová 22, Liberec. Rozhodčí řízení se bude konat bez nařízení ústního jednání a rozhodčí nález nebude muset obsahovat odůvodnění.\"\n\nExistují dva typy rozhodčí smlouvy:\n\nKromě obecné dohody, že všechny či jen některé spory, které v budoucnu mohou z hlavní smlouvy vzniknout, budou řešeny mimosoudně v rozhodčím řízení, je možné do rozhodčí smlouvy zahrnout i ujednání o určení rozhodčího soudu nebo rozhodců, průběhu samotného řízení či o náležitostech a možnostech přezkumu rozhodčího nálezu.\n\nV případě, že mají spor rozhodnout ad hoc rozhodci, nemusí být v rozhodčí smlouvě přesně uvedeno, kteří to mají být, postačí způsob jejich určení. Tento způsob ale musí být jednoznačný a nelze např. jen odkázat na rozhodčí řád, který by byl vydán někým jiným, než je stálý rozhodčí soud zřízený na základě zákona. V takovém případě by byla rozhodčí smlouva neplatná. Počet rozhodců musí ovšem být vždy lichý, přičemž spor může rozhodnout i jen jeden rozhodce. Jestliže zcela absentuje ustanovení o počtu a způsobu určení rozhodců, jmenuje každá ze stran jednoho rozhodce a tito rozhodci volí předsedajícího rozhodce. V případě nečinnosti vyzvané strany ke jmenování rozhodce může její projev vůle nahradit obecný soud.\n\nRozhodčí řízení se koná vždy na místě, které bude v rozhodčí smlouvě dohodnuto. Strany se dále mohou dohodnout na postupu, kterým mají rozhodci vést řízení, jinak mohou být otázky řízení rozhodnuty předsedajícím rozhodcem, pokud k tomu byl zmocněn stranami nebo všemi rozhodci. Není-li dohody, postupují rozhodci v řízení způsobem, který považují za vhodný. Nicméně mají vést rozhodčí řízení tak, aby bez zbytečných formalit a při poskytnutí stejné příležitosti k uplatnění práv všem stranám byl zjištěn skutkový stav věci potřebný pro rozhodnutí sporu. Nedohodnou-li se strany jinak, je řízení před rozhodci ústní. V případě jednodušších sporů je ale zejména pro žalující stranu výhodné ústní jednání v rozhodčí smlouvě výslovně vyloučit, neboť se tím samotné rozhodčí řízení urychlí, protože rozhodce rozhodne jen na základě listinných důkazů, např. smlouvy a přiložených faktur či uznání dluhu.\n\nRozhodci se řídí právním řádem země, ve které rozhodují, ledaže je ve smlouvě dohodnut jiný právní řád. Stejně tak mohou spor rozhodnout podle tzv. \"zásad spravedlnosti\", avšak jen tehdy, jestliže je k tomu strany výslovně pověřily. Jestliže k tomu dojde, může rozhodce rozhodnout spor i proti výslovným ustanovením rozhodného práva, pokud dojde k závěru, že by to bylo v rozporu s principem spravedlnosti.\n\nRozhodčí nález musí obsahovat odůvodnění, ledaže se strany v rozhodčí smlouvě dohodnou, že odůvodnění není potřeba. V takovém případě ale rozhodčí nález bude obsahovat jen záhlaví, výrok ukládající povinnost, poučení o opravném prostředku a možnosti výkonu rozhodnutí, datum a podpis předsedajícího rozhodce.\n\nStrany se také mohou dohodnout, že rozhodčí nález může být k žádosti některé z nich přezkoumán jinými rozhodci. Toto fakultativní přezkumné řízení je ovšem standardním rozhodčím řízením.\n\nOd 1. dubna 2012 platila v zájmu ochrany spotřebitelů pro sjednávání rozhodčích smluv poněkud přísnější pravidla. Musí být sjednána samostatně a nikoliv jako součást podmínek, jimiž se řídí smlouva hlavní; jinak je neplatná. Podnikatel navíc musí u rozhodčí doložky spotřebiteli dostatečně vysvětlit všechny následky jejího sjednání a zákon také nově stanovil, že ta musí obsahovat pravdivé, přesné a úplné údaje o rozhodci či rozhodčím soudu, odměně a pravděpodobných nákladech případného rozhodčího řízení, zahájení, formě vedení a místu konání tohoto řízení a o doručování a vykonatelnosti rozhodčího nálezu.\n\nOd 1. prosince 2016 (novela zák. č. 258/2016 Sb.) je zakázáno sjednávat rozhodčí doložky ve spotřebitelských smlouvách. Výjimkou je smlouva o rozhodci, tedy dohoda mezi stranami až v okamžiku, kdy je konkrétní spor zahájen. Dříve sjednané rozhodčí doložky jsou však platné.\n\n"}
{"id": "466829", "url": "https://cs.wikipedia.org/wiki?curid=466829", "title": "Martin Jazairi", "text": "Martin Jazairi\n\nMartin Jazairi (3. dubna 1969 Praha) je český novinář. Jeho matkou je spisovatelka a novinářka Pavla Jazairiová.\n\nVystudoval Filozofickou fakultu Univerzity Karlovy podle jiného zdroje Fakultu sociálních věd Univerzity Karlovy. Od poloviny 90. let pracoval s přestávkami pro v Českou televizi. Nejprve jako redaktor zahraničního zpravodajství (několik let byl zpravodajem ČT v Moskvě, později v redakci aktuální publicistiky. Mimo jiné na reportážích pořadu Fenomén DNES.\n\nV roce 2008 byl redaktorem časopisu Respekt. Je držitelem ocenění Novinářská křepelka za rok 2001. \n"}
{"id": "466831", "url": "https://cs.wikipedia.org/wiki?curid=466831", "title": "Český svaz chovatelů", "text": "Český svaz chovatelů\n\nČeský svaz chovatelů, z.s. (zkráceně ČSCH), známý také pod dřívějším názvem Český svaz chovatelů drobného zvířectva, je spolek podle zákona č. 89/2012 Sb., občanský zákoník, jako samosprávný a dobrovolný svazek členů. Právně navazuje na organizace se stejným nebo podobným jménem vzniklé podle předchozích právních úprav (naposledy občanské sdružení podle zákona č. 83/1990 Sb., o sdružování občanů). Sídlo hlavního spolku ČSCH je v Praze-Kobylisích.\n\nPrvní větší zájmový spolek tohoto typu, jenž doznal delšího trvání a měl své pokračovatele, vznikl v Československu v roce 1930, a to v Praze. Jeho název byl \"Klub pěstitelů exotického ptactva\". Navázal na vskutku bohatou tradici v chovatelství, jež se u nás těšilo značné oblibě už ve druhé polovině 19. století. (Různé menší a středně velké chovatelské spolky, především chovatelů králíků, holubů, drůbeže a harckých kanárů, byly zakládány ve městech a na venkově. Jejich členy byli mnozí ctihodní a vážení občané, mnohdy významné osobnosti.) Od roku 1946 chovatelská organizace, sdružující tehdy nejenom chovatele ptactva, vystupovala pod názvem \"Jednota chovatelů drobného hospodářského zvířectva\". V roce 1957 byla tato organizace řádně registrována pod názvem \"Československý svaz chovatelů drobného hospodářského zvířectva\". V roce 1970 se organizace přejmenovala na \"Český svaz chovatelů drobného zvířectva\". Další změna názvu byla učiněna v roce 1980, a to na \"ČESKÝ SVAZ CHOVATELŮ\" (oficiální zkratka ČSCH), název je užíván dodnes. \n\nČeský svaz chovatelů je členem mezinárodních chovatelských organizací; členové ČSCH vystavují svoje zvířata na různých evropských či světových výstavách. (V listopadu roku 2018 se zúčastnili 29. evropské výstavy drobného zvířectva, konané v Dánsku ve městě Herning. V lednu roku 2020 čeští chovatelé skvěle reprezentovali ČSCH a Českou republiku na 68. světovém šampionátu exotického ptactva v Portugalsku ve městě Matosinhos.) \n\nRok 2017 byl pro ČSCH obzvláště významný - prostory Senátu Parlamentu České republiky se v květnu staly místem konání slavnostního zasedání k 60. výročí založení jednotného chovatelského svazu.\n\nV čele Českého svazu chovatelů je Ústřední výkonný výbor ČSCH (ÚVV ČSCH), kontrolu provádí Ústřední kontrolní komise ČSCH (ÚKK ČSCH). Hlavní spolek má sídlo v Praze-Kobylisích. Nižšími články (pobočnými spolky) Českého svazu chovatelů jsou krajské a okresní organizace, jsou zřízeny v krajích a okresech České republiky. I na této úrovni jsou v jejich čele výbory a kontrolní komise. Nejnižším článkem jsou pak jednotlivé základní organizace (ZO) zřízené ve městech a obcích. Dále je organizace členěna do desítek klubů podle druhu zvířat.\n\nČeský svaz chovatelů sdružuje chovatele králíků, drůbeže, holubů, zpěvných (harckých) kanárů, okrasného a exotického ptactva, hlodavců, koček a kožešinových zvířat. Tento zájmový spolek chovatele nejenom sdružuje, ale také rozvíjí jejich znalosti - vydává pro ně odborné časopisy, pořádá výstavy a soutěže, proškoluje posuzovatele (hodnotitele) zvířat a podílí se na výchově mladé chovatelské generace. Členové Českého svazu chovatelů rovněž udržují genetické zdroje (původní národní plemena) králíků a drůbeže, tyto chovy jsou podporovány Ministerstvem zemědělství České republiky. \n\nV letech 1998 a 2004 pořádal Český svaz chovatelů, mimo jiné, Evropskou výstavu drobného zvířectva (další bude pořádat v roce 2024). V letech 2000 a 2014 uspořádal Světovou výstavu koček. V lednu roku 2020 se konal již 84. ročník Mezinárodní mistrovské soutěže ve zpěvu harckých kanárů, což je drobnochovatelská soutěž s nejdelší tradicí v naší zemi (rekord je zaznamenán v České knize rekordů vedené pelhřimovskou Agenturou Dobrý den, s.r.o.). Ta samá soutěž nese prvenství i v rámci evropských chovatelských klání. U harckých kanárů je velmi zajímavá i jejich historie a dřívější využití v hornictví pro indikaci důlních plynů. Český svaz chovatelů spolupracuje v této oblasti s vyhlášenými odborníky věnujícími se historii hornictví a průzkumu starých dolů, především s Milanem Korbou a Václavem Cílkem.\n\n"}
{"id": "466834", "url": "https://cs.wikipedia.org/wiki?curid=466834", "title": "Jan Burka", "text": "Jan Burka\n\nJan Burka (14. června 1924, Postoloprty – 4. září 2009, L'Isle-sur-la-Sorgue, Francie) byl český malíř, grafik, sochař a básník.\n\nNarodil se 14. června 1924 v Postoloprtech. V roce 1940 studoval na soukromé umělecké škole profesora Svobody (profesoři Svoboda, Šváb a Kotík), pak navštěvoval grafický kurz ve Vinohradské synagoze, který vedl Franz Peter (František Petr) Kien a jejž pořádala Židovská obec v Praze.\n\nZ Prahy do Terezína byl deportován 10. srpna 1942. V Terezíně se opět setkal se svým učitelem Franzem Peterem Kienem a i v těžkých podmínkách ghetta pokračoval ve studiu kresby. V Terezíně se dočkal osvobození.\n\nTěsně po osvobození Jan Burka odešel se svou budoucí ženou Ellen Danby (1921–2016) do Nizozemska a usadil se v Amsterdamu, kde studoval na Královské akademii výtvarných umění (\"Rĳksakademie van beeldende kunsten\" v Amsterdamu – profesoři Campendonk, Lutke a Westerman). V letech 1945–1951 pracoval jako kreslíř a grafik v písmolijně \"Amsterdam\".\n\nRoku 1951 se odstěhoval do Toronta v Kanadě, kde studoval na \"Ontario College of Art & Design\". Založil také svoje vlastní grafické umělecké studio a společně s Alainem Flemingem byl spoluzakladatelem Společnosti kanadských grafiků.\n\nV letech 1961–1968 se usadil ve Francii, kde vytvořil svoje první reliéfy a sochy. Stal se členem skupiny konkrétní poezie \"Páté období\", kterou založil Henri Chopin, a členem skupiny \"ARC – Nové exprese\" v Cagnes-sur-Mer.\n\nV roce 1968 odjel zpět do Toronta, kde žil a pracoval až do roku 1978. Zaměřoval se na projekty geometrických rotodisků, magnetických reliéfů a ekviskulptur. Většina těchto děl je dnes umístěna v kanadských muzeích.\n\nJan Burka se zúčastnil více než stovky výstav v Evropě, Kanadě a Spojených státech. Jeho díla jsou vystavena v řadě kanadských, amerických i evropských muzeí a jsou součástí významných soukromých sbírek. V roce 1964 získal v Nice cenu za sochařské dílo \"UMAM\". Roku 1965 v Juan-les-Pins získal cenu \"Provençal\" za sochařské dílo. V roce 1968 obdržel v Ontariu cenu \"Centenaire du Canada\".\n\nJan Burka získal četná ocenění rovněž za své grafické dílo. Jeho \"Poésies concrètes\" (Konkrétní poezie) je součástí antologie \"Experimentální poezie\", která vyšla v roce 1967 v nakladatelství Odeon.\n\nTvorba Jana Burky je zastoupena v těchto stálých expozicích:\n\n\n\n\nV roce 2007 vydalo nakladatelství Oswald pro Památník Terezín Burkovy vzpomínky z let 1924–1945 pod názvem \"Malovat a přežít – v Terezíně mi bylo osmnáct\". Text je paralelně anglický a francouzský.\n"}
{"id": "466835", "url": "https://cs.wikipedia.org/wiki?curid=466835", "title": "Bezdrátová síťová karta", "text": "Bezdrátová síťová karta\n\nBezdrátová síťová karta, jinak také nazývaná wi-fi karta, je určena k bezdrátovému připojení k internetu. Je běžnou součástí každého přenosného počítače. Data se přenášejí pomocí mikrovln přibližně na frekvenci 2.4 Ghz. Pro přenos mezi směrovými anténami na větší vzdálenosti se používá přibližně frekvence 5 Ghz. Existují dále další rádiové standardy: a,b,g,n (mohou se lišit rychlostí šířky pásma a frekvencí, po které komunikují). Wi-fi karty mohou být buď interní nebo externí. Externí karty se připojují buď přes rozhraní USB nebo ExpressCard, jinak také PCMCIA. \n"}
{"id": "466836", "url": "https://cs.wikipedia.org/wiki?curid=466836", "title": "Karaindaš I.", "text": "Karaindaš I.\n\nKaraindaš I. byl kassitský král Babylonie v 15. století př. n. l.\n\nS Asýrií, kde v té době vládl král Aššur-bél-nišéšu, podepsal Karaindaš kolem roku 1415 př. n. l. obnovenou smlouvu o hranicích mezi oběma státy (předchozí smlouva vytyčovala hranici na středním toku Tigridu a byla uzavřena mezi Puzur-Aššurem III. a Burna-Buriašem I. kolem r. 1510 př. n. l.). V Uruku Karaindaš nechal postavit chrám a v nápisech se připodobňuje (stejně jako jeho předchůdci) k manželovi bohyně Inanny – pastýři Dumuzimu – co naznačuje, že zde uzavřel posvátný manželský svazek.\n\nV dalších nápisech se zavazuje,že i když je z Kassitů, bude nadále pokračovat ve starých kulturních tradicích Sumeru a Akkadu. Akkadské jméno pak dal alespoň jednomu ze svých synů. Karaindaš přijal titul \"král Babylonu, král Sumeru a Akkadu, král Kassitů a král Kar-Duniaše\" (Šàr Ka-ru-du-ni-ia-aš, \"Území bohů, darujících zemi \", což byl v kassitštině název pro dolní Mezopotámii). Na ochranu území před útoky Amoritů nechal postavit na okraji pouště pevnosti.\n\nÚdaje o počtu let a přesné době jeho panování se nedochovaly.\n\n\n"}
{"id": "466844", "url": "https://cs.wikipedia.org/wiki?curid=466844", "title": "Sojuz TMA-18", "text": "Sojuz TMA-18\n\nSojuz TMA-18 je ruská kosmická loď řady Sojuz. Dne 2. dubna 2010 odstartovala k Mezinárodní vesmírné stanici (ISS), kam dopravila tři členy Expedice 23. Zůstala u ISS jako záchranná loď až do září 2010.\n\n\n\nSojuz TMA-18 odstartoval z kosmodromu Bajkonur 2. dubna 2010 v 04:04:33 UTC.\nKe spojení s Mezinárodní vesmírnou stanicí (ISS) došlo po standardním dvoudenním letu 4. dubna v 05:24:50 UTC k modulu Poisk alias MIM-2.\n\nStejná trojice kosmonautů se vrátila se stejnou lodí při bezproblémovém přistání 25. září 2010 v 05:23 UTC na Zem, do stepí Kazachstánu 35 km jihovýchodně od města Arkalyk.\n\n"}
{"id": "466849", "url": "https://cs.wikipedia.org/wiki?curid=466849", "title": "Karel Velebný", "text": "Karel Velebný\n\nKarel Velebný (17. března 1931 Praha – 7. března 1989 Praha) byl český jazzový hudebník, herec a hudební pedagog.\n\nJako hudebník vystupoval se skupinou S+HQ. Pod pseudonymem Evžen Hedvábný spoluzakládal rozhlasovou Vinárnu U Pavouka a Divadlo Járy Cimrmana a později vystupoval s odštěpenou částí – Salónem Cimrman.\n\nByl všestranně nadaným multiinstrumentalistou – velmi dobře ovládal hru na velké množství hudebních nástrojů, zejména žesťových, hrával ale i na vibrafon, xylofon, bicí a klávesové nástroje.\n\n"}
