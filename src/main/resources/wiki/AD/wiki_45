{"id": "452299", "url": "https://cs.wikipedia.org/wiki?curid=452299", "title": "Société Nationale des Chemins de Fer Luxembourgeois", "text": "Société Nationale des Chemins de Fer Luxembourgeois\n\nSociété Nationale des Chemins de Fer Luxembourgeois (VKM: CFL) je lucemburská železniční společnost provozující osobní dopravu a drážní infrastrukturu. Společnost byla založena 14. května 1946, v roce 2006 byla z ní byla vyčleněna nákladní doprava do společnosti CFL cargo, která je společným podnikem CFL a ArcelorMittal.\n\nLucembursko má železniční systém o celkové délce 275 km, který se skládá ze 140 km dvojkolejných tratí a 135 km jednokolejných tratí. 243 km tratí je elektrifikovaných, většina napájecí soustavou 25 kV 50 Hz, část pak stejnosměrně 3 kV. Systém je napojen i na železnice všech sousedních zemí (Belgie, Německo a Francie) a vlaky společností z těchto zemí jsou oprávněny vjíždět na území Lucemburska, taktéž vlaky Lucemburska mají právo zajíždět na sousední území.\n\nCFL obsluhuje 6 hlavních linek:\n"}
{"id": "452300", "url": "https://cs.wikipedia.org/wiki?curid=452300", "title": "Reichsbrücke", "text": "Reichsbrücke\n"}
{"id": "452305", "url": "https://cs.wikipedia.org/wiki?curid=452305", "title": "Sad", "text": "Sad\n\nSad je ve svém původním významu specializovaná výsadba dřevin (někdy zahrada, historicky štěpnice), která je primárně uzpůsobena pro pěstování ovocných stromů a keřů. Může být zaměřena na produkci ovoce. Sady mohou mít svoji okrasnou, estetickou a rekreační funkci a mohou být takto upraveny okrasné parky. Takovou úpravu ovocných sadů jako ozdobných „ovocných zahrad“ prosazovala například Gertrude Jekyllová na začátku 20. století.\n\nZahradník, který pečuje o ovocný sad je podle odbornosti ovocnář, ovšem může být nazýván i sadařem. Sadařem často může být nazýván i drobný pěstitel ovoce, například zahrádkář. V současném moderním ovocnářství se termín sadařství nepoužívá. Obor lidské činnosti zabývající se péčí o sady se pak nazývá ovocnářství.\n\nSady v mají v krajině (v extravilánu i v intravilánu) vliv na ekologii a krajinotvornou funkci, která může být velmi různá (negativní i pozitivní), podle způsobu údržby.\n\n\n"}
{"id": "452309", "url": "https://cs.wikipedia.org/wiki?curid=452309", "title": "Timothy Leary", "text": "Timothy Leary\n\nTimothy Francis Leary (22. října 1920, Springfield, Massachusetts – 31. května 1996, Beverly Hills) byl americký psycholog z Harvardovy univerzity, spisovatel, filosof, popularizátor psychedelické drogy LSD, představitel tehdejší kontrakultury. \n\nJeho heslo „zapnout, naladit, vypadnout“ ( ) se stalo mottem hippies. Byl napadán konzervativními osobnostmi a americký prezident Richard Nixon ho nazval „nejnebezpečnějším mužem v Americe“. V roce 1970 byl odsouzen na 20 let za držení dvou jointových nedopalků, které - jak tvrdil - mu byly podstrčeny vládními agenty. Posléze za pomoci krajně levicové organizace Weatherman (na objednávku psychedelického uskupení The Brotherhood of Eternal Love) uprchl z vězení a přes Mexiko se dostal do Alžírska. Tehdejší alžírský režim ho nakonec donutil k přemístění do Švýcarska, kde dostal politický azyl. V roce 1972 se však vydal na tajnou dovolenou do Afghánistánu, kde byl nakonec chycen a předán americkým úřadům a vězněn do roku 1976. \n\nV osmdesátých letech ho fascinovaly počítače a stal se jedním z vizionářů internetu. \n\nTimothy Leary se ve svých dílech zabýval mimo jiné mezilidskou komunikací. V psychedelické komunitě zavedl a popsal principy psychedelického sezení známé jako \"set a setting\". Tyto principy jsou v psychedelické subkultuře fundamentálním standardem. Byl inovátorem teorie kruhového modelu vědomí, později rozvinuté agnostickým filozofem Robertem A. Wilsonem. Ve světě psychologie a psychedelických bádání přispěl svým výzkumem v rámci experimentu ve věznici Concord, kde zkoumal účinky psilocybinu na odsouzených vězních. Experiment se těšil úspěchu, neboť ukázal, že účinek psilocybinu snižuje kriminální chování recidivistů.\n\nV lednu roku 1995 byla Learymu diagnostikovaná rakovina prostaty. Rozhodl se pečlivě na smrt připravit. Zemřel roku 1996 a na své přání si nechal svojí smrt natočit na videokameru, přičemž mu byla v okamžik smrti oddělena hlava od těla. Hlavu nechal zamrazit a zbytek těla bylo zpopelněno a rozprášeno do vesmíru.\n\n"}
{"id": "452312", "url": "https://cs.wikipedia.org/wiki?curid=452312", "title": "Týnec (nový zámek)", "text": "Týnec (nový zámek)\n\nZámek Týnec je barokní zámek, který se nachází uprostřed obce Týnec, ležící jihozápadně od Klatov směrem na Železnou Rudu. Patří mezi první příklady vrcholně barokních sídel v Čechách.\n\nJde o budovu z počátku 18. století postavenou podle plánů barokního architekta Giovanniho Battisty Alliprandiho rodem Kolovratů. Výstavbu zámku zahájil krátce po roce 1700 Maxmilián Norbert z Kolovrat (probíhala v letech 1704 a 1710) a do dnešní podoby byl přibližně roku 1760 upraven jeho synem Janem Josefem Krakovským z Kolovrat. Zámek byl původně obklopen francouzským parkem, který byl v 19. století přetvořen na anglický park.\n\nV roce 1927 Jindřich Kolovrat-Krakovský prodal zámek Jaroslavu Polívkovi, který jej přestavěl na luxusní hotel, jenž však brzy zkrachoval. V roce jej 1935 koupila Městská spořitelna ve Velvarech a v roce 1937 jej získal Spolek pro péči o sirotky v Praze, který zde provozoval sirotčinec. Od roku 1951 měla zámek v držení pražská evangelická církev metodistická, která zde provozovala útulek pro tělesně postižené děti. Později byl zámek ve státním vlastnictví a sloužil armádě. Po roce 1989 byl zámek restituován a následné prodán firmě, která ho zastavila bance. V roce 2000 zámek koupil sběratel umění Jan Pelánek Lazarowitz, který zahájil jeho postupnou rekonstrukci.\n\nOd roku 1964 je chráněn jako kulturní památka. V květnu 2014 byl zámek přidán na seznam národních kulturních památek.\n\n\n"}
{"id": "452313", "url": "https://cs.wikipedia.org/wiki?curid=452313", "title": "Geologie Západních Karpat", "text": "Geologie Západních Karpat\n\nZápadní Karpaty jsou pásemné pohoří obloukového tvaru. Jsou součástí alpsko-himálajské vrásově-příkrovové soustavy, hlavně její severní větve, které jsou označovány jako alpidy. Západní Karpaty (někdy v geologické literatuře označované i jako Severní Karpaty) jsou nejseverněji položeným alpinským pohořím. Západní Karpaty, hlavně jejich předterciérní vývoj je velmi blízký východním Alpám a tvoří přechodný celek mezi Alpami a východními Karpaty.\n\nGeologický vývoj jednotlivých oblastí byl poměrně složitý – je to výsledek tektonických přeměn (vrásnění, posunů a tvorby příkrovů) sedimentačních pánví různého typu v druhohorách až třetihorách. Tato přeměna zahrnovala někdy jen samotnou výplň těchto pánví, někdy i jejich původní podklad a jejím výsledkem je složitá pásmová stavba karpatského oblouku.\n\nNázory a výzkumy geologické stavby oblasti Západních Karpat nejsou dodnes v mnohých aspektech dořešeny a jsou předmětem probíhajících výzkumů a odborných debat. Zařazení některých tektonických jednotek není s určitostí definitivní.\n\nKarpaty jsou na západě vůči Alpám ohraničeny údolím Dunaje (jen geograficky, geologicky je to Karnutská brána). Geologickou hranicí na západě je raabská linie. Na východě je hranice mezi západními a Východními Karpaty vymezena jen formálně, představuje ji údolí řeky Uh, mnohá geologická členění považují za hranici Hornádský zlomový systém na linii Košice – Prešov. V Česku je to přibližně linie Znojmo-Přerov-Karviná. Jižní hranice Západních Karpat je nezřetelná (je to důsledkem hlubokého průniku nížin Panonské pánve do horské soustavy).\n\nExistuje několik interpretací tektonické stavby Západních Karpat. Už delší dobu je používáno trojité členění na Vnější, Centrální a Vnitřní Západní Karpaty, i když někteří geologové upřednostňují klasické dvojdílné členění na externidy a internidy. Existuje několik členění (morfotektonické – opírající se o geologii a geomorfologii) a regionálně-geologické (opírající se o regionální geologii). Tektonické členění, zpracované v článku se opírá o dělení zavedené Dušanem Plašienkou v roce 1999 a upravené Michalem Kováčem a Plašienkom v roce 2003. Členění není možné považovat za definitivní.\n\nTři hlavní oblasti – Vnitřní, Centrální a Vnější Západní Karpaty jsou odděleny dvěma suturami. Meliatská sutura je oblast vzniklá po uzavření triaso-jurského Meliatského oceánu ve starokimerské fázi. Tvoří hranici mezi Centrálními a Vnitřními Západními Karpatami. Její poloha je diskutabilní a různí autoři ji kladou do odlišných oblastí. Ztotožňují ji s rožňavskou nebo lubenicko-margecanskou linií, případně ji kladou ještě jižněji. Druhou významnou suturou je tzv. peripieninský lineament, kopírující přibližný průběh bradlového pásma. Rozhraní pravděpodobně vzniklo uzavřením Váhického oceánu na rozhraní křídy a třetihor. Tato zóna odděluje Centrální Západní Karpaty od Vnějších Západních Karpat. Obě tyto jednotky překonaly rozdílný vývoj. Podle některých názorů Centrální Západní Karpaty ležely ještě v juře o hodně západněji oproti dnešku a jednotky vnějších Karpat se nacházely v jejich laterálním pokračovaní.\n\nPředpolí Západních Karpat tvoří Česká vysočina, Krakovská plošina a ve východní části i Východoevropská platforma. Tyto oblasti byly konsolidovány dříve než Karpaty. Česká vysočina, která je nejmladší částí jejich předpolí vznikla již během hercynského vrásnění, tedy asi 200 milionů let před vrásněním Karpat.\n\nVnější Západní Karpaty (též označované jako externidy nebo polonidy či beskydikum) vznikly tektogenezí, která přeběhla mezi vrchní křídou (senón) a miocénem. Spolu s Centrálními Karpatami se však zvrásnilo bradlové pásmo, které bylo opětovně převrásněno i spolu s flyšovým pásmem, což umožnilo vznik jeho charakteristické stavby.\n\nFlyšové pásmo pojmenované podle charakteristického střídání pískovců a jílovců tzv. flyše, který má převážně křídový, paleogénní až miocénní věk. Ve flyšovém pásmu se nachází i horniny terciérních neovulkanitů. Pásmo původně tvořilo soubor více sedimentačních pánví, které byly v neustálém tektonickém pohybu. Jejich podloží alespoň částečně tvořila severní větev penninika označovaná jako Valaiský oceán. Vyvýšené partie, tzv. kordiliéry nebo elevace, tvořily snosové oblasti, které zásobovaly hlubší části pánví klastickým materiálem, přinášeným turbiditními proudy – mohutnými podmořskými sesuny. Orogeneze postihla tuto oblast koncem paleogénu a začátkem neogénu v tzv. sávské fázi alpinského vrásnění, vnější část byla zasažena i štýrskou fází, což mělo za následek částečné překrytí čelní předhlubně příkrovy. Příkrovy vznikly postupným stlačením sedimentační pánve, což způsobilo odtržení rozsáhlých vrstevních sledů hornin a jejich přesun na vzdálenost 20 – 30 km případně i víc. Příkrovy vznikaly ve dvou fázích. Vnější (severní) skupina příkrovů nazývaná krosenská a na ni nasunuté vnitřní (jižnější) magurské příkrovy. Příkrovy jsou nasunuty na své předpolí ve formě šupin. Flyšové pásmo pokračuje nepřerušeně z Alp (tzv. rýnsko-dunajský flyš), přes Česko, Slovensko, Polsko, a navazuje na flyš moldavid na Ukrajině a Rumunsku.\n\nCentrální Západní Karpaty jsou někdy též označovány jako slovakidy, či slovakokarpatský systém jsou oblastí, kterou ze severu ohraničuje bradlové pásmo a z jihu meliatské pásmo. Pieninské bradlové pásmo představuje významné rozhraní oddělující Vnější Západní Karpaty od vnitřních. Spolu s příbuznými jednotkami příbradlové zóny tvoří Považsko-pieninské pásmo. Největší část Západních Karpat tvoří rozsáhlá oblast, jejíž podloží je udávané granitoidními a přeměněnými horninami (jejichž stupeň metamorfózy se směrem na jih snižuje) se sedimentárním obalem, přes které jsou přesunuté rozsáhlé příkrovy druhohorních karbonátů. Tvoří ji Tatransko-fatranské pásmo jádrových pohoří, veporské a gemerské pásmo. V jejich krystalinických celcích tatriku, veporiku a gemeriku, které jsou rozčleněné zlomy, není očividná příkrovová poloha. Geofyzikální výzkumy však potvrzují, že gemerikum je nasunuto na veporikum a to je nasunuto na tatrikum. Centrální Karpaty původně tvořily začátkem druhohor šelf Evropské platformy ležely dále na západ v oblasti dnešního Švýcarska a pokračovaly do Vnějších Karpat (které tehdy představovalo oravikum). Centrální Karpaty tak byly vytlačeny severovýchodním směrem z alpské do karpatské domény.\n\nPovažsko-pieninské pásmo má komplikovanou imbrikovanou stavbu tvořenou především bradlovým pásmem. Na jeho stavbě se podílejí jednotky oravika, gossauské skupiny, magurské jednotky tak i slovakokarpatské jednotky (například manínska). Dělí se na tři zóny – březovskou, příbradlovou a bradlovou.\n\nVelmi úzké a geologicky komplikované pieninské bradlové pásmo tvoří předěl, tzv. tektonickou jizvu, mezi Vnějšími a Centrálními Karpaty. Známa jsou jen souvrství starší než trias, tvořené hlavně vápencem a slíny. V juře vznikl v oblasti bradlového pásma Váhický oceán (jižní penninikum), který se začal rychle rozšiřovat. Prostor oceánu označovaný jako váhikum ze severu omezoval úzký pruh pevniny – oravikum a z jihu tatrikum. V oraviku se usazovaly mělkovodnější vápence čorštynské jednotky a směrem na jih byly odstupňovány další přechodné jednotky, v nejhlubších částech Kysucké pánve se usazovala hlubokovodní kysucko-pieninská jednotka. Váhikum se v průběhu své existence prohloubilo i rozšířilo. Ve vrchní křídě (senón) až paleogénní však oceánská kůra této pánve začala subdukovat. Následovala srážka oravika a Centrálních Západních Karpat, při které došlo k deformaci oravických hornin a jejich přesunu ve formě více příkrovů na sever. Po skončení subdukce se na příkrovech usadily slinité a flyši podobné horniny, označované jako bradlový obal. Následně však v paleogénu oblast postihla sávská fáze orogenu, která horniny natolik stlačila, že úzké vrásy, složené z hornin nestejného typu (pevné vápence, měkký flyš a slín) se celkem roztrhly. Následní eroze vypreparovala pevné vápencové čočky do podoby vyčnívajících bradel (např. Vršatská bradla). Pásmo bradel se téměř nepřerušeně táhne od Podbranče na západním Slovensku až do Rumunska.\n\nJižně od bradlového pásma se nachází Tatransko-fatranské pásmo jádrových pohoří. Jejich jádro, nejstarší jednotku nazývanou tatrikum, představují hlavně staré prvohorní krystalické břidlice a granitoidy, které vznikly už v čase hercynského vrásnění při silné regionální metamorfóze. Jedná se nejčastěji o pararuly a amfibolity, v některých oblastech i slabší přeměněné horniny. Přímo na krystalickém podkladě se na některých místech zachoval původní karbonský, permský a hlavně druhohorníí pokryv tzv. obal krystalinika. Tvoří ho hlavně pískovce a vápence. Nad tatrikem leží příkrovy, s podobným vrstevním sledem jaký má obal krystalinika. Jde o rozsáhlá, původně deskovitá tělesa převážně druhohorních vápenců, dolomitů přesunuté přes tatrikum – tzv. subtatranské příkrovy především spodní krížňanský (fatrikum) a vrchní chočský (hronikum). Fatrikum je charakteristické přítomností hrubšího souvrství karpatského keuperu. Hronikum je typické výskytem paleozoických andeziticko-bazaltových vulkanitů (tzv. ipoltická skupina) a většími hrubkami značně variabilních triasových hornin. Přesun příkrovů nastal ve vrchní křídě. Celá oblast v té době ještě neměla tak členitý povrch, jako dnes. Výzdvih pohoří přeběhl až po paleogénu, především na konci oligocénu a v miocénu. Vznikly při tom vyklenuté hrástě (obvykle jednostranné), na jihu strmě omezené zlomy a pozvolně upadající k severu. Na jihu bývá obnažené jejich krystalinické jádro. Tvoří dvě řady pohoří, severnější tvoří Malé Karpaty (Pezinská část a Hainburské vrchy), Považský Inovec, Strážovské vrchy, Malá Fatra a Tatry. Jižní řád jádrových pohoří zahrnuje Tribeč, Žiar, Velkou Fatru s Chočskými vrchy, ďumbierské Nízke Tatry a Branisko.\n\nVeporské pásmo je svou stavbou blízké pásmu jádrových pohoří. Je však pro něj příznačná výraznější přeměna hornin v průběhu alpinského vrásnění, které postihlo jeho nejstarší jednotku označovanou veporikum. V tomto pásmu převládají horniny krystalinika, druhohorní sedimentární obal se zachoval jen na několika místech. Oblast byla kořenovou zónou krížňanského příkrovu, který se usazoval v jeho severní části blízko hranice s tatrikem, v tzv. fatriku. Subdukce tohoto prostoru, která začala v křídě, iniciovala vznik granitů, specifických pro tuto oblast. Okolo trosek Chočského příkrovu a části Krížňanského příkrovu je ve veporském pásmu přítomna i rozsáhlá křyha muránského příkrovu (silicikum). Veporské pásmo je od sousedního pásma jádrových pohoří oddělené čertovickou linií. Buduje Královohoľsou část Nízkých Tater, Veporské vrchy, Kozí hřbety, jižní část Braniska a Černou horu. Na jihu ho od Spišsko-gemerského rudohoří odděluje lubenícko-margecianská linie.\n\nGemerské pásmo tvoří rozsáhlý krystalický vyklenutý celek, částečně nasunutý na severnější veporikum. Jeho nejstarší celek gemerikum se však od ostatních superjednotek odlišuje přítomností slabě metamorfovaných a hercýnským vrásněním celkově méně postižených prvohorních hornin, které mají spolu s mladšími obalovými jednotkami tvar velké složité antiklinály, tzv. antiklinória. V středu této oblasti se nacházejí okolo fylitů, kremenců a porfýrů i vápenců, na mnohých místech přeměněné na siderit a magnezit. Od vrchní jury se při uzavíraní pánve meliatskeho oceánu, z jihu přisunul příkrovy meliatika a turnaika, k čemu se ve vrchní křídě přidal i příkrov silicika. Koncem paleogénu následně došlo k vytvoření více zlomových poruch a vyklenutí gemerického celku. Tvoří východní část Slovenského rudohoří, Galmusu a Slovenského krasu.\n\nVnitřní nebo Interní Západní Karpaty jsou též označované jako panonidy. Od Centrálních Západních Karpat je dělí rožňavská sutura, částečně zakrytá příkrovy. Rožňavská linie je chápána mnohoznačně. Podle předpokladů na západě tato linie navazuje na rábsko-hurbanovskou linii. Interní Západní Karpaty tvoří hlavně tektonické jednotky pocházející původně z oblasti Meliatského oceánu nebo jižně od něj. Budované jsou meliatským, bükkským, bakonským a zemplínským pásmem. Nacházejí se zde rozsáhlé příkrovy druhohorních karbonátů (silicikum, meliatikum, turnaikum), metamorfózou slabě postihnuté vykazující příbuznost s jihoalpsko-dinaridnými faciálními oblastmi.\n\nMeliatské pásmo je pozůstatkem triasovo-jurského Meliatského oceánu. Jeho základ tvoří meliatikum. Je tvořeno převážně horninami subdukční melanže –\nhlubokovodními jílovitými břidlicemi, radiolarity, bazalty oceánského typu a mramory. Jednotkou nejistého zařazení, kterou někteří přiřazují k meliatiku je příkrov Bôrky, tvořený horninami, které překonali metamorfózu do facie modrých břidlic. Silicikum a turnaikum pravděpodobně tvořily jižní šelf Meliatského oceánu. Silicikum je příkrov typický větší tloušťkou mělkovodních vápenců, tzv. wettersteinská facie. Turnaikum představuje příkrov tvořící přechodnou oblast mezi silicikem a meliatikem Tyto příkrovy byly při uzavírání oceánu vytlačeny směrem na sever a tvoří příkrovové trosky ležící na gemeriku a veporiku. Tvoří Slovenský a Aggtelecký kras na Maďarsko-Slovenském pomezí.\n\nJižně od této oblasti se nachází bükkikum, které jeví známky přechodné oblasti mezi Karpaty a Dinaridy. Jeho horniny vystupují v severomaďarském pohoří Bükk. Jsou to hlavně prvohorní břidlice, karbonáty a pískovce, nad kterými se v druhohorách usazovali další karbonáty, místy se vyskytují i magmatické horniny. Usazování však trvalo jen do jury, kdy byly do oblasti přesunuty příkrovy nejasné vergence, které v křídě postihla slabší přeměna hornin. V oblasti se při subdukci Meliatského oceánu vytvořila v juře zaoblená pánev, ze které pravděpodobně pochází příkrov Mónsobél-Szarvaskő.\n\nBakonské nebo též cezdunajské pásmo tvoří jednotka transdanubikum vystupující v Maďarském středohoří (Bakonském lese, pohoří Grecse, Vértes a Budínskych vrchů). Obsahuje slabě metamorfované a nemetamorfované prvohorní a druhohorní horniny a jejich třetihorní pokryv.\n\nJednotkou nejistého tektonického zařazení je zemplinikum v hrásťovém Zemplínském pohoří, vystupujícím zpod terciérních hornin Východoslovenské pánve. Je zařazované buď do samostatného zemplínského pásma nebo podvihorlatského pásma. Předpokládá se, že je součástí teranu Tisia-Dacia. Někteří ho řadí k jižnímu veporiku či gemeriku, ale i k Východním Karpatům. Zemplinikum je jediným místem výskytu prekambrických hornin v Západních Karpatech. Jsou to především přeměněné krystalické břidlice, jejich sedimentární obal tvoří karbonské a permské slepence s tenkými slujemi černého uhlí.\n\nNa jursko-křídovou tektonickou stavbu jsou naloženy mladší útvary. Jde hlavně o centrálněkarpatská (podhalská a podtatranská) paleogénní pánev, jihoslovensko-severomaďarská kenozoická pánev, Vídeňská neogenní pánev, Dunajská neogénní pánev, Středoslovenská a severomaďarská neogenní vulkanická pohoří, Východoslovenská neogenní pánev a vulkanické pohoří a neogenní mezihorské pánve.\n\nNejstarší formy vulkanismu, který postihl území Západních Karpat jsou hůře rozeznatelné, pro jejich větší zastření mladšími procesy a destrukci erozí. Významná vulkanická aktivita se odehrála ve starším paleozoiku v Malých Karpatech, kde je jejím pozůstatkem především pernecká skupina s charakteristickým bazickým vulkanismem. Metamorfózou zastřené vulkanické horniny staršího paleozoika jsou přítomné i v gemeriku, kde jsou považované za produkty stratovulkánů. Bázický vulkanidmus byl identifikovaný i v horninách karbonského a permského věku. Mezi horninami permského věku je významná ipoltická skupina hronika. Její spodní část označená jako nižnobocianské souvrství se vyznačuje výrazným synsedimentárním dacitovým až andezitovým vulkanismem. Tento vulkanismus měl vícefázový lineární charakter.\n\nMezozoický vulkanismus je méně zastřený a byl pozorován ve všech zónách Západních Karpat. Známa jsou triasová efuziva v tělesech fatrika a hronika z Malé Fatry, Západních a Nízkých Tater. Z okolí Banské Bystrice jsou známa tělesa pikritů. Ve flyšovém pásmu jsou známa křídové tělesa tešinitů z oblasti Slezska. Pozůstatky rozčleněného nekompletního ofiolitového komplexu, v jehož vrchní části se nacházely bazalty středooceánského typu, jsou přítomny v horninách meliatika.\n\nPro vulkanismus, který probíhal v třetihorách je souhrnný název Neogenní vulkanity (neogén – spodní báden) až do čtvrtohor na vnitřní straně karpatského oblouku (v malé míře i na vnější straně). Na Slovensku to jsou především vulkanity středního, jižního a východního Slovenska. Rozdělují se do třech fází:\n\nPřítomnost metamorfovaného krystalinika Západních Karpat byla zaznamenaná v tatriku, veporiku, gemeriku a zempliniku. Současné výzkumy potvrdily stopy kaledonské, hercynské a alpinské orogenézy. Přítomnost prekambrických metamorfních cyklů nebyla potvrzena, i vzhledem k tomu, že starší procesy jsou na většině území zastřeny silnějším alpinským přepracováním.\n\nPřítomnost kaledonské přeměny indikují např. amfibolity v Malých Karpatech (věk okolo 390 milionů let), či granitoid typu \"Sihla\" ve veporiku (stáří asi 370 – 380 milionů let). V Západních Karpatech je však významnější a typičtější hercynská metamorfóza. Spojuje se s ní periplutonická metamorfóza způsobená intruzemi granitoidních masivů stejně tak i přeměna vulkanosedimentárních formací více tektonických jednotek do facie zelených břidlic. Projevy alpinské metamorfózy, která se odehrála v období před 75 – 107 miliony let jsou nejsnadněji pozorovatelné v souvrstvích mezozoických hornin veporika a sedimentárním obalu tatrika a gemerika. V příkrovu Bôrky byla předvedena přeměna do facie modrých břidlic.\n\nHlavní zemětřesné oblasti bloku Alcapa sa nacházejí v oblasti subdukčních oblouků helenid a kalabrid. Ve Východních Karpatech se projevují hluboká zemětřesení v důsledku subdukce v oblasti Vrancea. V Západních Karpatech nebyla zaznamenána významná hluboká zemětřesení spojená se subdukcí. Významné období kontinentální kolize a zkracování kůry postihlo toto území v miocénu. Následní neogénní, převážně extenzní a směrně posuvné pohyby generovaly nebo obnovily starší zlomy, na nichž nastal pohyb často opačného směru. V Západních Karpatech je dnes rozeznáváno několik zdrojových oblastí zemětřesení. Pezinsko-pernecká zdrojová oblast, jde o pokračování zlomové linie z Alp Mura-Mürz-Leitha. Dobrovodská zdrojová oblast zemětřesení, s nejintenzivnějšími a nejmělčími zemětřeseními okolo dobrovodského zlomu. Komárňanská zóna navazující na rozhraní Rába-Hurbanovo-Darnó (též Rábska linie), oddělující jednotku Pelsó od karpatského krystalinika. Žilinská zdrojová zóna je vázána na pokračující kolizní a směrně posuvné pohyby v bradlovém pásmu. Středoslovenská zdrojová zóna pravděpodobně vznikla následkem pohybů středoslovenské zlomové linie.\n\nZápadní Karpaty jsou vrásovo-příkrovové pásmo, které vzniklo v důsledku kůrového zkrácení způsobeného srážkou Severoevropské platformy a Apulské litosférické desky. Tá bývá někdy v souvislosti s Karpaty označovaná jako Alcapa (Alpy, Karpaty, Panonská pánev).\n\nV období před přibližně 300 miliony let v karbonu po srážce Gondwany a Laurasie, při které vznikla Pangea, doznívala hercynská orogeneze. Oblasti Západních Karpat se staly součástí Pangey. Tatroveporidní oblast byla ve vrchním paleozoiku součástí kontinentální kůry, sedimentovaly na ní hlavně klastika místy i vulkanoklastický materiál. Oblast gemerika pravděpodobně tvořila předlubeň hercynského horstva. V této oblasti se usazovaly ze začátku klastické sedimenty, později nastoupilo usazování rifových vápenců, což nasvědčuje, že do oblasti v permu zasahovalo moře. Z permu do spodního triasu pokračovala následně výrazná kontinentální sedimentace hlavně pískovců, méně slepenců. Jejich zdrojovým materiálem byly erodované hercynské hory. Tyto horniny jsou velmi chudé na zkameněliny. Pangea byla v tomto období rozsáhlou vyprahlou pouští. V hroniku došlo v permu k vývoji bazického vulkanismu, který zřejmě souvisel se začátkem rozpadu Pangey. Tyto horniny jsou v Západních Karpatech označovány jako melafyry. Začátkem triasu téměř v celé oblasti stále převažovalo usazování křemenných pískovců. Tyto horniny byly výsledkem hlubokého zvětrávání. Usazovaly se v rozsáhlých říčních deltách na úpatí horstev. Část z nich pocházela z horstva vystupujícího ve Vindelickém valu tvořícím okraj Evropské platformy, především dnešní Český masiv.\n\nV anisu a ve středním triasu Západní Karpaty postihlo ztenčení kůry, které provázely počátky rozpadu Pangey. Tento proces je též označovaný jako žarnovská fáze. Oblast zaplavilo moře a v jižních oblastech došlo vytvoření riftu, který se rozšířil z jihovýchodu do podoby zaobloukového Meliatského oceánu. Na sever od Meliatského oceánu bylo tatrikum, veporikum, gemerikum i oravikum, které byly součástí šelfu Vindelického valu. Od severu na jih postupně přecházely z mělkovodních karbonátů do hlubokovodního flyše Meliatského oceánu. V něm až do konce triasu probíhalo intenzivní rozpínání oceánského dna.\n\nNa začátku jury v liasu došlo v celé tethydní oblasti k rozsáhlé mobilitě mořského dna. Ve středu Pangey v tomto období vznikl z jihu sever se táhnoucí rift a začal se formovat Atlantský oceán. Mohutné síly způsobili oddálení Severoamerické a Africké desky. Od hettange do sinemuru se mořské dno v Západních Karpatech rozčlenilo v tzv. zliechovské fázi na početné elevace a hlubokomořské pánve. Mezi tatrikem a veporikem vznikla ve fatriku pohybující se šiprúňská pánev. V tatriku od sebe zliechovská pánev oddělila severotatrickou a jihotatrickou elevaci halfgrábenového typu, obě vyčnívající nad hladinu moře.\n\nŠelf Evropské platformy v tomto období postihlo ztenčení kůry a extenze, část z něho se oddělila a vznikl tzv. oceán Neotethys. Jeho jižní část tvořil v Alpách Piemontsko-ligurský oceán zasahující i do Karpat, kde je označován jako Váhický oceán. K jeho vzniku došlo v oraviku, severně od tatrika, kde v čase bajoku začala asymetrická extenze v čase tzv. krasínské fáze, po které v bathonu následovalo jeho otevření. Oceán oddělil centrálněkarpatské jednotky od Evropské platformy. V samotném Váhickém oceánu vznikla úzká a dlouhá elevace označovaná jako Čorštynská elevace, která od sebe v beriasu až valangině oddělila severní Magurskou a jižní Kysuckou pánev (tzv. walentowská fáze). Na jižních svazích oravika přilehlých k Váhickému oceánu se odstupňovaně usadily sedimenty postupně přecházející z mělkovodních do hlubokovodních facií. V doggeru došlo k největšímu prohloubení Kysucké pánve, kde se usazovaly radiolarity.\n\nV průběhu jury až spodní křídy došlo severně od oravika k počátečním fázím vývoje předobloukových pánví, které se po vytvoření Váhického oceánu rozčlenily na Magurskou, Slezskou a Rachivsko-ceahlauskou pánev. V nich dlouhou dobu převažovala hlubokomořská sedimentace radiolaritů. V baremu se začali usazovat i flyšové turbiditné sedimenty a v albě došlo k výraznější změně, která prohloubila rozdíly v porovnání s oravikem a váhikem.\n\nV střední juře začala subdukce Meliatského oceánu pod Apulskou desku, která pokračovala do konce jury, možná i do začátku křídy. Důkazem jsou exhumované horniny meliatika v příkrovu Bôrky, které překonali vysokotlakovou a nízkoteplotní metamorfózu facie modrých břidlic před asi 150 – 160 miliony let. Subdukcie spojená s přibližně severním pohybem Apulské desky měla za následek snos klastických sedimentů a hlubokovodní sedimentaci flyše v předobloukové pánvi, která postupovala z jižnějších do severnějších jednotek. Projevila se postupně od liasu do oxfordu v meliatiku a postupně přecházela do severnějších jednotek, takže v senonu až eoconu skončila ve váhiku resp. až v miocénu v magurské pánvi. Kolize při, které byl oceán uzavřený však pravděpodobně způsobila vznik vějířovitě uspořádaných příkrovů. Z původního prostoru oceánu byly v důsledku této kolize na sever vytlačené příkrovy turnaika a silicika, tvořící jeho šelf. Toto je označované též jako šugovská fáze. V siliciku je možné pozorovat vynoření už od vrchní jury. Podobné pohyby příkrovů směrem na jih, které trvaly v oblasti Bükku a Cezdunajském pásmu do vrchní křídy jsou označovány jako bátorská a literská fáze. Procesy kůrového hrubnutí a přesunu příkrovů na sever způsobily ve vrchní křídě pochování zejména jižních oblasti veporika, na které se v době tzv. tuhárské fáze nasunuly hrubokůrové komplexy gemerika a postupující duplexy příkrovů. Pochované veporikum tak překonalo rozsáhlou regionální metamorfózu, která dosáhla amfibolitovou facii. Při styku gemerika a veporika došlo k výstupu Rochoveckého granitu.\nApulská deska pohybující se na sever způsobila srážku a nasunutí bloků, které se nacházely před ní, začala se kolize, při které bylo mezi albem a cenomanem (benkovská fáze) veporikum nasunuto na prostor Zliechovské pánve fatrika. Došlo k oddělení druhohorních sedimentárních sekvencí na bázi břidličnatých souvrství verfénských břidlic a karpatského keupera. Jižní část fatrika však zůstala soudržná se svým podkladem v oblasti velkobocké jednotky veporika. Přesun příkrovů fatrika byl způsoben gravitačním skluzem poté, co došlo k výzdvihu veporika (kohoutská fáze). Výzdvih způsobil kolaps zhrubnuté kůry a vznik veporského metamorfního kůrového komplexu. Přímo po, anebo zároveň s přesunem fatrika se podobným způsobem uvedli do pohybu sedimentární sekvence hronika, které se nasunulo na fatrikum. Celý proces přesunu fatrika a hronika přes tatrikum je označován jako donovalská fáze. Tento pohyb též provázel gravitační pohyb Muráňského příkrovu (silicikum) v besnícké fázi. Přesun těchto subtatranských příkrovů byl ukončen v turónu.\n\nOd hoterivu po apt v oblasti oravika došlo k vyzdvižení Czorsztynské elevace nad hladinu moře. Přibližně v albě ve váhiku došlo k sedimentaci diskutabilních exotických upohlavských slepenců v klapské jednotce. Za jejich zdroj je považována možná exotická elevace, která byla pravděpodobně buď čelní část fatrika, nebo rozsáhlá oblast tvořená subdukční melanží. Mezi coniakem a maastrichtem (selecká fáze) začala v prostoru Váhického oceánu subdukce směrem na jih. Po jejím skončení ve vrchní křídě až v paleocénu se oblast oravika srazila s tatrikem. Událost je označována jako jarmutská nebo laramská fáze, která se stala faktickým zánikem Váhického oceánu.\n\nV turóně ve svrchní křídě se v Centrálních Západních Karpatech skončilo vrásnění i přesun příkrovů. Mladší celky jsou proto v této oblasti považované za potektonické. Svrchněkřídové moře zasahovalo do Centrálních Západních Karpat jen okrajově v Brezovské části Malých Karpat a na horehroní, později však ustoupilo. V tomto období se na území Centrálních a vnitřních Západních Karpat nacházela souš. Vo vícerých oblastech došlo ke vzniku krasu, ve kterém se zachovaly laterity, jako např. bauxit v oblasti Mojtína. Další vzestup hladiny moří – transgrese, území zasáhl z prostoru flyšového pásma v paleogénu.\n\nNa konci křídy, když Valaiský oceán dosáhl maximální šířky okolo 500 km, došlo v prostoru flyšového pásma k výraznému prohloubení, ve Východních Karpatech i k subdukci. Po srážce tatrika a oravika na přelomu křídy a paleogénu pokračovala kolize i v tomto prostoru. V turóně byla vyzdvihnuta slezská kordiliera, která začala okolo pánví ve větší míře zásobovat klastickým materiálem z šelfu Evropské platformy. Prostor flyšového pásma se dále členil. V cenomanu začal být tento prostor zásobován klastickými sedimenty i z jižní oblasti, odkud postupoval akreční klín karpatského orogénu. Subdukce Valaiského oceánu trvající od spodního do vrchního eocénu nebyla symetrická, začala nejprve na západě a postupně pokračovala na východ. Ve spodním miocénu začala asymetrická kolize vnějšího okraje Centrálních Západních Karpat a Evropské platformy. Blok internid při tom rotoval ve směru hodinových ručiček o 30 až 90°. V oblasti sutury Váhického oceánu se tyto pohyby odrazily výrazným protisměrně posuvným pohybem. Tyto procesy měly za následek rotaci bloků a vznik Hrásťově-grabenové stavby, která je typická především pro pásmo jádrových pohoří.\n\nV důsledku kolapsu Centrálních Západních Karpat po subdukci váhika vznikla v čase súľovské fáze subsidující pánev, takzvaný centrálnokarpatský paleogén. Tvoří především Liptovskou, Spišskou a Žilinskou kotlinu, Levočské vrchy, Šarišskou vrchovinu a Spišskou Maguru. V těchto oblastech převládají flyšové pískovce a břidlice, které na rozdíl od flyšového pásma nejsou zvrásněné, ale byly postiženy zlomovou tektonikou v blízkosti bradlového pásma, v čase kamenicko-šumiacké fáze. Typické jsou též vápence s numulity, vyskytovaly se tu i slepence, pocházející z erodovaného pohoří, budují např. Súľovské skály.\n\nV miocénu vznikly na východě i západě pieninského lineamentu poznamenaného transformním pohybem pull-apart pánve vyplněné miocéními a pliocéními klastickými usazeninami, především slíny a slepenci. Projevují se hlavně ve Vídeňské a Východoslovenské pánvi. Tyto procesy trvající až do bádenu jsou označovány jako predriftové stádium a spolu s následujícími událostmi byly způsobeny subdukcí Valaiského oceánu. V okrajových částech pánví vznikly vhodné podmínky pro vznik hnědého uhlí (např. Modrokameňská či Veľkokrtíšská hnědouhelná pánev) nebo ložisek kamenné soli (okolí Prešova a Michalovců). Jiné, menší pánve, měly téměř jezerní charakter, vzniklo tak handlovské a novácké hnědé uhlí.\n\nV bádenu až sarmatu zasáhla internidy a oblast panonskeho bloku extenze – rozpínání kůry, způsobené vyklenutím astenosféry, tzv. synriftové stádium. Podél nových i starších zlomů došlo k průniku horkých hmot na povrch. Ve spodním až středním miocénu (egenburg – báden) se v Karpatech projevil výrazný kyselý vulkanismus, s dacitickými až ryolitickými ignimbrity a vulkanoklastikami, které se usazovali v okolních pánvích. Ve středním a vrchním miocénu následoval intermediární vulkanismus, jehož výsledkem byl vznik andezitových stratovulkánů. Následní finální bazaltový, výrazně alkalický vulkanizmus byl odrazem ukončení subdukce, mohl k němu přispět i průnik plášťových hmot v oblasti Panonské pánve. Ve vrchním miocénu došlo k termálnímu kolapsu a vychlazování oblastí, které předtím postihl vulkanismus, tzv. postriftové stádium.\n\nDo konce pliocénu moře z oblasti Západních Karpat postupně ustoupilo. Došlo k vyslanění jezer a pánví. Začal vývin říční sítě, která se výrazně podílela na modelování pomalu se rostoucích pohoří, řeky též ukládaly hrubé nánosy štěrků a písků. Reliéf výrazně ovlivňovalo podnebí, když v tomto období došlo k vystřídání 5 dob ledových. V pohořích se v tomto období nacházely horské ledovce, a největší z nich se sunul přes Bielovodskou dolinu v Tatrách. Ve studených obdobích však bylo poměrně sucho. Větry proto způsobovaly vyvíjení prachu především z povodí Tisy, Moravy a Dunaje. Ten po usazení vytvářel spraš, z něj se v teplejších obdobích tvořila půda, svahové hlíny a sutě. V meziledových obdobích byla teplejší klima než je dnes, v oblasti Popradu to dokumentuje výskyt dubu ceru. Na více místech vznikaly travertiny. Největší travertinovou kopou na Slovensku je Dreveník. Ve vápencových oblastech se v teplejších obdobích rozvíjí dodnes kras. Podél mladších zlomových linií, na mnohých místech pronikají prameny minerálních vod. Posledních 10 000 let do geologických procesů v oblasti Karpat výrazně zasahuje člověk.\n"}
{"id": "452324", "url": "https://cs.wikipedia.org/wiki?curid=452324", "title": "Panorama (Černá hora)", "text": "Panorama (Černá hora)\n\nRozhledna Panorama je rozhledna na krkonošské Černé hoře u Janských Lázní. Je čtvrtou nejvýše položenou rozhlednou v Česku.\n\nVěž mezi roky 1928-1981 sloužila jako předposlední podpěra (č. 8) původní lanovky na Černou horu. Po zprovoznění nové lanovky v roce 1998 byla původní lanovka demontovaná. Kovovou konstrukci předposlední podpěry využilo sdružení Panorama pro zbudování rozhledny. Vyhlídková terasa pro 30 osob je ve výšce 21 metrů nad terénem. Na vrchol rozhledny vede cesta po 106 schodech, které mají speciální úpravu pro zimní provoz.\n\nNa rozhledně je umístěná kamera, jejíž signál přebírá televizní stanice ČT sport pro ranní pořad Panorama. Z vyhlídkové plošiny je možné vidět vrcholy a pohoří Sněžka, Růžová hora, Dlouhý hřeben, Lysečinský hřeben, Rýchory, Vraní hora, Královecký Špičák, Góry Stołowe, Králický Sněžník, Hrubý Jeseník s Pradědem, Orlické hory, Českomoravská vrchovina, přehrada Rozkoš, Kunětická hora, Zvičina, Pecka, Kumburk, Trosky, Kozákov, Bezděz, Ralsko či Ještěd.\n\nO záchranu podpěry staré lanovky před sešrotováním se zasloužil Ing. Václav Komanec (1947-2018), v té době náčelník lanovky. Rekonstrukci věže a její úpravu na rozhlednu zaplatil provozovatel sítě mobilních telefonů Eurotel (dnešní O2), jehož anténní systémy jsou zde umístěné. V rámci sdílení sítě zde má základnovou stanici i T-Mobile.\n\nRozhledna slouží zároveň jako televizní vysílač regionální sítě 7 DVB-T. Vysílač je označován jako \"Trutnov – rozhledna\". Do 7. února 2020 vysílal na kanále 21, poté přešel na kanál 50.\n"}
{"id": "452332", "url": "https://cs.wikipedia.org/wiki?curid=452332", "title": "Šedivý", "text": "Šedivý\n\nŠedivý může znamenat:\n\n\n"}
{"id": "452335", "url": "https://cs.wikipedia.org/wiki?curid=452335", "title": "Metal Gear", "text": "Metal Gear\n\nMetal Gear je série stealth her vytvořených Hideem Kodžimou, vyvinutých a vydávaných firmou Konami. Hráč má většinou kontrolu nad vojákem Solidem Snakem, který bojuje proti super zbrani Metal Gear. Série je známá stealth hraním, dlouhými cut-scénami a spletitým příběhem. Po celém světě se prodalo 26 miliónů kusů her z této série.\n\nMetal Gear byl vyvinut a vydán v roce 1987 společností Konami pro konzoli MSX2. Hra je považována za předchůdce žánru stealth her.\n\nMSX2 verze byla původně vydaná pouze v Japonsku a Nizozemsku. Hra se odlišovala od ostatních her v té době také tím, že měla příběh a hra po hráči nechtěla, aby vystřílel celou základnu, ale opatrně se do ní proplížil.\n\nPříběh se točí okolo vojáka Solida Snake, který plní svou první speciální sólovou misi ve vojenském státu Outer Heaven. Podle příběhu byl natočen i film .\n\n byl vydán 19. července 1990. Hra byla původně vydaná pro MSX2 pouze v Japonsku. Nikdy nebyla předělaná na jinou platformu až do roku 2004, kdy byla vydaná pro mobilní telefony.\n\nNejvětší změnou bylo chování nepřátel. Nyní měli pouze 45° výhled a mohli se přesouvat mezi obrazovkami. Také byl doplněn radar. Ten ukazoval polohu nepřátel. Hlavní hrdina se mohl plížit a zabránit tak nechtěnému hluku. Nepřátelé také slyšeli hluky hráče.\n\nVe hře musí Solid Snake proniknout do Zanzibarlandu (fiktivní země), kde musí zachránit uneseného vědce a zničit opraveného Metal Gear D.\n\nS příchodem PlayStationu se vývojářům otevřelo nové pole působnosti. Už se nemuseli omezovat na dvourozměrnou grafiku, ale mohli ukázat svůj talent v 3D grafice a 3D ukázkách. Toho využil Hideo Kodžima a vytvořil v roce 1998 hru s mnoha cut-scénami a složitým příběhem. Na hře se také uplatnilo to, že Hideo Kodžima chtěl být v mládí režisérem. Jeho střih a kamera působí přirozeně a zároveň dynamicky. Hra je vybavená hlasem na Kodeku (něco jako zmenšené rádio).\n\nMetal Gear Solid byl dobře přijatý, na stránkách Metacritic dostal v průměru 94 %, a jeho prodejnost činila okolo 6 milionů kusů. Dne 24. září 2000 vychází na PC předělávka hry pod názvem . Integral nabídl o trochu horší grafiku, ale jinak byl dokonalou předělávkou. V roce 2004 vychází port na GameCube pod názvem . Nabídl novou grafiku, znovu nahrané hlasy a jinou režii cut-scén.\n\nV roce 2005, na jihozápadě Aljašky poblíž Beringova moře, obsazuje skupina dezertérů ze speciální jednotky FOXHOUND tajnou základnu na rozmontovávání jaderných hlavic a požaduje jednu miliardu dolarů a pozůstatky Big Bosse. Solid Snake má za úkol zachránit dvě osoby a zjistit, jestli jsou teroristé schopni vystřelit nukleární zbraň.\n\n byl vydán v roce 2001 pro PlayStation 2. Po jeho vydání následovala rozšířená edice pro PlayStation 2, Xbox a Windows. Po celém světě bylo prodáno přes 7 milionů kopií a průměrné hodnocení na Metacritic bylo 96. Zatímco gameplay byl všeobecně uznávaný, recenzenti se rozdělili na dvě skupiny. Jedni říkají, že příběh je moc složitý a spletitý, zato druzí říkají, že se to k sérii hodí.\n\nVe hře je důležité, že Solid Snakea hráč ovládá pouze první kapitolu. Druhou kapitolu hraje za Raidena. Příběh pojednává o objevení nového typu Metal Gearu (Metal Gear RAY).\n\n byl vydán poprvé pro PlayStation 2 17. listopadu 2004 v USA. Her bylo prodáno 3,7 miliónů kusů. Byla dobře přijata jak recenzenty, tak hráči a obdržela průměrné hodnocení na Metacritc 91 %. Na hru pak navazuje .\n\nHra je časově umístěna před celou sérií Metal Gear. Ve hře se odehrává operace Virtuos Mission a hráč ovládá postavu Naked Snake (Big Boss). Děj je umístěn do 60. let kdesi v Sovětském svazu.\n\n byla vydaná 12. června 2008, tedy deset let po Metal Gear Solid a dvacet let po Metal Gear. Hra byla hodnocena jako technicky dokonalá a díky tomu získala několik ocenění her roku včetně toho od Gamespotu. Hry se prodalo více než 4,75 milionu od dubna 2008. Byla to jedna z Launchových her na PlayStation 3.\n\nVelká změna oproti předchozím dílům je ta, že Solid Snake má tzv. Psyche Meter. Ovlivňuje jeho psychiku a bojové nasazení. Padá, když je pronásledován, a vzrůstá, když třeba kouří nebo si čte časopisy. Snake také získal tzv. Sneaking Suit, se kterým dokáže dokonale splynout s okolím. Nově může použít Solid Eye. Tato vymoženost mu pomáhá rozeznat nepřítele atd.\n\nOld Snake je vyslán na misi, na které má zabít postavu Liquid Ocelota. V moderní době má každý voják v sobě nanostroje, které upravují jeho chování v boji. Liquid Ocelot se je snaží ovládnout.\n\n vyšlo v roce 2006 pouze pro PlayStation Portable. Je to třetí díl Metal Gearu pro PlayStation Portable. Hru režíroval Masahiro Yamamoto a tvůrce série Hideo Kodžima působil pouze jako producent.\n\nPříběh pokračuje po hře v Jižní Americe.\n\nMGA vyšlo v roce 2004 v Japonsku pouze pro PlayStation Portable. Hra je na rozdíl od ostatních titulů ze série tahová strategie.\n\nHra je pro PlayStation Portable a vyšla 28. května 2010 v Japonsku a 8. června 2010 v USA.\n\nPříběh se odehrává v roce 1974 na Kostarice a hráč pouze ovládá Big Bosse.\n\nHra byla oznámena na E3 2009 pro PlayStation 3, Xbox 360 a PC (Microsoft Windows). Největší změna je ta, že klasický podtitul Tactical Espionage Action (který byl napsán pod logem ve všech dílech) nahradil Lightning Bolt Action. Kromě toho bude hlavní protagonista opět Raiden.\n"}
{"id": "452337", "url": "https://cs.wikipedia.org/wiki?curid=452337", "title": "Buben (hrad)", "text": "Buben (hrad)\n\nBuben je zřícenina hradu v okrese Plzeň-sever v katastrálním území obce Plešnice. Stojí na protáhlém ostrohu nad soutokem řeky Mže a Plešnického potoka v nadmořské výšce přibližně 350 metrů. Od roku 1964 je chráněn jako kulturní památka. Volně přístupná zřícenina je oblíbeným cílem turistů a návštěvníků vodní nádrže Hracholusky.\n\nPrvní písemná zmínka o hradu pochází z roku 1349. Tehdy se jméno hradu objevuje v listině krále Karla IV. Podle dochovaných architektonických detailů však hrad vznikl patrně již o cca 15 let dříve, tj. těsně po první třetině 14. století. Není ovšem vyloučeno, že hrad je ještě staršího data.\n\nZřejmě již v první polovině 14. století byli majiteli hradu rytíři Bubnové z Hrádku, přičemž Hrádkem v jejich jménu byl tehdy myšlen právě hrad Buben, kterému se tehdy říkalo jak Buben, tak i Hrádek. Tento stav, kdy se používalo vedle vlastního jména objektu také jméno Hrádek, byl ve středověku u mnoha hradů poměrně častým jevem. Název hradu Buben tak nebyl ještě plně ustálen v době vlády Václava IV. Údajně naposledy bylo názvu Hrádek použito Heřmanem z Nečtin (či také z Jeřeně) roku 1395. Bubnové z Hrádku se později rozdělili na dvě linie a to na rytíře a barony Varlichy z Bubna a dodnes žijící hrabata Bubny z Litic. Oba dva rody si podržely jméno hradu Buben nejen ve svém tradičním jménu či přídomku, ale i v erbu. V tom nosili od poloviny 16. století vojenský buben, který se tak pro ně stal i tzv. mluvícím znamením. Erb s bubnem ovšem nosil již Stach Buben z Hrádku, vzdálený předek obou rodů, vlastnící na přelomu 14. a 15. století v okolí původního rodového hradu Buben statek Dolany.\n\nPřed rokem 1379 se majitelem panství a hradu stal rod rytířů z Nečtin. Ti jsou podle svého nového sídla dnes historiky nazýváni Nečtinskými z Bubnu. Rod držel Buben jako své sídlo po delší dobu a hrad rozšířil. Po husitských válkách však panství s hradem postupně přechází z rukou paní Jitky z Nečtin do užívání dalších spřízněných rodin a o hrad se přetahují i jiné rody z okolí. Roku 1471 koupil Buben rytíř Petr Chlumčanský z Přestavlk a Nečtinští se z historie hradu vytrácí. Krátce poté (kolem roku 1483) vymírají paní Jitkou z Nečtin i po přeslici.\n\nNoví majitelé Chlumčanští z Přestavlk hrad i s panstvím vlastnili až do roku 1563, kdy panství odprodali sousednímu rytířskému rodu Úlických z Plešnic a Úlic. Ještě za vlády Chlumčanských z Přestavlk došlo k rozdělení panství na dvě části. V první polovině 16. století začal rod Chlumčanských sídlit na pohodlnějších tvrzích a zámečcích v okolí a hůře přístupný a stísněný hrad začal proto poměrně rychle chátrat. V roce 1567 se tak Buben uvádí v držbě rytířů Úlických z Plešnic a Úlic definitivně jako pustý. V následujících staletích opuštěný hrad chátral jen pozvolně, neboť nebyl výrazněji rozebírán pro svoji odlehlost. Ze stavby byly odvezeny jen cennější pískovcové části jako ostění oken a dveří či velké kameny zdobící původně nároží.\n\nV roce 1648 Úlické z Plešnic a Úlic vystřídali odkazem kladrubští benediktini, kteří panství přičlenili ke svému sousednímu statku Čeminy u Města Touškova. Po zrušení kladrubského kláštera roku 1785 (císařem Josefem II.) přešel hrad z Čemin na tzv. Náboženský fond. Ten panství rozdělil a část Čeminy získal Jan z Erbenu. Poté panství ovládalo několik drobnějších majitelů. K čemínskému panství patřil hrad až do roku 1912, kdy se opět oddělil statek Plešnice, který se zříceninou hradu odkoupil velkostatkář Jindřich Finger. Ten po roce 1912 umožnil první větší opravu hradu Klubem českých turistů. Jeho nástupnická organizace – Klub československých turistů – hrad zakoupil v červenci roku 1927 společně s přilehlým lesem a pastvinou. Po zrušení Klubu se v roce 1948 hrad dostal do majetku tělovýchovy a nakonec roku 1953 do rukou československého státu, který jej vlastnil až do roku 2010.\n\nV letech 1929–1932 byla zřícenina částečně, ale velmi důkladně, konzervována Klubem československých turistů, kterému hrad již několik let patřil. Pod hradem Klub vystavěl roku 1932 tzv. Schwarzovu chatu s ubytováním a restaurací. Její provoz skončil v 60. letech a byl obnoven až v roce 1995.\n\nHrad byl znovu opravován teprve v roce 1991. Bohužel byly tehdy použity nevhodné materiály (cement aj.) a hrad tím dnes velmi trpí. Spáry zdiva jsou rychle vymývány, kameny se rychle uvolňují a hrozí opětovné zřícení celých částí zrenovovaných zdí.\n\nV letech 2008–2010 se vychýlila nesprávně opravená (vodou nasáklá a betonovou směsí přespříliš zatěžkaná) bašta ve spodním pásu opevnění. Dne 10. dubna 2013 tato bašta i s částí sousedních zdí spadla a suť zatarasila v mnohametrovém pásmu přístup k hradu ve směru od řeky.\n\nOstroh byl původně – až do první čtvrtiny 20. století (jak dosvědčují historické fotografie) – odlesněný. Dnes je však porostlý lesem, který znemožňuje vyniknutí zřícenin a omezuje výhled z hradu.\n\nHradní areál bez příkopů je dlouhý zhruba 100 metrů a široký je maximálně 30–40 metrů. Ostroh, obtékaný řekou Mží a na jihovýchodě Plešnickým potokem, je orientován ve směru severozápad–jihovýchod.\n\nDo dnešní doby se dochovaly nevelké zbytky první brány na jihovýchodním předhradí, zbytky třetí brány, velké části hradeb a zdí vlastního hradního jádra (kromě strážní věže při vstupu, která stála na samostatné jihozápadní skalce) a částečně i věžovitý palác v zadní severozápadní části hradu. Z přilehlého malého paláce v nádvoří zbyly v podstatě jen základy. Částečně jsou též zachovány delší úseky parkánové hradby (především na východní straně). V dubnu 2013 však byla tato část opevnění postižena zřícením zdiva a je vážně poškozena. Na jihovýchodní straně ostrohu se dochoval šíjový příkop před někdejší první bránou, přes který původně vedl dřevěný most. Příkop je vylámaný ve skále a tvoří zajímavou soutěsku, kterou do hradního areálu přichází cesta z Plešnice.\n\nO hrad se po léta staralo Občanské sdružení Excalibur. V roce 2010 byl Buben státem za symbolickou částku převeden na obec Plešnice, která o něj nyní oficiálně pečuje. Z Plešnic na hrad vede pohodlná a modře značená lesní cesta. Některé mapy a informační materiály stále chybně uvádějí červenou turistickou značku. Cesta je dlouhá asi 2 km a vede podél potoka. Klidnou chůzí trvá 15–20 minut. Zdejší most přes Mži byl stržen v roce 2011 povodní.\n\n\n\n"}
{"id": "452340", "url": "https://cs.wikipedia.org/wiki?curid=452340", "title": "Lesopark", "text": "Lesopark\n\nLesopark (neboli \"lesní park\" či \"park v lese\") je obvykle příměstský les, který v sobě kombinuje prvky původního lesa a běžného městského parku.\n\nNa rozdíl od běžného lesa je zde potlačena jeho původní funkce produkce dřevní hmoty ve prospěch nové základní funkce, kterou je zde především oddech, odpočinek, relaxace, rekreace, zábava a sportovní aktivity obyvatelstva, nezanedbatelná je zde i jeho funkce okrasná, estetická a krajinotvorná. Z těchto důvodů lesoparky obvykle bývají zřizovány zejména na okrajích velkých měst respektive v okolí velkých lidských sídlišť, v okolí lázeňských měst nebo v okolí hojně navštěvovaných rekreačních středisek. Lesoparkovou úpravu mohou mít i některé zoologické zahrady (např. ZOO Brno nebo ZOO Ostrava), muzea v přírodě apod.\n\nPůvodní les zde bývá obohacen zejména o hustší síť upravených lesních cest, které mohou být doplněny lavičkami, altány, vodními plochami (jezírky, rybníčky, fontánami), plastikami, studánkami, veřejnými zahrádkami, dětskými hřišti, prostory vhodnými pro výcvik psů, drobnými zařízeními pro rekreační a kondiční sportování v přírodě a dalším vhodným občanským vybavením známým z běžných parků. Svým pojetím má velmi blízko k anglickému parku.\n\nV ideálním případě běžný městský park na okraji města postupně přechází v lesopark, dále od města pak lesopark přechází v normální les.\n\n"}
{"id": "452342", "url": "https://cs.wikipedia.org/wiki?curid=452342", "title": "Šišiga", "text": "Šišiga\n\nŠišiga ( , jinak též \"lešenka\", ) je lesní divoženka ve slovanské mytologii, zejména ruské. Je popisována jako bílá, nahá a rozcuchaná žena, která svou nahotou obtěžuje a děsí lidi a opilcům nosí smůlu.\n\nStejná bytost je důležitá v mytologii lidí z Komi, žije v řece Kamě a občas se vynořuje a vylézá na břeh, aby si rozčesala vlasy. Každý, kdo ji spatří, brzy utone nebo zemře. \n\nPodobnou postavu lze nalézt i v řecké mytologii (Artemis a její oběť Aktaión).\n\n\n"}
{"id": "452351", "url": "https://cs.wikipedia.org/wiki?curid=452351", "title": "Terén", "text": "Terén\n\nTerén je část zemského povrchu (pevniny) tvořená terénním reliéfem, pokrytým objekty, jako např. porostem, vodstvem, komunikacemi, stavbami a technickými zařízeními. Je to tedy libovolná část zemského povrchu se všemi jeho nerovnostmi, vytvořená přírodními silami nebo uměle, se všemi objekty a jevy, které se na zemském povrchu nacházejí.\n\nZákladem terénu je \"terénní reliéf\", charakterizující horizontální i vertikální členitost zemského povrchu. Druhou částí terénu jsou \"terénní předměty\", ke kterým se řadí všechny objekty přirozeného i umělého původu, vyskytující se na reliéfu.\n\nPodle členitosti terénního reliéfu a výskytu terénních předmětů lze na zemském povrchu rozlišovat různé druhy terénu.\n\n\n"}
{"id": "452356", "url": "https://cs.wikipedia.org/wiki?curid=452356", "title": "Megasbor", "text": "Megasbor\n\nMegasbor (někdy také megacírkev nebo (hlavně pro stavbu) megakostel, anglicky ) je označení pro protestantský sbor nebo kostel, jehož bohoslužby navštěvuje nejméně 2000 návštěvníků týdně. Databáze Hartfordova institutu () uvádí, že ve Spojených státech amerických je více než 1300 takových protestantských sborů. Podle této databáze vykazuje asi 50 sborů návštěvnost 10 000 – 47 000 věřících týdně. Ačkoliv existuje také asi 3000 římskokatolických kostelů (farností), které navštěvuje týdně nejméně 2000 věřících, tyto nejsou považovány za součást tzv. hnutí megasborů (). Kromě počtu návštěvníků je totiž definujícím rysem také styl vedení bohoslužeb a celkový život a vnitřní dynamika sboru..\n\nObecně vzato jsou tato velká shromáždění typickým rysem určitého typu současného protestantského křesťanství, k jejich rozmachu došlo zejména v posledních dvaceti letech. Ačkoli jsou obvykle považovány za jev typický pro Spojené státy americké, je tento fenomén v současnosti rozšířen celosvětově – v roce 2007 se 5 z 10 největších protestantských megasborů nacházelo v Jižní Koreji (z nichž některé vykazují čtvrtmilionovou týdenní návštěvnost), megasbory jsou známy také z Brazílie a některých afrických států. Nacházejí se ve většině amerických států, většina z nich se ale nachází v jižanských státech Kalifornii, Texasu, Floridě a Georgii. Většina megasborů inklinuje k evangelikalismu nebo letničnímu křesťanství; tyto sbory bývají často částečně nezávislé na svých domovských denominacích.\n\nKritika megasborů spočívá jednak v tom, že údajně odlákávají členy menších shromáždění, kritizována je také jejich masovost a strategie (jako je průzkum trhu a využívání sekulárních obchodních modelů, např. od řetězce Wal-Mart), pro kterou jsou někdy označovány jako \"McChurch\" (česky doslova \"McSbor\" nebo \"McKostel\", podle řetězce rychlého občerstvení McDonald's).\n<br> Server Křesťan Dnes přinesl dne 22. srpna 2018 zprávu \"The Christian Post\". Zde uvádí baptistický teolog Roger B. Olson, že projekt megsborů selhává. Upozorňuje na nebezpečí ovzduší slávy známých pastorů, dále zmiňuje například finanční problémy a dále přehnaného autoritářství, ze sexuálních afér, obtěžování nebo hereze, jakkoli přiznává, že někteří pastoři svou roli ustáli se ctí.\n\n"}
{"id": "452363", "url": "https://cs.wikipedia.org/wiki?curid=452363", "title": "Jan Strakoš", "text": "Jan Strakoš\n\nJan Strakoš (1. června 1899 Fryčovice – 13. dubna 1966 Sion) byl český literární kritik, historik, teoretik, překladatel, redaktor časopisu \"Poesie\", duchovní pedagog. Patřil mezi katolicky orientované literární kritiky. Byl autorem mnoha článků, esejí a kritik, které uveřejňoval mj. v časopisech \"Akord\", \"Rozmach\", \"Řád\" a \"Tvar\" a přispíval i jako komentátor do \"Lidové demokracie.\"\n\n\n"}
{"id": "452364", "url": "https://cs.wikipedia.org/wiki?curid=452364", "title": "Kostroma (řeka)", "text": "Kostroma (řeka)\n\nKostroma ( ) je řeka v Kostromské a částečně na její hranici s Jaroslavskou oblastí v Rusku. Je dlouhá 354 km. Povodí řeky je 16 000 km².\n\nPramení na Galičské vysočině. Teče bažinatou nížinou, přičemž vytváří velké zákruty. Po vybudování Gorkovské přehrady (na Volze) zůstal dolní tok řeky pod její hladinou a vytvořil rozsáhlý Kostromský záliv. Řeka je levým přítokem Volhy. Z důvodu ochrany zemědělské půdy před záplavami byly podél břehů na dolním toku postaveny hráze.\n\nZdrojem vody jsou převážně sněhové srážky. Průměrný průtok vody ve vzdálenosti 124 km od ústí u města Buj činí 71 m³/s a maximální dosahuje 1620 m³/s. Zamrzá v listopadu a rozmrzá v dubnu až na začátku května.\n\nŘeka je splavná. Vodní doprava je možná do města Buj. Na řece leží město Soligalič.\n"}
{"id": "452367", "url": "https://cs.wikipedia.org/wiki?curid=452367", "title": "Rhabdodontidae", "text": "Rhabdodontidae\n\nRhabdodontidae byla čeleď menších býložravých ptakopánvých dinosaurů, žijících v období svrchní křídy (před 80 až 66 mil. let) na území Evropy (dnešní Španělsko, Francie, Rumunsko a možná také Rakousko). Byli podobní obecně menším hypsilofodontidům. Dnes do této čeledi řadíme čtyři rody: \"Matheronodon\", \"Rhabdodon\", \"Zalmoxes\" a zřejmě sem patří také \"Mochlodon\". Čeleď poprvé oficiálně stanovil paleontolog David B. Weishampel v roce 2003.\n\n"}
{"id": "452368", "url": "https://cs.wikipedia.org/wiki?curid=452368", "title": "Atom (rozcestník)", "text": "Atom (rozcestník)\n\nAtom může znamenat:\n\n"}
{"id": "452370", "url": "https://cs.wikipedia.org/wiki?curid=452370", "title": "Alexandre Mercereau", "text": "Alexandre Mercereau\n\nAlexandre Mercereau de la Chaume (22. října 1884, Paříž – 1945) byl francouzský symbolistický básník a spisovatel.\n\nV roce 1906 reagoval na výzvu skupiny ruských symbolistických a secesních umělců v Moskvě s názvem \"Голубая роза\" (Modrá růže) a pro jejich časopis \"Золотое руно\" (La Toison d'or, Zlaté rouno) působil jako francouzský dopisovatel.\n\nNa podzim 1906 založili spisovatel Georges Duhamel a básník Charles Vildrac uměleckou komunu v Abbaye de Créteil. V té době pobýval Mercereau v Rusku. Ve své korespondenci s přáteli podporoval uskutečnění této myšlenky. Po svém návratu v roce 1907 se spolu se svou ruskou manželkou připojili ke komuně. Okouzlen modernismem zakládal různé literární revue. Komuna se ale – především díky finančním problémům – v roce 1908 rozpadla.\n\nMercereau v roce 1911 přerušil kontakty s Duhamelemm a Vildracem a napsal pamflet \"L'Abbaye et le bolchevisme culturel\" (Opatství a kulturní bolševismus), kde se staví k této své zkušenosti velmi kriticky.\n\nV roce 1911 se seznámil se španělským sochařem Julio Gonzálezem a stal se jeho spolupracovníkem.\n\nMěl řadu přátel mezi českými výtvarníky a spisovateli. Patřili mezi ně například Josef a Karel Čapkové nebo František Kupka.\n\nAlexandre Mercereau zasáhl i do rozkolu Skupiny výtvarných umělců, kdy došlo k ostré diskuzi mezi skupinou zastánců ortodoxního kubismu, kterou reprezentovali Emil Filla a Vincenc Kramář a skupinou kolem Josefa Čapka.\n\nMercereau sestavil výstavu s názvem \"Moderní umění\", kterou pořádal v Praze Spolek výtvarných umělců Mánes v roce 1914 jako svou 45. výstavu. Byli zde zastoupeni malíři a sochaři Alexander Archipenko, Constantin Brâncuşi, Robert Delaunay, Marcel Duchamp, Raoul Dufy, Othon Friesz, Albert Gleizes, Roger de La Fresnaye, Louis Marcoussis, Jean Marchand, Jean Metzinger, Piet Mondrian, Diego Rivera, Jacques Villon. Dále se zúčastnili čeští zástupci – odpadlíci ze Skupiny: Josef Čapek, Vlastislav Hofman, Josef Chochol, Václav Špála a hosté: Otakar Kubín a Bohumil Kubišta.\n\nSouběžně probíhala v Obecním domě VI. výstava Skupiny výtvarných umělců, kterou uspořádali Emil Filla a Vincenc Kramář ve spolupráci s Danielem Henry Kahnweilerem. Zde vystavovali Georges Braque, André Derain, Edvard Munch, Max Pechstein a Pablo Picasso. Spolu s nimi vystavovali členové Skupiny: Emil Filla, Josef Gočár, Otto Gutfreund, Pavel Janák, Zdeněk Kratochvíl, Otakar Nejedlý a Antonín Procházka.\n\nVedle toho, že se zastánci obou skupin ostře napadali v tisku, došlo i k takovým událostem, že galerista Daniel-Henry Kahnweiler, který se přátelil s Vincencem Kramářem, odmítl Alexandru Mercereauovi zapůjčit obrazy na jeho výstavu.\n\nSvá raná díla vydával pod pseudonymem Eshmer-Valdor.\n\nVedle svého spisovatelského díla se věnoval organizování malířských výstav.\n\n\n\n\n"}
{"id": "452372", "url": "https://cs.wikipedia.org/wiki?curid=452372", "title": "Výplňková pletenina", "text": "Výplňková pletenina\n\nVýplňková pletenina (angl.: \"laid-in knit\", něm.:\" Futtertrikot\") je trikotová pletenina, na rubní straně vyztužená výplňkovou nití. Výplňková nit netvoří očka a k základní pletenině se přichycuje jen místy. \n\nZákladní zátažná pletenina je v jednolícní hladké, chytové nebo oboulícní vazbě s výplňkem z chytových a \"podložených\" kliček. Chytové kličky se zaplétají do základní vazby, zatímco podložené kličky leží volně v podélném směru.\n\nVpletením výplňku se snižuje tažnost pleteniny, zvyšují izolační schopnosti a možnosti vzorování. Na rubní straně se pletenina často počesává.\n\nPoužití: trička, sportovní oděvy, tepláky a dětské oblečení \n\nOboulícní, méně častá vazba se používá např. s pružným útkem z elastického materiálu při výrobě lemů u ponožek. Na rozdíl od jednolícní vazby je zde výplňková nit uzavřena ve vnitřku pleteniny. \n\nSeskupením podložených nití se dá ve vazbě tvořit vzorovaný výplněk \n\nK výplňku se přidává krycí nit tvořící očka, kterými se zamezuje prosvítání výplňkové niti na lícní straně pleteniny. \n\nDvojitý výplněk je zátažná pletenina se dvěma výplňkovými nitěmi v jednom řádku. Je to těžké, málo elastické zboží s vysokou spotřebou materiálu. Používá se např. na zimní spodní prádlo.\n\nPletenina obsahuje dodatečnou řadu nití v útkovém kladení. Výplňkové niti leží na lícní nebo rubní straně, která se případně počesává. \nZ vazeb jsou známé např. výplňkové šarmé nebo filetový atlas\nPleteniny váží zpravidla víc než 320 g/m², jsou poměrně objemné a málo elastické. Používají se hlavně na sportovní oděvy, pro které se základní pletenina a výplňková nit zhotovují z rozdílných materiálů a tak je umožněno zlepšené odvádění potu. (Např. základ z chemických vláken a výplňková nit na vnějšku textilie z bavlněné příze, na povrchu většinou počesané). \n\n\n"}
{"id": "452375", "url": "https://cs.wikipedia.org/wiki?curid=452375", "title": "Zanabazar", "text": "Zanabazar\n\nZanabazar (podle stejnojmenného zakladatele tibetského buddhismu Dzanabadzara) byl rod drobného masožravého dinosaura (teropoda) z čeledi Troodontidae, který žil asi před 70 miliony let na území dnešního Mongolska.\n\nFosilie tohoto svrchnokřídového dinosaura byly objeveny v proslulém souvrství Nemegt a již v roce 1974 popsány Rinčegínem Barsboldem jako \"Saurornithoides junior\". V roce 2009 však paleontolog Mark Norell tento druh překlasifikoval jako samostatný rod a určil pro něj název \"Zanabazar\". Tento troodontid je relativně velkým příslušníkem své čeledi a s výjimkou troodona je větší než všichni ostatní zástupci (lebka měří na délku 272 mm). Podle Gregoryho Paula měřil tento dinosaurus na délku asi 2,3 metru a vážil zhruba 25 kilogramů. Paleontolog Thomas Holtz odhaduje jeho délku přibližně na rovné 2 metry.\n\n"}
{"id": "452379", "url": "https://cs.wikipedia.org/wiki?curid=452379", "title": "Nadčlověk", "text": "Nadčlověk\n\nNadčlověk ( ) je ústřední pojem vrcholného období filosofie Friedricha Nietzscheho, zejména v knize Tak pravil Zarathustra. \n\nNietzsche vychází z evoluční teorie (evolucionismus) a předpokládá, že tak jako člověk vývojem „překonal“ své předchůdce, je třeba, aby i on sám byl překonán. Na rozdíl od předchozího spontánního vývoje k člověku se to však neobejde bez jeho aktivní účasti. Nietzsche proto vybízí své současníky, aby si jako cíl stanovili „překonání člověka“, aby se stali „mostem k nadčlověku“.\n\nNietzschův Zarathuštra tvrdí, že „člověk je cosi, co má býti překonáno“ a ptá se: „Co jste vykonali, aby byl překonán?“\n\nO přesném významu a interpretaci pojmu nadčlověk i o tom, jaký význam mu sám Nietzsche přisuzoval, se mezi odborníky stále diskutuje. \n\nPodobný pojem „nadčlověka“ (řec. \"hyperanthrópos\") užil už v 1. století př. n. l. Dionýsios z Halikarnassu, ale už Lúkianos ho užívá ironicky, podobně jako později někteří němečtí teologové nebo Johann Wolfgang Goethe. Pojem se vyskytuje také u Herdera nebo u indického filosofa Sri Aurobindo. Začátkem 20. století jej převzali němečtí nacionalisté a někteří teoretici nacismu o něj opírali teorii o „panské rase“; Nietzsche sám však byl odpůrcem rasismu i nacionalismu (), i když ne zcela důsledným.\nZ hlediska současného pohledu na evoluci překvapuje, že Nietzsche neviděl, jak evoluce lidstva probíhá zejména v oblasti kulturní a společenské, takže ji chápal pouze jako individuální a myšlenkovou.\n\n\n\n"}
{"id": "452386", "url": "https://cs.wikipedia.org/wiki?curid=452386", "title": "Methyloranž", "text": "Methyloranž\n\nMethyloranž (4′-(dimethylamino)azobenzen-4-sulfonová kyselina) je azobarvivo často používané jako pH indikátor při titracích.\n\nMethyloranž je díky jasné změně barvy často voleným indikátorem pro titrace. Protože mění barvu při pH v oblasti středních kyselin, používá se obvykle pro titraci kyselin. Na rozdíl od univerzálních indikátorů nemá methyloranž celé spektrum změny barvy, nýbrž dochází k ostřejší změně.\n\nKdyž se roztok stává méně kyselý, methyloranž mění svou barvu z červené na oranžovou a následně na žlutou; s rostoucí kyselostí je změna opačná. Je třeba poznamenat, že k celé této změně dochází v kyselém prostředí.\n\n\n\n"}
{"id": "452390", "url": "https://cs.wikipedia.org/wiki?curid=452390", "title": "Timothy Kopra", "text": "Timothy Kopra\n\nTimothy Lennart Kopra (* 9. dubna 1963 Austin, Texas, USA) je bývalý vojenským letcem, od července 2000 je americkým astronautem, členem oddílu astronautů NASA. V červenci 2009 se poprvé dostal do vesmíru na dvouměsíční let na Mezinárodní vesmírnou stanici (ISS) jako člen Expedice 20, od prosince 2015 do června 2016 pracoval na ISS podruhé, tentokrát jako člen Expedice 46 a 47. \n\nTimothy Kopra pochází z texaského města Austin. Roku 1985 Barratt získal titul bakaláře na Vojenské akademii ve West Pointu. Od srpna 1986 sloužil v letectvu Armády Spojených států. Roku 1995 získal magisterský titul na Georgijském technologickém institutu v oboru letecké a kosmické strojírenství. Poté byl zkušebním letcem v armádním zkušebním středisku (\"\"). Do roku 2000 dosáhl hodnosti majora.\n\nV červenci 2000 byl vybrán mezi astronauty NASA. Absolvoval všeobecnou kosmickou přípravu a získal kvalifikaci letový specialista. V únoru 2007 byl jmenován náhradníkem Garretta Reismana z Expedice 16, odstartovavšího v březnu 2008 a Gregory Chamitoffa, odstartovavšího v květnu 2008. Současně se od léta 2007 připravoval na funkci palubního inženýra Expedice 20, se startem v červnu 2009 (let STS-127) a přistáním v srpnu 2009 (let STS-128).\n\nDo vesmíru Kopra odstartoval v raketoplánu Endeavour po několikatýdenních odkladech 15. července 2009, o dva dny později se raketoplán spojil se stanicí ISS. V posádce stanice vystřídal japonského astronauta Kóiči Wakatu. Po necelých dvou měsících raketoplán Discovery přivezl Koprovu nástupkyni Nicole Stottovou, Kopra se v Discovery vrátil na Zem, ve vesmíru při prvním letu strávil 58 dní, 2 hodiny a 50 minut a absolvoval jeden výstup do vesmíru.\n\nTimothy Kopra byl nominován jako specialista mise do posádky raketoplánu Discovery na misi STS-133, jejíž start byl naplánován na 16. září 2010. Start STS byl několikrát odložen, nicméně Kopra byl po úrazu způsobeném pádem z kola z posádky vyřazen.\n\nOd ledna 2014 se připravoval na druhý dlouhodobý pobyt na ISS jako člen Expedice 46/47 společně s Timothym Peake a Sergejem Zaljotinem (později nahrazeným Jurijem Malenčenkem). K ISS vzlétli v polovině prosince 2015 v Sojuzu TMA-19M. Na ISS trojice zůstala do 18. června 2016, kdy ve stejném Sojuzu přistáli v kazašské stepi. Jejich let trval 185 dní, 22 hodin, 11 minut a 30 sekund, Kopra během něj dvakrát vystoupil do na povrch stanice. Včetně výstupu při prvním letu strávil v otevřeném vesmíru 13 hodin a 31 minut.\n\nTimothy Kopra je ženatý, má dvě děti.\n\n"}
{"id": "452393", "url": "https://cs.wikipedia.org/wiki?curid=452393", "title": "Chauncey Delos Beadle", "text": "Chauncey Delos Beadle\n\nChauncey Delos Beadle (5. srpna 1866 St. Catharines – 1950 Asheville, Severní Karolína) byl kanadský botanik a zahradnický odborník aktivní na jihu USA.\n\nStudoval zahradnictví na Ontario Agricultural College (1884) a Cornell University (1889). Roku 1890 jej zahradní architekt Frederick Law Olmsted najal, aby dočasně dohlížel na školku v Biltmore Estate v Asheville. Na Olmsteda udělaly dojem Beadleho encyklopedické znalosti. Beadle pracoval v Biltmore po více než šedesát let, až do své smrti. Nejznámější je jeho práce s azalkami, popsal několik druhů a variet v Apalačském regionu. Roku 1940 Beadle daroval svou sbírku 30000 rostlin Biltmore Estates.\n\nBeadle psal vědecké studie popisující nové druhy a variety severoamerických rostlin. Mezi jeho spolupracovníky v Biltmore patřili Charles Lawrence Boynton a Frank Ellis Boynton. Napsal také úvod pro knihu Alece Lounsberryové \"Southern Wildflowers and Trees\".\n"}
{"id": "452395", "url": "https://cs.wikipedia.org/wiki?curid=452395", "title": "Antropogenní jezero", "text": "Antropogenní jezero\n\nAntropogenní jezero (také nazývané umělé jezero) je druh jezera, které vzniklo působením člověka. Na rozdíl od umělých vodních nádrží (např. přehradní nádrže, rybníky) nelze antropogenní jezera jednoduchým způsobem vypustit. Využívány jsou především k rybářství či rekreaci. Jsou to:\n\n\nPokud byla jezera vybudována v rámci rekultivace krajiny, jsou označovaná jako rekultivační jezera.\n"}
{"id": "452403", "url": "https://cs.wikipedia.org/wiki?curid=452403", "title": "The KLF", "text": "The KLF\n\nThe KLF (známá také jako The Justified Ancients of Mu Mu nebo The Timelords) byla jedna z nejvýznamnějších hudebních seskupení žánru acid house ve Velké Británii. Zkratka KLF měla znamenat Kings of Low Frequency, Králové nízké frekvence, někdy také Kopyright Liberation Front. Vrchol slávy zažili na přelomu osmdesátých a devadesátých let dvacátého století.\n\nČlenové skupiny Bill Drummond (alias King Boy D) a Jimmy Cauty (alias Rockman Rock) se dali dohromady v roce 1987. Pod jménem The Justified Ancients of Mu Mu vydávali skladby plné samplů, inspirované hiphopovými postupy. Pod jménem The Timelords vyšel hit \"Doctorin‘ the Tardis\", který se dostal na první příčku britské hitparády (což se stalo námětem knihy \"Manuál - jak se dostat na vrchol hitparády\").\n\nJako The KLF se Drummond s Cautym proslavili nejvíce. Dali vzniknout stylu nazývanému „stadionový house“ (stadium house) – taneční hudba využívající zvuky aplaudujícího davu, produkovaná pomocí postupů známých z pop-rockových skladeb. Vznikla tak následující trilogie singlů, které se staly mezinárodními hity: \"3 AM Eternal\", \"Last Train to Trancentral\" a \"What Time Is Love?\". Jsou také vnímáni jako hudebníci, kteří povýšili samplování cizích skladeb na legitimní součást hudební tvorby.\n\nThe KLF byli také průkopníky hudebního stylu chill-out, když vydali album nazvané \"Chill Out\" (termín se vžil jako název odpočinkové, relaxační odnože elektronické taneční hudby).\n\nV srpnu 1994 na skotském ostrově Jura spálili Drummond s Cautym milion liber v bankovkách.\n"}
{"id": "452406", "url": "https://cs.wikipedia.org/wiki?curid=452406", "title": "Malarguesaurus", "text": "Malarguesaurus\n\nMalarguesaurus (\"ještěr z argentinské oblasti Malargue\") byl rod titanosaurního sauropodního dinosaura, žijícího v období svrchní křídy (stupně turon a koniak, asi před 94 až 86 miliony let) na území provincie Mendoza v dnešní Argentině. Byly objeveny ocasní obratle, ševrony (kosti na spodní straně ocasu), žebra a kosti končetin. Typový druh \"M. florenciae\" popsal paleontolog Gonzáles Riga a jeho kolegové v roce 2008. \n\nŠlo o mohutného čtyřnohého býložravce s dlouhým krkem a ocasem. Přesnější rozměry tohoto sauropoda zatím neznáme. Příbuznými rody jsou například \"Ligabuesaurus\" a \"Phuwiangosaurus\". Byl to však robustní sauropod, který mohl dosahovat hmotnosti zhruba kolem 15 000 kilogramů.\n\n\n"}
{"id": "452407", "url": "https://cs.wikipedia.org/wiki?curid=452407", "title": "Edward Givens", "text": "Edward Givens\n\nEdward Galen Givens (5. leden 1930 Quanah, stát Texas, USA – 6. červen 1967 Houston, Texas) - byl americký vojenský letec, který zahynul při automobilové nehodě. Absolvoval přípravu amerických astronautů, do vesmíru však neletěl.\n\nTitul inženýra získal v roce 1952 na akademii amerického vojenského námořnictva (US Naval Academy). V roce 1954 sloužil v Japonsku. Pilotní školu zkušebních letců (USAF Aerospace Research Pilot School ) absolvoval v roce 1963. Létal mj. na Edwadsově letecké základně. Měl nalétáno 2500 hodin. V letech 1966-1967 absolvoval výcvik astronautů a byl zařazen do jejich týmu. Na počátku léta 1967 zahynul poblíž Houstonu při automobilové nehodě. V té době měl hodnost majora letectva a bylo mu 37 let. Byl ženatý a měl tři děti.\n\n"}
{"id": "452408", "url": "https://cs.wikipedia.org/wiki?curid=452408", "title": "City", "text": "City\n\nCity může být:\n\n\n\n"}
{"id": "452414", "url": "https://cs.wikipedia.org/wiki?curid=452414", "title": "Abbaye de Créteil", "text": "Abbaye de Créteil\n\nAbbaye de Créteil (Opatství v Créteil) byla umělecká komuna, založená na podzim 1906 spisovatelem Georgesem Duhamelem a básníkem Charlesem Vildracem. Komuna zanikla 28. ledna 1908, především z finančních důvodů.\n\nInspirováni \"Opatstvím v Thélème\" (Abbaye de Thélème) z knihy Françoise Rabelaise: \"Gargantua\" (Gargantua a Pantagruel) se spisovatel Georges Duhamel a básník Charles Vildrac usadili v ulici Rue du Moulin v Créteil v domě obklopeném zahradou na břehu řeky Marny. Měli v úmyslu zde založit centrum svobody a přátelství, vhodné pro uměleckou tvorbu a vzdálené zvyklostem a konvencím doby, ve které žili. Nazvali ji \"L'abbaye - groupe fraternel d'artistes\" (Opatství – bratrská skupina umělců)\n\nPrvní skupinu kolem zakladatelů tvořili spisovatelé René Arcos, Henri-Martin Barzun a Alexandre Mercereau a malíř Albert Gleizes. Finanční prostředky poskytl Henri-Martin Barzun. Konkrétním cílem skupiny bylo vytvořit vydavatelství, které by zajistilo příjmy pro provoz komuny. Tiskárnu poskytl přítel Alberta Gleizese, tiskař Lucien Linard. Celkem bylo na Opatství vydáno asi dvacet knih. Činnost komuny od roku 1907 do ledna 1908 přišli obohatit: básník Pierre Jean Jouve, hudebník Albert Doyen, návrhář Berthold Mahn, malíři Henri Doucet a Jacques d'Otémar, Léon Balzagette, který přeložil do francouzštiny \"Stébla trávy\" od Walta Whitmana. S komunou sympatizovali i spisovatel Jules Romains, zakladatel unanimismu, Alfred Jarry a spisovatel Jean-Richard Bloch z časopisu \"La Nouvelle Revue française\".\n\nKratší dobu zde strávili i spisovatelé Georges Chennevière, Luc Durtain, návrhář a grafik belgického původu Frans Masereel a spisovatel Robert de Montesquiou, který vydal v Opatství některé své knihy.\n\nPřes veškerou snahu se komuna dostala do finančních potíží a 28. ledna 1908 byla po patnácti měsících existence ukončena. Vydavatelství ještě nějaký čas přežívalo. Členové komuny se později scházeli každý měsíc na společných večeřích.\n\n\n\n\n"}
{"id": "452417", "url": "https://cs.wikipedia.org/wiki?curid=452417", "title": "Chagasova choroba", "text": "Chagasova choroba\n\nChagasova choroba (: \"doença de Chagas\", : \"enfermedad de Chagas-Mazza,\" či \"mal de Chagas\"), známá též jako Americká trypanosomóza, je tropické parazitární onemocnění způsobené prvokem \"Trypanosoma cruzi\", které je přenášené pokousáním dravých krev-sajících ploštic. Infikovaná ploštice přenese infekci pouze v případě, že během kousnutí vyloučí i infikované výkaly. K přenosu však nemusí dojít pouze pokousáním plošticí. Nemoc může být přenesena krví i z člověka na člověka (například při transfuzi, transplantaci orgánů či během těhotenství může infikovaná matka nakazit své nenarozené dítě). Inkubační doba je jeden až čtyři týdny (v případě nakažení transfuzí krve se může inkubační doba prodloužit až na 6 týdnů). Nemoc zasahuje zejména srdce, střeva a mozek. Léčba účinkuje jen v počáteční fázi onemocnění a očkování proti nemoci neexistuje.\n\nNemoc byla poprvé popsána v roce 1900 brazilským lékařem Charlesem Chagasem.\n\nPrůběh nemoci se dělí na akutní a chronický. V polovině případů je symptomem infekce v blízkosti očí, někdy též zvětšení mízních uzlin a zduření v místě infekce. Po dvou až čtyřech týdnech nastupuje akutní fáze, ve které je organismus zaplaven parazity. Při ní je symptomatická horečka, dušnost, bolesti břicha, zvětšení srdce či hromadění tekutin na tváři a na nohou. Po zhruba měsíci nastupuje latentní fáze, která může trvat i několik let, po nichž se však mohou objevit vážné chronické symptomy typické pro chronickou fázi. Mezi ně patří zejména onemocnění srdce, dále pak malformace na střevním traktu (dochází k odumírání gangliových buněk, což způsobuje poruchy peristaltiky). Pokud je chronické onemocnění neléčeno, následky jsou často fatální.\n\nNemoc se vyskytuje pouze v Americe, zejména v chudých vesnických oblastech Mexika a střední a jižní Ameriky; velmi vzácně se může vyskytnout i na jihu Spojených států. Hmyz, který nemoc šíří, je znám pod mnoha místními názvy, jako například \"vinchuca\" v Argentině, Bolívii a Paraguayi, \"barbeiro\" v Brazílii a Kolumbii, \"chinche\" ve střední Americe či \"chipo, chupança, chinchorro\" nebo „líbající brouk“ (\"the kissing bug\"). Odhaduje se, že v Mexiku, střední a jižní Americe trpí Chagasovou chorobou 8 až 11 milionů lidí, z nichž většina neví o tom, že je infikovaná (WHO uvádí počet 12 milionů).\n\nTato nemoc si vyžádá každoročně – jenom v Latinské Americe – až 50 000 obětí.\n\nPrávě s touto nemocí je velmi často spojováno úmrtí Charlese Darwina.\n\n"}
{"id": "452419", "url": "https://cs.wikipedia.org/wiki?curid=452419", "title": "Tessa Korberová", "text": "Tessa Korberová\n\nTessa Korberová (* 23. června 1966, Grünstadt, vl. jménem Tessy Jeannette Korber-Willett) je německá spisovatelka a autorka bestsellerů.\n\nStudovala germanistiku, historii a komunikační vědy na Friedrich-Alexander-Universität Erlangen-Nürnberg a promovala summa cum laude prací \"„Technikerlebnis und Technik als Motiv in der Literatur der frühen Moderne“\" (zhruba \"Vnímání techniky a technika jako motiv literatury rané moderny\"). Pracovala v knižním obchodě, v městském muzeu, jako průvodkyně, pomocná vědecká síla a reklamní textařka. Potom jí úspěch prvotiny \"Královna karavan\" umožnil zůstat ve svobodném povolání.\nRovněž je autorkou detektivních románů s komisařkou \"Jeannette Dürerovou\", jejichž děj se odehrává většinou v trojúhelníku měst Norimberk-Fürth-Erlangen.\n\nHistorické romány\n\npod pseudonymem Franka Villette:\n\npod pseudonymem Charlotte Winter:\n\npod pseudonymem Sophia Palmer:\n\nDetektivní romány\n\n"}
{"id": "452424", "url": "https://cs.wikipedia.org/wiki?curid=452424", "title": "Magda Selingerová", "text": "Magda Selingerová\n\nMagda Selingerová (12. srpna 1942, Brno – 12. prosince 1985, Brno) byla československá sportovkyně – kuželkářka a reprezentantka, domovský oddíl TJ Moravská Slavia Brno, po sloučení s TJ Slovan Staré Brno. V oficiálních dokumentech měla uvedeno jméno Marie, v křestním listě Marie Magdalena Božena, ale v rodině a mezi přáteli byla Magda.\nKe kuželkářskému sportu ji přivedly dvě skutečností. Postavení kuželny TJ Moravská Slavia Brno a kamarádky, které se tomuto sportu věnovaly. Již brzy se v kuželkářském sportu stala přebornicí (přebory městské, okresní, krajské, republikové), její výkony ji přivedly až do reprezentace. Svých nejlepších výsledků dosahovala v soutěžích, kterých se zúčastňovala jako členka družstva, dařilo se jí i v jednotlivcích. Partnerkami v družstvu jí byly kuželkářky TJ Moravská Slavia Brno: Jana Böhmová, Marie Dokoupilová, Milada Dokoupilová, Anna Hunková, Anežka Ježková, Marie Prokešová z Třebíče, Libuše Prošková, Jaroslava Havelková, Marie Pulsová, Bronislava Seidlová, Dana Slabáková.\n\nMarie Selingerová byla zvolena i do předsednictva Čs. svazu kuželkářů.\n\nDo rozdělení Československa se hrála mistrovství ČSSR, ČSR a SSR.\n\n\n\nTrojutkání kuželkářů a kuželkářek Poznaně, Brna a Lipska\n\n\n\n"}
{"id": "452425", "url": "https://cs.wikipedia.org/wiki?curid=452425", "title": "Horace François Sébastiani", "text": "Horace François Sébastiani\n\nHorace-François-Bastien,hrabě Sébastiani de la Porta (17. listopadu 1772, Porta u Bastie, Korsika – 20. července 1851, Paříž) byl francouzský generál a politik, maršál Francie.\n\nSebastiani byl synem krejčího Joseph-Marie Sebastianiho a jeho manželky (Pietra Francesca Alterice roz. Franceschi). Rodina byla vzdáleně příbuzná s Bonapartovými. Mladý Horace vyrůstal u svého strýce Louise Sebastianiho, který byl katolickým duchovním a roku 1802 se stal biskupem v Ajacciu (roku 1810 pak i baronem císařství). Strýc svého synovce připravoval k duchovní kariéře. Válka korsických klanů a nakonec revoluce tyto plány zhatila a Sebastianiové (stejně jako Bonapartové) museli opustit Korsiku. Horace vstoupil roku 1792 do armády. Jeho pluk pak roku 1793 byl posádkou na Korsice (poručík) a roku 1794 přešel k Alpské armádě, kde se v hodnosti kapitána stal pobočníkem generála Raphaela Casabiacy. S Alpskou armádou prožil i první Bonapartovo italské tažení a byl v bitvě u Dega zraněn (14. dubna 1796). Vyznamenal se dále v bitvě u Arcole (16.-17. listopadu 1796). I po skončení italského tažení zůstal v Itálii a sloužil pod generálem Moreauem. Po bitvě u Verony (26. března 1799) byl povýšen do hodnosti plukovníka.\n\nNapoleonův převrat 18. brumaire (9. listopadu 1799) jej zastihl posádkou v Paříži a Sebastiani bezvýhradně Bonaparta podpořil, když asistoval s celým 9. plukem dragounů při násilné evakuaci poslanců ze Saint-Cloud. Bojoval u Marenga (14. června 1800) a poté spolu s Marmontem podepsali příměří v Trevisu. Uzavření Amienského míru (25. března 1802) odstartovalo jeho kariéru diplomatickou. Opustil armádu a byl pověřen (16. září 1802) vedením významné mise na Blízký východ, sledující dodržování podmínek Amienského míru. Navštívil Tripolis, Káhiru, Alexandrii, Saint Jean d'Acre (dnešní Akko) a Konstantinopol, (Istanbul). Během tohoto poselství osvědčil rozvážnost a jako diplomat se plně osvědčil. Po návratu opět vstoupil do armády 29. srpna 1803 a byl v hodnosti brigádního generála pověřen velením brigády dragounů v Boulogneském táboře. Během tažení roku 1805 se účastnil obkličovací akce u Ulmu (15. října 1805) dále pak boje u Hollabrunnu (16. listopadu 1805) a v bitvě u Slavkova (2. prosince 1805) byl těžce raněn. Za statečnost a výborné velitelské výsledky byl 21. prosince 1805 povýšen do hodnosti divizního generála. Po skončení tažení byl Sebastiani pověřen opět diplomatickým posláním a jmenován francouzským vyslancem v Turecku (2. května 1806). Zde Sebastiani slavil úspěchy. Navázal vřelé vztahy k předním osobnostem Osmanské říše a i přátelské vztahy k sultánovi Selimu III. Dojednal alianci s Tureckem dle pokynů Napoleona a následně Turecká říše vyhlásila válku Rusku (7. prosince 1806). Dále se mu dařilo v tomto místě strategických zájmů a střetů velmocí diplomaticky manévrovat ku prospěchu Francie. V den jmenování vyslancem (2. května 1806) se Sebastiani oženil. Jeho vyvolenou se stala Antoniette Jeanne Francoise Franquetot de Coigny (všeobecně známa jako Fanny), dcera vévody z Coigny a vnučka maršála de Coigny. Manželka doprovázela svého muže na jeho vyslanecké misi a 14. dubna 1807 porodila dceru Francoise Alterice Rosalba (řečenou též Fanny). Matka však během šestinedělí zemřela na horečku omladnic (8. května 1807). Po sesazení Selima III. skončil i Sebastiani ve funkci vyslance a 27. dubna 1808 opustil Istanbul. Vrátil se do armády a 22. srpna 1808 stal se velitelem 4. sboru s posláním okupace Španělska. Nejprve byl podřízen velení maršála Lefebvra, ale v lednu 1809 jej ve velitelské funkci sám nahradil. Během španělského tažení svedl Sebastiani několik bitev mj. vítěznou bitvu u Ciudad Real (27. března 1809), bitvu nerozhodnou u Talavery (27. a 28. července 1809) a výrazně vítěznou bitvu u Almonacid (11. srpna 1809), po které byl nobilisován s titulem hrabě císařství (31. prosince 1809). Podle některých autorů Sebastiani plundroval katolické kostely a značně poškodil palác Alhambra. Sebastiani byl odvolán do Francie císařským rozkazem (10. května 1811) v souvislosti s přípravou tažení do Ruska. Během ruské kampaně byl nejprve postaven do čela kyrysnické divize, ale později se stal velitelem polské jízdy (2. jezdecký sbor). S nimi prožil neúspěchy u Drisy (15. července 1812) a u Inkova (8. srpna 1812). Poté se účastnil bitev u Smolenska (16. a 17. srpna 1812), Borodina (7. září 1812), načež jako jeden z prvních vtáhl 14. září 1812 do Moskvy. Při ústupu tvořil jeho 2. sbor předvoj armády. Během následujícího roku v německém tažení se Sebastiani účastnil významných bitev (Lützen 2. května 1813, Bautzen 21. května 1813). V bitvě u Lipska (16.-19. října 1813) byl těžce raněn kopím na hrudníku, ale čelo své kavalerie neopustil. Pak v bitvě u Hannau (30. a 31. října 1813) měl významný podíl na vítězství a poté velel zadnímu voji armády při ústupu do Francie. Během francouzské kampaně pak velel 3 plukům císařské gardy a bojoval udatně u Reims - 13. a 14. března 1814, Arcis-sur-Aube 20. a 21. března 1814, Saint Dizier - 26. března 1814.\n\nPo první abdikaci Napoleona se Horace Sebastiani podřídil Bourbonům a stal se rytířem řádu Svatého Ludvíka. Během Stodenního císařství se opět přidal k Napoleonovi a byl pověřen obranou Paříže. Po bitvě u Waterloo (18. června 1815) byl jedním z 6 členů deputace, která odcestovala do hlavního stanu spojenců v Haguenau a tam dojednala mír. Jeho pokusy o zmírnění osudu Napoleona byly však zcela bezvýsledné. Po krátké době emigrace ve Velké Británii se vrátil zpět do Francie (1816), ale byl s polovičním platem postaven mimo službu. Od roku 1819 se účastnil opět politického života byv zvolen do Poslanecké komory a tam byl spolu s generálem Foyem mluvčím levice. V plném uplatnění schopností mu bránil vleklý konflikt s ultraroyalistou hrabětem Villelem v letech 1821–1828 ministerským předsedou.\n\nČervencovou revoluci roku 1830 generál Sebastiani přivítal a podpořil královskou kandidaturu Ludvíka Filipa. Byl jmenován nejprve ministrem námořnictva (11. srpna 1830 – 17. listopadu 1830), poté ministrem zahraničí Francie a ve funkci setrval 2 roky (17. října 1830 – 11. října 1832). Roku 1833 byl Sebastiani uveden do funkce vyslance v Neapoli a v letech 1835–1840 zastával vyslanecký post ve Velké Británii. Roku 1840 obdržel nejvyšší vojenskou hodnost maršála Francie a poté pozvolna se stahoval do soukromí. Konec jeho života byl poznamenán strašnou tragedií. Jeho jediná dcera Fanny vstoupila roku 1825 do manželství s Charlesem vévodou de Praslin a ten ji roku 1847 zavraždil. Maršál Sebastiani zemřel náhle během snídaně, když již předtím prodělal několik atak drobných iktů. Je pochován v kryptě pařížské Invalidovny a jeho jméno je vyryto na Vítězném oblouku v Paříži.\n"}
{"id": "452430", "url": "https://cs.wikipedia.org/wiki?curid=452430", "title": "Red Meat", "text": "Red Meat\n\nRed Meat je americký komiks typu strip. Vychází od roku 1989 a jeho tvůrcem je Max Cannon. Jedná se o nezávislý komiks, vycházející v přibližně 75 nezávislých týdeníchích a univerzitních časopisech po celých Spojených státech. Od roku 1996 je volně šiřitelný na internetu. V současné době je s autorovým svolením strip překládán do češtiny a slovenštiny.\n\nCharakteristickým znakem stripu je většinou naprostá absence jakéhokoli pohybu postav z políčka do políčka a prázdnota v pozadí. Ve stripu se vždy v horní části objevuje krátký text, který je v anglickém originále často aliterační. Pro strip Red Meat je typický výskyt postav s abnormálními povahovými vlastnostmi.\n\nPoprvé začal strip vycházet v roce 1989 v arizonských studentských novinách \"The Arizona Daily Wildcat\" na \"University of Arizona\". Později vycházel také v tusconském týdeníku \"Tucson Weekly\". Max Cannon je také tvůrcem internetového pořadu \"Shadow Rock\" na serveru \"comedycentral.com\", který je založený na stripu Red Meat.\n\nMnoho z postav vyskytujících se v tomto stripu jsou karikatury pocházející z 50. let.\n\n\n\nV českém překladu vyšly všechny tři knihy (Red Meat kniha první - červený obal, Red Meat kniha druhá - zelený obal a Red Meat kniha třetí - žlutý obal.\nCANNON, Max. Red Meat kniha třetí, své registry odtajňuje Max Cannon. Praha, originál New York : Plus, originál St. Martin's Griffin, 2010, originál 2005. 112 s.\n\n\n"}
{"id": "452441", "url": "https://cs.wikipedia.org/wiki?curid=452441", "title": "Boruta", "text": "Boruta\n\nBoruta je polský lesní démon, podobný českému hejkalovi a východoslovanskému lešijovi. Víra v něj se v lidové kultuře držela až do konce 19. století, Bohdan Baranowski cituje příběh podle kterého se s jeho pomocí podařilo carskému vojákovi dezertovat. Nejčastěji se objevuje v podobě myslivce či hajného. Je také nazýván \"borowy\", \"borowiec\", \"laskowy\", \"leśnik\", \"gajowy\" nebo \"leśny dziad\".\n\nJako \"diabeł Boruta\" či \"błotnik\" je označováno také také strašidlo žijící podle pověstí na Łęczyckém zámku.\n"}
{"id": "452442", "url": "https://cs.wikipedia.org/wiki?curid=452442", "title": "Fiktivní dokument", "text": "Fiktivní dokument\n\nFiktivní dokument je hraný film, který využívá prvky typické pro dokumentární film ve snaze přesvědčit diváka, že se jedná o realitu, nikoli fiktivní (hraný) příběh.\n\nPříklady:\n\nNapříklad u filmu Cannibal Holocaust bylo efektu dosaženo natolik, že tvůrci museli herce přivést na tiskovou konferekci, aby dokázali, že se jednalo pouze o fikci a že nebyli herci během filmu skutečně snězeni kanibaly.\n\nVětšina těchto filmů má velice malý rozpočet (The Blair witch project, Paranormal Activity) v řádu pár desítek tisíc dolarů. Přesto jejich tržby dosahujů mnoha milionů.\n\n\"The Blair Witch Project\" je v poměru náklady-tržba stále nejvýdělečnějším filmem historie (náklady 22000USD, tržby 240,5 milionu USD)\n"}
{"id": "452444", "url": "https://cs.wikipedia.org/wiki?curid=452444", "title": "Sady", "text": "Sady\n\nSady mohou být:\n\n\n\n\n"}
{"id": "452446", "url": "https://cs.wikipedia.org/wiki?curid=452446", "title": "Sauternes", "text": "Sauternes\n\nSauternes může znamenat:\n\n"}
{"id": "452452", "url": "https://cs.wikipedia.org/wiki?curid=452452", "title": "Václav Štěpán (klavírista)", "text": "Václav Štěpán (klavírista)\n\nVáclav Štěpán (12. prosince 1889 Pečky – 24. listopadu 1944 Praha) byl český klavírista, pedagog, muzikolog, estetik, skladatel a publicista.\n\nNarodil se jako jedno ze dvou dětí v rodině ředitele pivovaru Václava Štěpána a Antonie Štěpánové, roz. Kroulové, 12. prosince 1889 v Pečkách na Masarykově nám. č.p. 40. Od útlého dětství žil ale v Praze, kam se jeho rodiče v roce 1894 přestěhovali.\n\nOd svých pěti let se učil hře na klavír v Praze u Josefa Čermáka na Vinohradech, kde absolvoval v roce 1908, kdy zároveň maturoval na Vinohradském gymnáziu. V letech 1904–09 studoval skladbu u Vítězslava Nováka, pak v letech 1909–13 hudební vědu na Filozofické fakultě Univerzity Karlovy v Praze, kde složil doktorát pod vedením Zdeňka Nejedlého. Ve studiích pokračoval roku 1913 a 1914 v Berlíně u Heinricha Kretzschmara a v klavírní třídě Joachyma Kwasta.\n\nBěhem 1. světové války onemocněl zánětem rohovky. Zánět vyústil v zákal, který bylo v té době možno léčit pouze vyoperováním oka. Charakteristickým znakem jeho vzhledu se tak od té doby stala černá páska přes pravé oko. Nutno však dodat, že vážné onemocnění jej uchránilo před narukováním na frontu, které se stalo osudným jeho příteli z dob kompozičních studií u V. Nováka Jaroslavu Novotnému. Do roku 1925 bydlel v Kollárově ulici 39 na Královských Vinohradech. 21. června 1924 se Václav Štěpán oženil s dcerou Viléma Kurze Ilonou. V roce 1925 se jim narodil syn Pavel, pozdější známý pianista. 7. listopadu 1925 se celá rodina přestěhovala do novostavby Umělecké Besedy na Malé Straně.\n\nV posledním roce života prodělal Václav Štěpán tři mozkové operace. Zemřel ve věku 54 let 24. listopadu 1944 v Praze. Je pochován na Vyšehradském hřbitově v Praze.\nRoku 1909 byl poprvé veřejně uveden jako skladatel, poslední kompozici dokončil v roce 1921. Věnoval se především menším formám pro komorní obsazení; kromě klavírních skladeb jeho tvorba obsahovala úpravy českých a slovenských písní, klavírní kvintet, klavírní trio, písně s doprovodem klavíru atp. Nejrozsáhlejší, nejvýznamnější a nejvíce hranou skladbou Václava Štěpána je \"Sextuor pro smyčcové nástroje\".\n\n\nJeště před ukončením Štěpánova studia hry na klavír měla pražská veřejnost možnost poznat v něm mimořádně nadaného sekundanta i sólistu, později žádaného interpreta soudobých děl. Roku 1911 provedl premiéru \"Pana\" a \"Exotikonu\" Vítězslava Nováka. Významná byla jeho spolupráce s Ševčíkovým-Lhotského kvartetem, v triu s houslistou Jindřichem Bastařem a violoncellistou Františkem Pourem. Jako klavírní virtuos dobyl úspěchů i v zahraničí, zejména v Paříži, kde vystoupil poprvé roku 1919 s Českým kvartetem, dále také v Německu, Velké Británii, Jugoslávii a Švýcarsku. Vystupoval i se svojí chotí Ilonou. Velkolepým vyvrcholením Štěpánovy virtuosní dráhy pak byl koncert uspořádaný k padesátinám Josefa Suka roku 1924, kde osobně souborně provedl oslavencovo klavírní dílo. Na tento počin navázal jeho syn Pavel, který souborné klavírní dílo Josefa Suka nahrál a získal za něj zlatou desku. Od roku 1935 vyučoval Václav Štěpán na Pražské konzervatoři i hru na klavír. Roku 1941 byl jako mimořádný profesor povolán na mistrovskou školu. Po jeho smrti převzala jeho žáky jeho manželka Ilona.\n\nOd roku 1908 publikoval hudební kritiky, články a studie, zejména v \"Hudební Revui\", kde působil od roku 1910. Po zániku \"Hudební Revue\" dále v jejích následnických \"Listech Hudební matice\" do roku 1928, poté se stalo jeho hlavním publicistickým útočištěm \"Tempo\". Méně často psal pro \"Lidové Noviny, Naši Dobu, Umělecký měsíčník\" či \"Lumír\", ze zahraničních listů otiskoval jeho články německý \"Der Auftakt\" a francouzské \"La Revue Musicale\" nebo \"Journal des Debats\". V rámci své redaktorské činnosti pro Hudební Revui se významně účastnil polemik s konkurenčním listem \"Smetana\", zejména se svým školitelem Zdeňkem Nejedlým; jejich spor vrcholil v letech 1914–16 pří o „pokrokovost“ v hudbě a o Janáčkovu Její pastorkyni. Ze Štěpánovy publicistické činnosti jsou ceněny především hudebně esteticky zaměřené studie a hlavně pak zasvěcené, pohotové a nezaujaté kritiky, ve kterých vynikl i Štěpánův talent literární. Velmi intenzivně pracoval v redakci Ottova slovníku naučného nové doby.\n\nPřínos Václava Štěpána pro hudební vědu spočívá ve dvou disciplínách – v hudební teorii a hlavně v hudební estetice. V prvním případě se jedná o popsání tzv. sémantické analýzy, kterou uplatňoval především při rozborech děl Josefa Suka a Vítězslava Nováka. Nejreprezentativnější Novákovské a Sukovské analýzy shromáždil do knihy \"Novák a Suk\". Nejzásadnějším estetickým dílem Štěpánovým je jeho disertační práce \"Hudební symbolika a příbuzné zjevy v programní hudbě\". Tuto a dalších pět statí, studií, článků a kritik uspořádal k vydání pod názvem Hudebně-estetické práce, k vydání však nedošlo. Štěpán se zaměřoval především na současnou estetickou problematiku (\"Estetický problém současné hudby\"), tedy na spor o programní a absolutní hudbu, o Janáčka, o pokrok a konservativismus, o neoklasicismus a neoformalismus atp. Estetiku též vyučoval na pražské konzervatoři, a to v letech 1919–31.\n\n\nPo vzniku Československa se Václav Štěpán přirozeně začal angažovat v reorganizaci struktury hudebního života nového státu. Stal se jednatelem nově vzniklé instituce poradního sboru při hudebním odboru Ministerstva školství a národní osvěty, zapojil se zásadním způsobem do diskuse o \"převratu\" v České filharmonii a o potřebě národní očisty Josefa Suka v Nejedlým vyvolané aféře týkající se jeho údajného přijetí rakouského státního řádu. Jako klavírista se aktivně účastnil propagace české nové hudby v západních dohodových zemích při hromadné výpravě českých umělců v květnu a červnu 1919 na „Czechoslovak Festival“ do Londýna, která poté pokračovala v Paříži a Švýcarsku, a jí předcházejícím zájezdu Českého kvarteta do Paříže a Holandska. V Paříži navázal styky s mnoha významnými osobnostmi francouzského hudebního světa jako Albertem Rousselem, Vincentem d'Indym, Arthurem Honeggerem nebo Blanche Selvovou.\n\nV roce 1920 byl zvolen místopředsedou nově vzniklého Spolku pro komorní hudbu, který se stal součástí Československé sekce Mezinárodní společnosti pro soudobou hudbu (ISCM), podílející se později spolu s Hudebním odborem Umělecké besedy, jehož byl Štěpán po dlouhá léta významným činovníkem, hlavní měrou na organizaci Mezinárodního festivalu soudobé hudby v Praze v letech 1924 a 1925 (Štěpán byl delegátem Československé republiky v ISCM v Curychu v letech 1924–1925). Ke zmíněným funkcím se připojilo členství v hudebním odboru České akademie věd a umění, které Štěpán přijal v roce 1924.\n\nSpolu s Františkem Jandou a spolkem Umělecká beseda, jehož byl Śtěpán významným činovníkem, založil družstvo Umělecká Beseda, které dokončilo v r. 1925 budovu Umělecká Beseda na Malé Straně v Praze. S Františkem Jandou byli členy (spoluvlastníky) výše uvedeného družstva a v budově Umělecké Besedy bydleli od 7. listopadu 1925. Jejich majetek byl později konfiskován nuceným odkupem za symbolickou cenu.\n\n\n"}
{"id": "452453", "url": "https://cs.wikipedia.org/wiki?curid=452453", "title": "Kertész", "text": "Kertész\n\nPříjmení Kertész pochází z maďarštiny a znamená \"zahradník\". Ženskou variantou je Kertészová.\n\n\nJména, která se vyslovují podobně - Kertes:\n\n"}
{"id": "452454", "url": "https://cs.wikipedia.org/wiki?curid=452454", "title": "Sad (rozcestník)", "text": "Sad (rozcestník)\n\nSad může být:\n\n\n\n\n"}
{"id": "452455", "url": "https://cs.wikipedia.org/wiki?curid=452455", "title": "Starověké dějiny Jemenu", "text": "Starověké dějiny Jemenu\n\nStarověké dějiny Jemenu představují historii jedné z nejstarších civilizací na Blízkém východě. Oblast dnešního Jemenu na jihu Arabského poloostrova představuje úrodnou zemi s dostatkem srážek, což umožnilo jeho osídlení a vývoj prosperující civilizace; řecký geograf Klaudios Ptolemaios Jemen označil názvem \"Eudaimón Arabia\" (do latiny překládané jako \"Arabia Felix\") – \"Šťastná Arábie\". Mezi 8. a 6. stoletím před naším letopočtem se v Jemenu rozkládalo šest vzájemně znepřátelených království – Ma'ín, Kabatán, Hadramaut, Ausán, Sába a Himjari –, které ovládaly obchodní trasy s kořením. V jižní Arábii si rovněž udržovala pozice etiopská Aksumská říše, která se v Jemenu udržela prakticky až do vzestupu islámu. V roce 630 do Jemenu pronikli muslimští Arabové a jižní Arábie se stala součástí jednotného muslimského státu.\n\n2300 let před naším letopočtem byla jižní Arábie pod nadvládou semitského kmene Katan. Katanové začali s budováním jednoduchých hrází a kanálů v oblasti Maribu v sajharské poušti; tato oblast byla později zaplavena se stavbou Maribské přehrady. Podél pobřeží Tihamy se začalo dařit obchodu díky obchodním trasám do Středomoří. S vyspělostí jihoarabské kultury se objevila i vrstva vysokých kněží, nazývaných Mukkaribové, kteří pocházeli z řad kmenových vůdců, kteří vládli nad jižní Arábií a některými částmi východní Afriky. Do tohoto období je pak zařazována vláda Bilkis, legendární Královny ze Sáby o jejíž návštěvě Jeruzaléma se zmiňuje Bible i Korán. Toto první období starověkých jemenských dějin končí s příchodem písma v 9. století před naším letopočtem, jež díky kontaktům s palestinskými přístavy pocházelo od Féničanů a dovolilo Arabům zaznamenávat své dějiny. Protože jihoarabská písma jsou fénického původu, jsou tak příbuzná hebrejskému písmu, řecké alfabetě i latince.\n\nBěhem nadvlády Sábů v jižní Arábii kvetl obchod i zemědělství, což zajišťovalo všeobecnou prosperitu. Království Sábů se rozkládalo přibližně v dnešní oblasti Asír na jihozápadě Jemenu a hlavní město království, Marib, se nachází několik kilometrů od hlavního města dnešní Jemenské arabské republiky Saná. Podle staré arabské tradice město Marib založil nejstarší Noemův, Šém.\n\nBěhem sabejské vlády nazývali Římané, okouzlení bohatstvím a prosperitou, jižní Arábii \"Arabia Felix\". Římský císař Augustus proti jižní Arábii vyslal vojenskou expedici, která měla oblast podrobit římské svrchovanosti. Římské legie vedl prefekt Egypta Aelius Gallus; Římany také doprovázely židovské pomocné sbory judského krále Heroda Velikého. Římané oblehli Marib, avšak obléhání se nezdařilo a zatímco římské rudomořské loďstvo zničilo přístav Aden, aby umožnili římským obchodníkům volný průchod do Indie, Aelius Gallus se stáhl zpět do Egypta. Předpokládá se, že židovští bojovníci se do vlasti již nevrátili a zůstali v Jemenu, kde se usadili, což je pravděpodobně základ legendy habbanských Židů, kteří se pokládají za potomky židovských osadníků, kteří do Jemenu přišli ještě před zničením Druhého chrámu.\n\nÚspěch Sábejského království byl založen především na kultivaci a obchodu s kořením a dalšími aromáty, například kadidlem a myrhou. Zboží se vyváželo pomocí velbloudích karavan Arábií do Středomoří a námořní cestou do Indie i Aksumu, kde bylo mnohými kulturami vysoce ceněno. Díky vyspělému zavlažovacímu systému, skládajícího se z velkých vodních tunelů v horách a přehrad, jemenské zemědělství prospívalo. Nejpůsobivější z těchto staveb byla Maribská přehrada, postavená kolem roku 700 před naším letopočtem a která poskytovala zavlažování až 25,000 akrům (101 km²) zemědělské půdy více než tisíc let, kdy se roku 570 po staletích zanedbávání protrhla a zhroutila.\n\nSábejské království se svým hlavním městem Maribem, které je možno spatřit dodnes, existovalo 1400 let a mnohdy se považuje za tutéž Sábu, která je zmíněna ve Starém zákoně, například knize proroka Izajáše:\n\nPrvní známé zmínky o Hadramautském království pocházejí z 8. století před naším letopočtem; první zmínka nepochází však od samotných Hadramautů, ale ze starosábského nápisu Karab'il Watarova z počátku 7. století př. n. l., kde je hadramautský král Jada'il zmiňován jako jeden z Karab'il Watarových spojenců. Když ve 4. století před naším letopočtem ovládli karavanními trasy Mi'ňané, stalo Hadramautské království jedním z mi'ňaských konfederátů, pravděpodobně kvůli obchodním zájmům. Později se Hadramautské království znovu osamostatnilo a ke konci 1. století před naším letopočtem bylo napadeno vzestupujícím Himjarským královstvím, Hadramautové však byli schopni útok odrazit.\n\nV druhé polovině 2. století Hadramautské království připojilo území Katabanu, čímž dosáhlo vrcholu své územní expanze. V tomto období bylo království ve vleklém konfliktu s Himjarem i Sábou; sábejský král Šajrúm Awtar roku 225 dokonce dobyl hlavní město Hadramautů Šabwu. Do jihoarabské politiky také začalo vstupovat africké království Aksum. Aksumský král Gadarat vyslal vojska pod velením svého syna Bejgata ze západního pobřeží Arábie obsadit hlavní město Hijaru Zafár, stejně jako z jihoarabského pobřeží proti Hadramautskému království, jakožto spojenec Sábejského krále Šajrúma Awtara, který s Gadaratem uzavřel po svém nástupu na trůn spojenectví. Poté, co byl Hadramaut dobyt, Šajrúm Awtar se okamžitě spojil s Himjarem proti svému bývalému spojenci Gadaratovi. Mezi himjarsko-sábejskou aliancí a Aksumem vypukla válka. Ačkoliv aksumská vojska utrpěla množství ztrát, Aksum si udržel v jižní Arábii svůj vliv. Po smrti Gadarata byl uzavřen mír, ale za dalších aksumských králů nepřátelství mezi Aksumem a jihoarabskými státy znovu vypuklo a celé třetí století bylo vyplnění jemensko-aksumskými konflikty. Hadramautské království nakonec podlehlo kolem roku 300 himjarskému králi Šammar Juharišovi, který tak pod svou vládou sjednotil všechna jihoarabská království.\n\nStarověké Ausánské království bylo nejmenší z jihoarabských království. Nacházelo se v jižním Jemenu, severně od Adenu. Poloha jeho hlavního města Miswar stále ještě nebyla nalezena. Již kolem roku 700 začal Ausán expandovat na úkor Kabatánu a na západ na úkor Hadramautu; získal také přístup k moři. To umožnilo rozvoj námořního obchodu soustředěném v přístavním městě Tafid a později v Adenu.\n\nZa vlády sabejského krále Karib'ila Watara I. se Ausánské království dostalo do konfliktu se rodící se Sábou, kterou podporoval Kabatán, Hadramaut a městské státy Haram a Kaminahu. Po několika taženích Sábejci Ausán porazili a obsadili. Ausán a jeho vazalové Kahad, Dahas a Tubanaw byli předání pod správu Kabatánského království. Po 4. století před naším letopočtem získal Kabatán na Sábě nezávislost a zdá se, že Ausán, Kahad, Dahas a Tubanaw jsou v kabatánských záznamech vedeny jako nadále kabatánská území. Pouze v prvním století před naším letopočtem se Ausán společně s ostatními kabatánskými državami opět osamostatnil, avšak jen do té doby, než oblast ovládlo Himjarské království.\n\nKabatán bylo jedním ze starověkých jemenských království, rozkládající se v Bajhanském údolí. Podobně jako další jihoarabské státy i Kabatán značně bohatl z obchodu s myrhou a kadidlem, které se zapalovaly na oltářích. Hlavní město Kabatanu byla Timna házející se na obchodní stezce procházející dalšími státy, Hadramautem, Sábou a Ma'inem. Hlavním kabatánským božstvem byl Amm, čili „Strýc“ a obyvatelé se tak sami označovali „děti Amma“.\n\nMa'ínské království se nacházelo na severozápadě dnešního Jemenu, většina jím ovládaných měst ležela podél Vádí Madhab. Hlavním městem ma'ínského království byla Karna (dnešní město Sada); další důležité město byl Jathill (dnešní jemenské město Barakiš); další části Jemenu ovládal Kabatán a Hadramaut. Ačkoliv v dříávější době oblasti dominovala Sába, ma'ínské nápisy pocházejí ze stejné doby jako první nápisy sábejské. Nicméně ještě před výskytem ma'ínských nápisů se o samotných Ma'íňanech zmiňují jako o „Madhabanech“ (podle Vádí Madhab). Ma'ínské byly kromě území samotného království nalezeny i daleko za jeho hranicemi, například v al-Ula na severozápadě dnešní Saúdské Arábie a dokonce na ostrově Délos a v Egyptě. Ma'ínské království bylo prvním jihoarabským státem, který zanikl a ma'ínský jazyk vymřel přibližně kolme roku 100 našeho letopočtu.\n\nV oblasti jižní Arábie se sjednotili Himjarové a ovládli Rudé moře, včetně pobřeží a Adenského zálivu. Ze svého hlavního města vysílali himjarští králové vysílali úspěšné vojenské výpravy, které rozšiřovali jejich vliv až do oblasti Perského zálivu a Arabské pouště na severu.\n\nBěhem třetího století na jiho Arabského poloostrova zuřily války jednotlivých království. Aksumský král Gadarat se začal vměšovat do jihoarabských záležitostí a uzavřel spojenectví se Sábou a podle himjarských textů se k alianci připojil také Kataban a Hadramaut. Aksumská vojska tak byla schopna v první čtvrtině 3. století dobýt hlavní město Himjaru Zafar. Alaince však byla křehká a sábejský král Šajr Awtar se obrátil proti Hadramau a s aksumskými spojenci dobýt jeho hlavní město roku 225. Vzápětí se Sába spojila s Himjarem a společně obě království napadly nově dobytá aksumská teritoria, dobyla od Etiopů Zafar, který držel Gadaratův syn BYGT, a zatlačily aksumská vojska až do Tihamy.\n\nHimjarské království se poté vrátilo do svého hlavního města Zafaru (dnes v současnosti malá vesnice v oblasti Ibb) a postupně pod svou vládu připojilo Sábu. Obchod království se soustředil v přístavu Mawza'a na rudomořském pobřeží. Díky kontrole Rudého moře se Himjar stal předmětem zájmu Byzantské říše, která chtěla ovládnout trasy ze Středomoří do Indie. Byzantinci doufali v christianizaci pohanských Arabů a jejich ovládnutí, avšak přes dílčí úspěchy v severní Arábii byli vyhlídky na úspěch v Himjaru malé.\n\nKolem roku 500 vytáhl himjarský král Abú Kariba proti Jathribu, kde většina obyvatel vyznávala judaismus. Abú Kariba se nakonec rozhodl s jathribskými židovskými Araby nebojovat, ale učit se od nich náboženství; zpátky do Himjari se vrátil doprovázen dvěma rabíny a posléze konvertoval k judaismu. K judaismu se pak přiklonili i mnozí obyvatelé – po staletích tak opět vznikl nezávislý židovský stát. S přijetím židovství Himajrské království nejpšíš politicky orientovalo na Persii spíše, než na křesťanskou Byzanc. Himjarský král Dhú Novas, zvaný též hebrejsky Jusúf, se proti Byzantské říši, kvůli její protižidovské politice, otevřeně postavil a zakázal byzantským obchodníkům průjezd hijarským teritoriem. Sám však také křesťanství pronásledoval, ničil kostely a perzekvoval křesťany. Byzantský císař Justinus, který byl ve válce s Persií, si netroufal na přímou vojenskou akci na jihu Arábie a spojil se proto s křesťanskou Aksumskou říši, která stále ještě měla državy v Arábii a byla uznávanou velmocí. Etiopové s Jusúfem vybojovali dvě bitvy, kdy se jim podařilo himjarská vojska , Jusúfa v bitvě zabít a zlomit moc židovského království. Roku 525 tak himjarské království zaniklo.\n\nKolem roku 517, či 518 se v himjarském království chopil moci židovský král Dhú Novas. Podle Pseudo-Zachariáše z Mytileny (asi 6. století) se Dhú Novas stal králem, protože jeho předchůdce Ma`adkaríb Ja`fúr zemřel v zimě, když Etiopové nemohli přejít Rudé moře a na himjarský trůn dosadit sobě loyálního krále. Ma`adkaríb Ja`fúrovo dlouhý titul však nechává na pochybách. Jakmile Dhú Novas uchopil moc, zaútočil na aksumskou posádku v Zafaru, himjarském hlavním městě, mnoho Etiopů zabil a zničil zdejší křesťanský kostel. Aksumský král Kaleb se dozvěděl o Dhú Novasově perzekucích křesťanů a Etiopů a, podle Prokopia, byl povzbuzován svým spojencem byzantským císařem Justinem. Ten Kaleba požádal o odříznutí zásob hedvábí jako součást ekonomické války se Sásánovskou Persií.\n\nKrál Kaleb vyslal aksumské námořnictvo do Rudého moře a jeho armáda o síle 120 000 mužů byla schopna porazit himjarská vojska a, podle nápisu z Hisn al-Ghurab, Dhú Novase v bitvě zabít, zatímco podle arabské tradice vjel se svým koněm do moře. Kaleb v dobytém Himjaru dosadil rodilého Himjarana Sumjafu Ašuu do pozice místokrále, který vládl až do roku 525, kdy byl Sumjafa Ašua sesazen aksumským generálem (nebo vojákem a bývalým otrokem) Abrahou za pomoci nespokojených aksumských vojáků. Podle pozdějších arabským pramenů Kaleb jako odplatu vyslal 3000 vojáků, ale vojáci se vzbouřili a zabili svého vojevůdce a druhý pokus Kaleboi armády Abraha rovněž odrazil. Podle pozdějších etiopských pramenů Kaleb abdikoval, aby dožil zbytek života v klášteře; svou korunu nechal odeslat do Chrámu Božího hrobu v Jeruzalémě. Jeho nástupcem se stal Alla Amidas; nápisy Sumjafy Ašuy se zmiňují o dvou králích, což může znamenat, že před Kalebovou abdikací ve prospěch Ally Amidase jistý čas vládli společně.\n\nProkopios z Kaisareie zaznamenal, že Abraha se později poddal Kalebovu nástupci, protože nápisy z roku 543 tvrdí, že Aksumská říše svá jihoarabská území předtím přímo kontrolovala. Během své vlády Abraha nechal roku 543 opravit Maribskou přehradu a přijal poselstva Perské říše i Byzance, kteří podle Jana z Efesu žádali propuštění biskupů uvězněných v Nisbisu. Abraha vládl až do roku 547, kdy po něm na trůn nastoupil jeho syn Aksum (v arabských textech zvaný Jaksum). Aksum je z nejasného důvodu nazýván jako „ma'áfirský“, podle oblasti v jihozápadní Arábii; podle nápisů z Maribské přehrady po Aksumovi nastoupil jeho bratr Masruk. Aksumské panství v jižní Arábii skončilo s invazí staršího perského generála Vahrize roku 570, který, podle legendy, slavně zabil Masruka svou dobře mířenou střelou z luku.\n\nPozdější arabské zdroje také uvádějí, že Abraha nechal v Saná postavit velký kostel, zvaný al-Kulajs, aby odlákal poutníky směřující ke Kábě do Mekky a zemřel v poté, co se vrátil z neúspěšného tažení proti Mekce. Přestože bylo tažení neúspěšné, válečný slon přítomný v etiopské armádě udělal na Araby takový dojem, že rok obléhání Mekky nazývali \"am al-fíl\" – rok slona. Přesná chronologie těchto raných válek není přesně známa; v roce 525 se dobové nápisy zmiňují o smrti himajrského krále, což mohl být aksumský místokrál Sumjafa Ašua, nebo král Dhú Novas. Pozdější arabští historikové se také zmiňují o střetu mezi Abrahou a dalším aksumským generálem jménem Arjat v roce 525.\n\nSásánovský velkokrál Husrav I. vyslal armádu pod velením generála Vahríze, který za pomoci polomýtického himjarského krále Sajfa ibn Dhí Jazána vytlačil Etiopy z Jemenu. Roku 578 byla jižní Arábie v perských rukou; ta se stala perským územím a zdejší jemenské státy perskými vazaly. Později v letech 597–598 byla do Jemenu vyslána další vojenská expedice a jižní Arábie se přeměnila v perskou provincii v čele s perským satrapou. Jižní Arábie se de iure stala perskou provincií, ale poté, co Peršané nechali Sajfa ibn Dhí Jazána zavraždit, Jemen se rozpadl na řadu samosprávných království.\n\nTento vývoj byl důsledkem expanzivní politiky velkokrále Husrava II. Parvéze, který se snažil zabezpečit perské hranice v jižní Arábii. Po Husravově smrti roku 628 zdejší perský místodržící Badhán přestoupil k islámu a Jemen se stal součástí jednotného muslimského arabského státu.\n\n\n\n"}
{"id": "452458", "url": "https://cs.wikipedia.org/wiki?curid=452458", "title": "Josef Dostál (historik)", "text": "Josef Dostál (historik)\n\nPhDr. Josef Dostál (20. října 1892, Rychnov nad Kněžnou – 26. února 1955, Rychnov nad Kněžnou) byl český archivář a překladatel z francouzštiny a němčiny.\n\nNarodil se v rodině učitele Ferdinanda Dostála a jeho manželky Marie, rozené Jelínkové. Dne 26. září 1923 se v Praze oženil s učitelkou Aloisií Zikmundovou (1894–??). (V době sňatku již byl archivářem Ministerstva vnitra.)\n\n\n"}
{"id": "452465", "url": "https://cs.wikipedia.org/wiki?curid=452465", "title": "Aneka", "text": "Aneka\n\nAneka (* 20. listopadu 1954, vlastním jménem Mary Sandeman) je skotská folková zpěvačka jednoho hitu. Mnoho svých písní zpívá gaelsky.\n\nV roce 1981 vydala píseň Japanese Boy a stejnojmenné album pod pseudonymem Aneka. Dosáhla vysokého umístění v evropských hitparádách a píseň se umístila na prvních místech hitparád ve Spojeném království, Švýcarsku a Belgii. S \"Little lady\" následoval později menší hit, který se v Německu a Rakousku Dva roky později následoval s \"Ooh Shooby Doo Doo Lang\" ještě jeden menší hit, ale v popové branži se tím nemohla usadit. Její další známé písně jsou například \"Heart to Beat\", \"Starshine\", \"I Was Free\" stejně jako \"Come Back to Me\" a \"It'll Be All Right\".\n\nJejí první a jediné LP Japanese Boy bylo úspěšné v Belgii, Anglii, Švédsku, Švýcarsku a Německu. Neil Ross byl nápomocen produkci, písně byly psány Bobbym Heatliem\n\nDnes se Mary Sandeman soustředí opět na skotský folk.\n\nJejí píseň \"Japanese Boy\" se objevila ve fiktivním rádiu videohry \"\".\n"}
{"id": "452466", "url": "https://cs.wikipedia.org/wiki?curid=452466", "title": "Bronchodilatans", "text": "Bronchodilatans\n\nBronchodilatans je látka, které způsobuje dilataci (roztažení) průdušek a průdušinek, snižuje tak aerodynamický odpor a zlepšuje tím průchodnost dýchacích cest. Bronchodilatancia mohou být endogenní (vytvářená přirozeně v těle) nebo se může jednat o léčiva podávaná k léčbě dýchacích potíží. Nejužitečnější jsou při obstrukčních onemocněních plic, z nichž nejčastější jsou astma a chronické obstrukční onemocnění. Přestože je to stále kontroverzní, mohou být užitečná také při bronchiolitidě. Často se předepisují při restriktivních onemocněních plic, přestože jejich význam nebyl prokázán.\n"}
{"id": "452473", "url": "https://cs.wikipedia.org/wiki?curid=452473", "title": "Baltský štít", "text": "Baltský štít\n\nBaltský štít (nebo Fenoskandie) je starý prekambrický štít nacházející se na Skandinávském poloostrově. Ponořuje se pod sedimenty východoevropské platformy, společně s kterou tvoří takzvanou fenosarmatskou plarformu. Zabírá části Norska, Švédska, Finska, Ruska a podloží Baltského moře. Tvoří ho hlavně obnažené krystalinické horniny prekambrického stáří. Hlavně archaické a proterozoické ruly a zelenokamenitá pásma, která překonala vícero stádií deformací a metamorfismu. Tvoří jej nejstarší horniny na evropském kontinentu. Mocnost kontinentální kůry na něm dosahuje 50 kilometrů. Během pleistocénu byl štít pokryt kontinentálním ledovcem, který jej na mnohých místech výrazně zerodoval a zanechal po sobě mnoho ledovcových sedimentů. Štít se dodnes nachází ve stádiu postglaciálního výzdvihu, který je následkem odlehčení, způsobeného ústupem kontinentálního ledovce.\n\nZ paleografického hlediska tvoří baltský štít, spolu s východoevropskou platformou, ukrajinským štítem a dalšími oblastmi, Baltskou plotnu, tzv. Baltiku.\n"}
{"id": "452476", "url": "https://cs.wikipedia.org/wiki?curid=452476", "title": "Nissi", "text": "Nissi\n\nNissi je někdejší vesnice, nyní čtvrť městečka Riisipere v estonském kraji Harjumaa. Vesnice byla od 17. století sídlem stejnojmenné farnosti, podle níž byla pojmenována i dnešní obec Nissi, do níž náleží městečko Riisipere i několik okolních sídel. \n\n"}
{"id": "452483", "url": "https://cs.wikipedia.org/wiki?curid=452483", "title": "Wight (mytologie)", "text": "Wight (mytologie)\n\nWight (původně od starého anglického slova \"wiht\") se používá k popisu stvoření nebo živoucí bytosti. Je podobný starému německému \"wiht\", které označovalo bytost nebo věc (\"Merriam-Webster\", 1974).\n\nV původní podobně \"wight\" popisoval živou, lidskou bytost (\"Wight\", in the \"Webster's New Collegiate Dictionary\", Merriam-Webster, 1974 edition). V poslední době se slovo nejčastěji používá v rámci žánru fantasy k popisu nemrtvých nebo strašidelných kreatur jako jsou mrtvoly stále obydlené zbytky svých zkažených duší. Příklady lze nalézt například v Tolkienových knihách (nemrtvý \"Barrow-Wights\") anebo \"wights\" ze sklepení hry Dungeons & Dragons.\n\nSoučasný německý \"wicht\" je víceméně příbuzný, jeho význam lze vyložit jako „malá osoba, trpaslík“ nebo také „nepříjemná osoba“, ovšem v němčině to také může znamenat „dívka“. Slovo je rovněž příbuzné s holandskou \"wicht\", starým severským \"vættir\" nebo švédským \"vätte\". Ovšem není ani trochu příbuzné s anglickým \"witch\" – čarodějnice.\n\nZ německého folkloru se \"wicht, wichtel nebo wichtelchen\" nejčastěji překládá do angličtiny jako imp – malý, plachý tvoreček, který často dělá užitečné domácí práce, když se nikdo nedívá (podobně jako v příběhu \"Tale of the Cobbler's Shoes\"). \n\nWight se v různých obdobách objevilo v literárních dílech:\n\nPočítačové hry:\n\n"}
{"id": "452484", "url": "https://cs.wikipedia.org/wiki?curid=452484", "title": "Emil Bodnăraș", "text": "Emil Bodnăraș\n\nEmil Bodnăraș (10. února 1904, Iaslovăț – 24. ledna 1976, Bukurešť) byl vlivným komunistickým politikem, vojenským činitelem a tajným sovětským špiónem. Hrál tudíž významnou roli v dějinách komunistického Rumunska.\n\nNarodil se v obci Iaslovăț v oblasti Bukovina. Otec byl Ukrajinec, matka německé národnosti. Studoval na Vojenské akademii v Bukurešti (1923) a po jeho převelení do Bessarabiské pevnosti byl osloven komunisty, a stal se tak roku 1931 špiónem. Díky své funkci mohl sovětskou stranu informovat o důležitých vnitřních záležitostech Rumunska. Nešťastnou shodou okolností byl odhalen a odsouzen k desetiletému žaláři. Ven se ovšem dostal roku 1942, vstoupil do strany, a setrvával v ní po boku Gheorghiu-Deje.\n\nV jeho vládě zastával funkci ministra obrany, generála a viceprezidenta.\n\nPo smrti Gheorghiu-Deje měl osobní zásluhu na jmenování Nicolae Ceaușesca novým rumunským vůdcem, kterému rovněž velice oddaně sloužil.\n\nV rozmezí let 1976–1996 neslo město Milișăuți jeho jméno.\n"}
{"id": "452485", "url": "https://cs.wikipedia.org/wiki?curid=452485", "title": "Josef V. Kořán", "text": "Josef V. Kořán\n\nJosef V. Kořán, křtěný Josef Ladislav (25. září 1879 v Praze – 11. listopadu 1920 v Praze) byl český překladatel z ruštiny. Syn novináře, spisovatele a politika Josefa Kořána. Civilním povoláním byl vrchním úředníkem Zemské banky. Zemřel náhle během představení v divadle \"Uranie\" ve věku 41 let.\n\n\n"}
{"id": "452495", "url": "https://cs.wikipedia.org/wiki?curid=452495", "title": "Josef Otto Novotný", "text": "Josef Otto Novotný\n\nJosef Otto Novotný, skutečným jménem Josef Antonín Novotný (1. února 1894, Hořovice – 22. září 1971, Praha), byl český novinář, redaktor Národních listů, editor spisů Viktora Dyka a překladatel z angličtiny, francouzštiny a řečtiny.\n\n\n\n\n"}
{"id": "452496", "url": "https://cs.wikipedia.org/wiki?curid=452496", "title": "Imunitní reakce", "text": "Imunitní reakce\n\nImunitní reakce či také imunitní odpověď je souhrn procesů, jimiž tělo reaguje na setkání s antigeny. Zahrnuje životně důležité funkce imunitního systému (imunita vůči patogenům atp.), ale i tělu nebezpečné autoimunitní a alergické reakce.\n\nImunitní odpovědi se účastní celá řada komponent - od lymfatických tkání a uzlin, přes imunitní a efektorové buňky až po nejrůznější molekuly. Celý souhrn procesů se dá mnohdy rozdělit do dvou fází:\n\nVrozené (nebo neadaptivní, nespecifické) mechanismy jsou evolučně starší. Jsou založeny na molekulách a buňkách, které jsou v orchanismu připraveny předem. Jsou zaměřené na určité strukturní a funkční rysy společné proti mnoha patogenům a fungují tak proti celé řadě z nich.\n\nHlavní komponenty vrozené imunitní reakce jsou fagocytující buňky a přirozeně cytotoxické buňky, komplementový systém, interferony, lektiny a další sérové proteiny. Na škodliviny v organismu reagují složky vrozené imunity rychle - řádově v minutách. To imunitní reakce se obvykle zapojí jako první, jsou zásadně důležité pro vývoj a výsledek celé reakce.\n\nAdaptivní (antigenně specifické) mechanismy jsou evolučně mladší, známé až od obratlovců. Reagují na každou cizorodou strukturu pomocí vysoce specifických molekul jako jsou protilátky, antigenně specifické receptory T lymfocytů. \n\nSpouštějí se až po setkání s daným antigenem, pro jejich aktivaci je ale nezbytné, aby byla aktivní i vrozená imunita. Oba mechanismy spolu tedy úzce kooperují. K úplnému rozvoji adaptivní imunitní reakce je třeba několik dní až týdnů. Typickým rysem je imunologická paměť. Tedy jev, kdy se po setkání s dosud neznámým antigenem vytvoří takzvané paměťové buňky. Ty pak v budoucnu umožní rychlejší a často efektivnější imunitní reakci.\n\nImunitní reakce nesmí v těle probíhat samovolně, aby nedocházelo ke vzniku autoimunitních onemocnění. Musí být aktivována setkání s cizorodým antigenem. Pokud k aktivaci nedojde tělo nesmí imunitní reakci spustit. \n\nVrozené mechanismy jsou založené především na rozpoznání cizorodých chemických struktur, které jsou typické pro patogeny. Po rozpoznání se aktivují efektorové mechanismy imunitních buněk (hlavně fagocytů) a humorální systémy (jako je komplement), které daný mikroorganismus ničí. \n\nNěkteré druhy fagocytujících buněk ale mají další úkol. Fagocytovaný antigen naštěpí a jeho fragmenty prezentují T lymfocytům. Tím je aktivují a dochází k zahájení adaptivních mechanismů imunity.\n\nK účinné aktivaci antigenně specifických lymfocytů - k jejich pomnožení a diferenciaci na zralé efektorové buňky obvykle nestačí rozeznání antigenu specifickým receptorem. Většinou je třeba ještě druhý pomocný signál, který kostimuluje aktivaci lymfocytů. Tento kostimulační signál má tak zásadní regulační roli - brání příliš snadné a tak potencionálně nebezpečné aktivaci lymfocytů.\n\nVždy jde o rovnováhu mezi aktivovaným a neaktivovaným stavem, tedy o rovnováhu mezi tolerancí a reakcí na daný antigen. Pokud rovnováha není může být imunitní systém aktivován neustále a napadat i tělu vlastní buňky a tkáně - v takovém případěě se bavíme o autoimunitních onemocnění. Nebo naopak může být imunitní systém zcela potlačen a tělo se není schopné bránit nákaze. Imunitní odpověď je proto v těle přísně regulována a to hned několika způsoby na různých úrovních.\n\nAntigen je hlavní regulátor imunitní reakce - aktivuje ji a reakce po jeho vymizení z organismu vyhasíná. Antigeny taky podmiňují afinitní maturaci B lymfocytů (kompetice o omezené množství antigenu).\n\nRozpustné protilátky soutěží s receptory B lymfocytů o antigeny a tak negativně regulují aktivaci dalších B buněk. Imunokomplexy s protilátkami třídy IgG jsou významnými negativními regulátory. Vážou se na povrch B lymfocytů a shlukují molekuly BCR a inhibičního Fc receptoru - tím blokují aktivaci B lymfocytů.\n\nNejvýznamnější skupina regulačních mechanismů. Cytokiny mají vliv třeba na různý vývoj subpopulací T buněk. Jejich působení může být zabráněno endocytováním receptorů nebo navzáním inhibitorů na receptory. Mezibuněnčný kontakt je zásadní protože bez něj nemůže vzniknout takzvaná imunologická synapse a nedojde ke kostimulaci efektorových buněk.\n\nVzájemně negativní regulační vztah mají Th1 a Th2 populace buněk - jejich interakce je zprostředkovaná cytokiny. Cytokiny produkované Th2 buňkami (zejména IL-4 a IL-10) můžou potlačovat imunitní reakce založené na Th1 typu odpovědi a mají tak imunosupresivní účinek. Navíc existuje velká populace regulačních (tlumivých, supresorových) T lymfocytů, které mají zásadní význam pro potlačení autoreaktivních T lymfocytů. Předcházejí tak vzniku autoimunitních chorob i imunopatologických reakcí.\n\nRegulační vztah mezi imunitním, nervovým a endokrinním systémem ještě není zcela prozkoumán. O jeho existenci ale svědčí několik věcí. Například některé neurotransmitery působí na leukocyty, které pro ně mají příslušné receptory (např. noradrenalin). Leukocyty produkují celou řadu hormonů (endorfiny, ACTH, TSH, růstový hormon, vitamin D3).\n\n"}
{"id": "452501", "url": "https://cs.wikipedia.org/wiki?curid=452501", "title": "Jasenice", "text": "Jasenice\n\nJasenice může být:\n\n"}
{"id": "452502", "url": "https://cs.wikipedia.org/wiki?curid=452502", "title": "Martin Roman", "text": "Martin Roman\n\nMartin Roman (* 29. října 1969 Havířov) je český manažer, podnikatel a filantrop. Jeho odhadovaný majetek se pohybuje v řádu miliard Kč.\n\nVystudoval gymnázium v Havířově a poté Právnickou fakultu UK. Rok studoval také na ekonomické univerzitě ve švýcarském St. Gallenu a rok na fakultě práv na Karl-Ruprechts Universität v Heidelbergu. \n\nV letech 2014–2015 se věnoval dalšímu studiu na University College London – Institute of Education, kde úspěšně dokončil MA program Effective Learning and Teaching.\n\nVe třiadvaceti letech se stal ředitelem české pobočky firmy Wolf, prodejce lupínků. V roce 1994 se stal členem představenstva akciové společnosti EKOKLIMA se sídlem v Milevsku, členem představenstva JANKA a.s. v Praze-Radotíně a předsedou představenstva nově založené společnosti JANKA FINAL a. s.\n\nV roce 1995 se stal členem představenstva BANKA HANÁ, a.s. Na počátku roku 1996 se stal členem představenstva nově založené společnosti JANKA Radotín a. s. V roce 1997 opustil představenstvo Banky Haná a stal místopředsedou představenstva v nově založené společnosti MADSON & TAYLOR a. s.\n\nV roce 1998 opustil představenstvo společností JANKA a. s. a JANKA FINAL a. s. a stal se členem dozorčí rady nově založené společnosti Euroffice Praha – Brusel a. s., kterou vedl bývalý ministr druhé Klausovy vlády Pavel Bratinka.\n\nV roce 2000 Martin Roman opustil představenstvo společnosti Janka Radotín, kterou ovládla americká společnost LENNOX INTERNATIONAL INC. Ve stejném roce se stal generálním ředitelem zadlužených strojíren Škoda Holding. Za své působení v plzeňské Škodě byl v roce 2004 oceněn titulem Manažer roku.\n\nV říjnu 2001 se stal členem správní rady CMC Graduate School of Business v Čelákovicích.\n\nOd 1. dubna 2004 do 15. září 2011 zastával post generálního ředitele a předsedy představenstva firmy ČEZ. Následně byl zvolen předsedou Dozorčí rady ČEZ, kde působil do 25. 10. 2013, kdy sám těsně před volbami odstoupil a definitivně tak uzavřel své působení v ČEZ, během kterých se mu z něho „podařilo vybudovat silnou stabilní a respektovanou společnost\" (hodnocení od ministra financí Jana Fischera). Během jeho působení se stal ČEZ jednou z nejvýznamnějších světových energetických společností. V říjnu 2012 agentura Platts vyhodnotila ČEZ jako sedmou světovou energetiku ve svém žebříčku Platts Top 250 Jako jedné z mála světových společností se ČEZu podařilo udržet si rating i během krize. ČEZ během Romanovy éry vydělal státu na dividendách a daních 357 miliard korun. Na počátku prosince 2008 hájil „naprosto standardní obchod“ s Chrenkovou společností Moravia Energo, která měla kvůli poklesu cen elektřiny problémy s garancemi za forwardové kontrakty nakoupené na pražské energetické burze. O několik týdnů později však ČEZ zastavil veškeré dodávky této krachující společnosti a do následného konkurzního řízení přihlásil pohledávky za 1,5 miliardy korun. Byl členem dozorčí rady Burzy cenných papírů Praha, a. s. \n\nV roce 2007 se také stal členem dozorčí rady Českých drah a na tomto postu působil dva následující roky. V letech 2010 až 2014 byl členem dozorčí rady Vienna Insurance Group Wiener Städtische Versicherung AG. \n\nV současnosti (r. 2018) se angažuje v následujících společnostech:\n\n\nV roce 2007 Martin Roman investoval 28 milionů korun do gymnázia PORG. Za většinu těchto peněz byly otevřeny dvě nové školy – vždy základní škola a osmileté gymnázium – v Praze a v Ostravě.\n\nMartin Roman v roce 2011 spustil svůj charitativní projekt Čtení pomáhá, který vede děti ke čtení a zároveň je učí pomáhat potřebným. Na Čtení pomáhá věnuje Martin Roman každoročně až 10 miliónů korun. O tom, kdo pomoc obdrží, rozhodnou dětští čtenáři. Každý školák, který se zapojí do projektu, získá po úspěšném vyplnění testu k přečtené knize kredit padesát korun, který věnuje na jeden z nominovaných projektů. Během prvního roku se do projektu zapojilo více než 90 000 dětí. V roce 2014 jich bylo již více než 140 tisíc.\n\nManželé Romanovi také podpořili digitalizaci filmu Všichni dobří rodáci.\n\nOd roku 2016 se Martin Roman věnuje vydávání publikací pro učitele s cílem zpřístupnit pedagogům odbornou populárně-naučnou a česky psanou literaturu. \n\nPrvní byla publikace Zavádění formativního hodnocení: Praktické techniky pro základní a střední školy od D. Wiliama a S. Leahyové. V roce 2017 následoval titul Efektivní výukové nástroje pro učitele: Strategie pro zvýšení úspěšnosti každého žáka od P. Ginnise. Obě knihy vyšly ve spolupráci se vzdělávací organizací EDUkační LABoratoř.\n\nBěhem Romanova působení v čele ČEZu média spekulovala o jeho vlivu na politiku a skrytém financování politických stran, k čemuž sám Roman pro časopis Týden v září 2010 uvedl: \"„Jestli mám nějaký vliv, tak jen v tom, že se lidé příležitostně zajímají o mé názory. Nevím, jak a z jakých peněz bych mohl někoho financovat.“\" Nicméně se Martin Roman stal objektem mediálních kauz označovaných Toskánská aféra z července 2009 (setkal se v Toskánsku s předsedou ODS Mirkem Topolánkem) a Dubajská aféra z února 2011 (setkal se v Dubaji s předsedou Rozpočtového výboru Pavlem Suchánkem). V září 2011 se vyjádřil předseda TOP 09 Karel Schwarzenberg o financování politických stran: \"„Je veřejným tajemstvím v této republice, že ČEZ tady financoval politické strany. Mohu jen říct, že TOP 09 od nich nedostala ani minimální obnos.“\"\n\nRodiči Martina Romana jsou Ing. Milan Roman (21. února 1942 − 22. dubna 2010) a Milada Romanová. Má mladšího bratra Patrika Romana (generální ředitel Pražských služeb). V roce 1997 se Martin Roman oženil s Lenkou Tesařovou, jejíž otec pracoval celý život jako úředník na Úřadu pro normalizaci a měření a její matka pracovala jako knihovnice. V roce 2002 se manželům Romanovým narodila dcera Kateřina a v roce 2005 dcera Natálie.\n\n\n\n"}
{"id": "452503", "url": "https://cs.wikipedia.org/wiki?curid=452503", "title": "Rok tří císařů", "text": "Rok tří císařů\n\nJako rok tří císařů je označován rok 1888, kdy po smrti císaře Viléma I. nastoupil na německý trůn jeho syn Fridrich III., který zemřel ještě téhož roku po 99 dnech vlády, takže na trůn nastoupil Vilém II., který vládl jakožto poslední císař do roku 1918, kdy abdikoval v důsledku německé prohry v první světové válce. Proto je rok 1888 nazýván „rokem tří císařů“ (). Nastoupivší císař Vilém II. propustil v roce 1890 říšského kancléře Otto von Bismarcka.\n\n"}
{"id": "452508", "url": "https://cs.wikipedia.org/wiki?curid=452508", "title": "Aleksandr Hilferding", "text": "Aleksandr Hilferding\n\nAleksandr Fjodorovič Hilferding, také \"Gilferding\" (, 14. července 1831, Varšava – 2. července 1872, Kargopol) byl ruský slavista a jazykovědec německého původu. Je autorem díla \"Ostatki Slavjan na južnom beregu Baltijskogo morja\".\n\nVystudoval Lomonosovovu univerzitu, byl členem korespondentem Petrohradské akademie věd.\nNa konci 50. let 19. století působil jako ruský zmocněnec v Bosně. Studoval lidovou slovesnost na Dálném severu, kde nasbíral přes 300 bylin. Zemřel na břišní tyfus v Kargopolu na výpravě za sběrem lidových písní.\n"}
{"id": "452513", "url": "https://cs.wikipedia.org/wiki?curid=452513", "title": "Imunoglobulin M", "text": "Imunoglobulin M\n\nImunoglobulin M (zkratka IgM) je druhá nejčetnější třída protilátek v krvi savců. Jedná se o glykoprotein. Tvoří se v plazmatických buňkách ve slezině, lymfatických uzlinách a kostní dřeni. IgM je secernován jako polymer o molekulové hmotnosti 900 kDa. Každý polymer je tvořen 5 (výjimečně 6) podjednotkami (monomery), které jsou spojeny disulfidickými můstky v kruhovitém uspořádání. Koncentrace IgM v krvi zdravého člověka se pohybuje okolo 2 mg/ml.\n\nIgM je dominantní třídou imunoglobulinů v primární imunitní odpovědi. Podílí se na aktivaci komplementu, opsonizaci antigenů, neutralizaci virů a aglutinaci.\n\n"}
{"id": "452514", "url": "https://cs.wikipedia.org/wiki?curid=452514", "title": "Ceffyl dŵr", "text": "Ceffyl dŵr\n\nCeffyl dŵr je vodní kůň z velšského folklóru, blízce podobný skotské kelpii.\n\nVodní kůň je znám z mnoha mytologií. Ve Walesu jej nazývají Ceffyl dŵr. V knize \"Folk-lore and Folk-tales of Wales\" (Velšské báje a pověsti) od Marie Trevelyanové se píše, že Ceffyl dŵr může měnit podobu, a dokonce i létat, ačkoli to se v různých částech Walesu liší.\nTohoto bájného vodního koně lze spatřit u tůní a vodopádů, občas se pase i na březích řek. Občas se nechá chytit a osedlat, ale obvykle pak svého jezdce shodí.\n\n\n"}
{"id": "452520", "url": "https://cs.wikipedia.org/wiki?curid=452520", "title": "Alois Kolísek", "text": "Alois Kolísek\n\nAlois Kolísek (1. dubna 1868 Protivanov – 25. srpna 1931 Brno), byl český římskokatolický kněz, československý politik a poslanec Revolučního národního shromáždění s výraznými vazbami na Slovensko.\n\nJeho otec byl chudým tkalcem.\n\nVzdělání získal na vyšším gymnáziu v Brně. Roku 1891 byl vysvěcen na kněze. Studoval biskupský ústav bohoslovecký a získal doktorát z teologie v Římě. Papež ho jmenoval čestným komořím papežským a vyznamenán křížem Pro Ecclesia et Pontifice. Působil jako kněz v Náměšti nad Oslavou a Miroslavi. Od roku 1894 učil na reálce v Hodoníně (zde setrval až do roku 1918). Působil jako katecheta a duchovní správce v zemském ústavu hluchoněmých v Ivančicích. Společně se svými bratry založil tradici českých (československých) poutí do Lurd. V roce 1907 byl hlavním organizátorem přednáškového turné kněze Andreje Hlinky v Čechách a na Moravě.\n\nZa první světové války se účastnil protirakouského odboje a v Hodoníně vytvořil místní buňku Maffie. V létě roku 1917 absolvoval cestu po Slovensku, při které navazoval kontakty se slovenskými katolickými duchovními s cílem zjistit možnost spolupráce katolického politického tábora při přípravě vzniku česko-slovenského státu. Již před válkou udržoval kontakty se slovenskými politiky. Přimlouval se za Andreje Hlinku v Římě a pomáhal z výzkumem slovenské problematiky Robertu Williamovi Seton-Watsonovi.\n\nV letech 1918–1920 zasedal v československém Revolučním národním shromáždění. Podle údajů k roku 1918 byl povoláním profesorem reálky. Ač Čech, v parlamentu zasedal za slovenský klub (slovenští poslanci Revolučního národního shromáždění ještě nebyli organizováni podle stranických klubů), ve kterém působili tehdy i někteří Češi s vazbami na Slovensko. Fakticky politicky tíhnul k Československé straně lidové.\n\nOd roku 1919 byl profesorem slovenské literatury a estetiky na bratislavské teologické fakultě, při jejímž vzniku stál. Angažoval se v četných společenských organizacích (čestný předseda Spolku slovenských umělců, člen výboru Slovenského národního divadla). U příležitosti 700 výročí založení Třetího řádu sv. Františka z Assisi, se v říjnu 1921 zúčastnil spolu se slovenskými římskokatolickým knězem Andrejem Hlinkou první velké společné pouti Čechů a Slováků v novodobé historii Československa.\n\nZemřel v srpnu 1931 v nemocnici Milosrdných bratří v Brně. Osudnou se mu stala lurdská pouť, kdy se na zpáteční cestě otrávil zkaženým jídlem.\n\n"}
{"id": "452521", "url": "https://cs.wikipedia.org/wiki?curid=452521", "title": "Eduard Šittler", "text": "Eduard Šittler\n\nEduard Šittler (17. května 1864, Jistebnice – 8. června 1932, Praha) byl český římskokatolický kněz, kanovník Královské kolegiátní kapituly sv. Petra a Pavla na Vyšehradě, pedagog, zakladatel církevní památkové péče a historik chrámového umění.\n\nPocházel z chudé textilácké rodiny v Jistebnici, měl tři sestry a jednoho bratra. Vystudoval gymnasium v Táboře a arcibiskupský seminář v Praze. 19. září 1886 byl vysvěcen na kněze a nastoupil jako kaplan v Sangerbergu (dnes Prameny) na Mariánskolázeňsku, odkud byl po roce přeložen do Petrovic u Sedlčan. Tam kromě kněžského působení vedl opravu kostela svatého Petra a Pavla a sám restauroval hlavní oltář. Účastnil se také obnovy kostela Nanebevzetí Panny Marie v Obděnicích.\n\nPedagogickou dráhu začal v Praze roku 1898 jako katecheta na malostranském a akademickém gymnasiu, a jako provisor Arcibiskupského semináře, na němž později přednášel dějiny umění. Jako farář a funkcionář spolku Dědictví sv. Prokopa zajišťoval stavbu novogotického kostela sv. Prokopa v Praze na Žižkově (1899–1903). Za toto dílo byl vyznamenán zlatým papežským řádem. Umělecko-historické zájmy ho dovedly do Komise pro soupis uměleckých památek Království českého, do Památkového sboru hl. m. Prahy, kde zastával po léta funkci místopředsedy, do Královské české akademie věd a umění, roku 1887 do církevního odboru Křesťanské akademie (zprvu jednatel, později ředitel) a v 90.letech do redakce časopisu Památky archeologické a místopisné.\n\nTěžiště jeho práce leží mezi lety 1898–1927. Roku 1903 byl na přímluvu kanovníka Josefa Buriana zvolen sídelním kanovníkem Vyšehradské kapituly, jíž sloužil také jako archivář a strážce kapitulního muzea. Z venkovských kostelů stahoval nejcennější paramenta a preciosa výměnou za nová, zhotovená dílnami Paramentního ústavu či Křesťanské akademie. Vlastní sbírku starého církevního umění předal do Národního muzea v Praze, dnes je v oddělení starších českých dějin.\n\nHluboké vzdělání teologické a historické se v osobnosti Eduarda Šittlera pojilo s umělecko-řemeslnou zručností, analytickou schopností a výtvarným vkusem. Přátelil se s historiky, archiváři, výtvarníky, zaujal diplomatický post tajného papežského komoří. Od 80. let 19. století spolupracoval s předními osobnostmi oboru, nejtěsněji s historikem umění a pražským světícím biskupem Antonínem Podlahou, dále s architektem a designérem Josefem Fantou, architektem Kamilem Hilbertem a historikem umění Karlem Chytilem. Preciosa zadával k zhotovení zlatníkům pracujícím pod Křesťanskou akademií podle umělecky kvalitních návrhů, zejména dílně Aloise a Jana Tenglerů nebo u Aloise Kettnera. Jeden kalich objednal u architekta Jože Plečnika.\n\nŠittler jako komisař spoluorganizoval s Antonínem Podlahou Svatojánskou výstavu (1893), Svatovojtěšskou výstavu (1898), k oběma vydali reprezentační monografické album; pro Národopisnou výstavu českoslovanskou v roce 1895 připravil církevní památky a vydal album parament ušitých podle návrhů Josefa Fanty. Církevní část zpracoval také pro jubilejní výstavu Obchodní a živnostenské komory v Praze roku 1908. V badatelském záběru obsáhl stavební památky: monografie Kostel sv. Linharta a staroměstský dům U černého orla, čtyři svazky soupisů uměleckých památek: politické okresy Sedlčany, Milevsko, Karlín a Svatovítský poklad) z uměleckých řemesel zejména preciosa a paramenta (s Antonínem Podlahou napsal monografie: Chrámový poklad u sv. Víta a Loretánský poklad), statěmi o církevních památkách přispíval zejména do Památek archeologických; část jeho díla zůstala nepublikována.\n\n\n\n"}
{"id": "452522", "url": "https://cs.wikipedia.org/wiki?curid=452522", "title": "Josef Kachník", "text": "Josef Kachník\n\nJosef Kachník (13. května 1859, Nivnice – 3. prosince 1940, Praha) byl český římskokatolický kněz, profesor olomoucké teologické fakulty a kanovník Metropolitní kapituly u svatého Václava v Olomouci.\n\n\n"}
{"id": "452523", "url": "https://cs.wikipedia.org/wiki?curid=452523", "title": "Antonín Ludvík Stříž", "text": "Antonín Ludvík Stříž\n\nAntonín Ludvík Stříž (17. ledna 1888, Bohdalice – 6. srpna 1960, Praha) byl český římskokatolický kněz, kanovník Královské kolegiátní kapituly sv. Petra a Pavla na Vyšehradě, básník, esejista, literární historik a kritik, znalec středověké náboženské literatury, překladatel z latiny, angličtiny, francouzštiny, italštiny a portugalštiny a vydavatel.\n\n\n"}
{"id": "452525", "url": "https://cs.wikipedia.org/wiki?curid=452525", "title": "Česko na Letních olympijských hrách 2000", "text": "Česko na Letních olympijských hrách 2000\n\nHer se zúčastnilo 126 českých sportovců. O medaile se postarali především atleti a vodní slalomáři. Jan Železný zvítězil potřetí za sebou v hodu oštěpem, Romana Šebrleho porazil v desetiboji jen Estonec Erki Nool. Jen těsně unikla medaile čtvrté tyčkařce Daniele Bártové. Helena Fuchsová byla pátá na 800 metrů a také důležitou členkou štafety na 4x400 metrů (7. místo).\n\nSvé zlato z Atlanty obhájila kajakářka Štěpánka Hilgertová, bronz přidala deblkanoe Marek Jiras – Tomáš Máder. Naopak Martin Doktor na svá dvě čtyři roky stará zlata nenavázal a v obou finále obsadil osmá místa.\n\nPetr Málek ve střelbě na skeet nestačil pouze na zcela bezchybného Ukrajince Mykolu Milčeva, bronz vybojoval pistolář Martin Tenk.\n\nPremiéra triatlonu na olympijských hrách přinesla bronz Janu Řehulovi. Po dlouhých čtyřiceti letech se dostal Čech do finále boxerského turnaje, až v něm Rudolf Kraj podlehl v lehké střední váze Rusovi Lebzjakovi.\n\nV první osmičce se kromě výše uvedených sportů ještě objevili jachtařka Lenka Šmídová a dvakrát pátý plavec Daniel Málek.\n\nPoprvé v historii samostatné České republiky startoval na letních olympijských hrách tým v kolektivní míčové hře. Fotbalisté, kteří před tím vyhráli stříbro na mistrovství Evropy do 21 let, ale nakonec obsadili s bilancí dvě remízy a jedna porážka až poslední místo ve skupině a stali se – vedle např. tenistů, judistů nebo zápasníků – jedním z největších zklamání české výpravy.\n\nČeská republika se umístila na 28. místě v pořadí národů. Druhý nástupnický československý stát Slovenská republika obsadil \"38. místo\".\n\nOlympijské rekordy v atletice na olympic.org \n"}
{"id": "452533", "url": "https://cs.wikipedia.org/wiki?curid=452533", "title": "Česko na Letních olympijských hrách 1996", "text": "Česko na Letních olympijských hrách 1996\n\nČeská republika se umístila na 17. místě v pořadí národů. Druhý nástupnický československý stát Slovenská republika obsadil \"43. místo\".\n\nOlympijské rekordy v atletice na olympic.org \n"}
{"id": "452538", "url": "https://cs.wikipedia.org/wiki?curid=452538", "title": "Paže", "text": "Paže\n\nPaže (lat.: \"brachium\") je v lidské anatomické terminologii největší a nejdelší úsek horní končetiny mezi ramenem a loktem. Tvoří ji jediná dlouhá pažní kost (humerus), která proximálně (směrem k tělu) komunikuje kloubní hlavicí s lopatkou v ramenním kloubu (\"articulatio humeri)\" a distálně ve složeném loketním kloubu \"(a. cubiti)\" s kostí vřetenní a loketní. Zde přechází v předloktí \"(antebrachium)\".\nV běžném jazyce se, stejně jako v původním latinském výrazu \"bracchium\", jako paže označuje celá horní končetina člověka nebo její horní část od předloktí po rameno nebo, v přeneseném významu, manipulátory robotů a přední končetiny živočichů podobných člověku.\n\n\n\n\nPaží (topograficky: \"regio brachialis\") probíhají tyto struktury:\n\n\n"}
{"id": "452541", "url": "https://cs.wikipedia.org/wiki?curid=452541", "title": "Zuzana Nováková", "text": "Zuzana Nováková\n\nZuzana Nováková (* 22. února 1943, Praha) je básnířka, spisovatelka, autorka řady knih pro děti. Do literatury vstoupila v šedesátých letech pod svým dívčím jménem Renčová. Jejím otcem byl Václav Renč, manželem je spisovatel a literární vědec Jaroslav Novák (jejich dcery Ester a Luisa Novákovy jsou spisovatelky a překladatelky).\n\n\n"}
{"id": "452542", "url": "https://cs.wikipedia.org/wiki?curid=452542", "title": "Česko na Letních olympijských hrách 2004", "text": "Česko na Letních olympijských hrách 2004\n\nČeská republika se umístila na 42. místě v pořadí národů. Druhý nástupnický československý stát Slovenská republika obsadil \"29. místo\".\n\n"}
{"id": "452544", "url": "https://cs.wikipedia.org/wiki?curid=452544", "title": "Velká Vys", "text": "Velká Vys\n\nVelká Vys (, ) je řeka v Kirovohradské a v Čerkaské oblasti na Ukrajině. Je dlouhá 166 km. Povodí řeky je 2860 km².\n\nTeče přes Podněperskou vysočinu. Je levou zdrojnicí Syňuchy (povodí Jižního Bugu).\n\nZdrojem vody jsou převážně sněhové srážky.\n\nNa řece bylo vybudováno 6 přehradních nádrží a leží na ní město Novomyrhorod.\n"}
{"id": "452547", "url": "https://cs.wikipedia.org/wiki?curid=452547", "title": "Derby (dostihy)", "text": "Derby (dostihy)\n\nDerby je klasických rovinový dostih určený tříletým koním. Ve většině zemí testujících výkonnost anglických plnokrevníků v klasických dostizích je nejprestižnějším rovinovým dostihem. Délka dostihu je 1,5 míle (cca 2400 m). \n\nDostih, určený tříletým hřebcům a klisnám, se poprvé běžel v roce 1780 na anglickém dostihovém závodišti v Epsomu nedaleko Londýna. U zrodu dostihu stáli Edward Smith Stanley, 12. earl z Derby (1752–1834) a sir Thomas Charles Bunbury, 6. baronet Bunbury (1740–1821), známý jako sir Charles Bunbury, který byl pozdějším dlouholetým předsedou anglického Jockey Clubu. Vítězem prvního ročníku byl kůň Diomed (majitel i chovatel sir Charles Bunbury) pod jezdcem Samem Arnullem. Majitel každého koně, který se zúčastnil prvního ročníku, musel zaplatit 50 guinejí, celková výhra pak činila 1125 liber šterlinků. Do roku 1784 se běhalo na vzdálenost 1 míle (1609 m), od roku 1784 na 1,5 míle (něco přes 2400 m). Dostih je součástí britské klasické trojkoruny, do které patří ještě 2000 guinejí a St. Leger.\n\nOficiální název epsomského derby je The Derby Stakes, ovšem veřejnosti je dostih známý jako Epsom Derby. O názvu dostihu, který jako odborný termín převzaly také další sporty, přitom rozhodl hod mincí – stačilo málo a mohli jsme chodit třeba na „bunbury Sparta – Slavia“. Název derby se záhy rozšířil po celém světě. Dnes tento dostih pořádá kolem 200 zemí. Další země, které začaly derby pořádat, byly Francie (1863), Rakousko-Uhersko (1868), Německo (1869), Dánsko (1870); následovalo derby na území pozdějšího Polska (1874), americké Kentucky Derby (1875, v USA se běhá několik dostihů derby); dále Itálie (1884), Rusko (1866) a další. Na našem území se poprvé konalo derby v roce 1921 na závodišti ve Velké Chuchli a nese nyní název České derby. Své derby mají i klusáci, je ale určené pro čtyřleté koně.\n\nDostih se každoročně pořádá na závodišti v Epsomu (Epsom Downs Racecourse). Pouze třikrát, v letech 1915–1917, bylo kvůli první světové válce přeloženo do Newmarketu. Dostih se konal vždy první červnovou středu, od počátku 21. století vždy první červnovou sobotu.\n\nPrvní francouzský a zároveň zahraniční kůň, který porazil koně britské, byl Gladiateur s Harrym Grimshawem v roce 1865. Krom této „pomsty za Waterloo“ získal Gladiateur i ostatní části anglické Trojkoruny. Roku 1881 vyhrál první americký kůň – Iroquis s Fredem Archerem. Nejvíce vítězství v tomto derby získal Lester Piggott. V letech 1954–1983 zvítězil celkem devětkrát.\n\n\n"}
{"id": "452548", "url": "https://cs.wikipedia.org/wiki?curid=452548", "title": "ABC transportér", "text": "ABC transportér\n\nABC transportér (zkratka slov ATP Binding Cassette), též ABC pumpa či ABC transportní protein, je souhrnné označení pro obrovské množství různých transmembránových proteinů schopných aktivně přenášet různé látky dovnitř či ven přes membránu za spotřeby ATP. Představují zřejmě největší rodinu proteinů vůbec a jejich geny zabírají v genomu \"E. coli\" 4 %; v huseníčku je genů pro ABC transportéry více než 100. Patří mezi buněčné pumpy.\n\nAčkoliv je ve stavbě ABC transportérů velká rozmanitost, dají se vystopovat některé obecné rysy. ABC pumpy se skládají z 2–4 domén: některé se označují NBD (nucleotide binding domain) a jsou schopné navázat ATP, jiné jsou označovány TMD (transmembrane domain) a ty představují v typickém případě šest alfa-helixů procházejících přes membránu.\n\nABC transportéry se dále u prokaryot dělí na 27 rodin (známější je např. gen LmrA schopný vypumpovat z bakteriálních buněk léky), u eukaryot se obvykle rozlišuje rodin 12 (známý je z těchto např. gen MDR1 chránící některé rakovinné buňky před účinkem léků). Různé ABC transprortéry jsou schopné přenášet přes membránu sacharidy, aminokyseliny, lipidy, ionty, peptidy i proteiny, toxiny a léky včetně antibiotik a další. Některé fungují jako fosfolipidové flipázy. Jsou pro tělo obvykle životně důležité: poškozením ABC transportéru chloridových aniontů (tzv. genu CFTR) ale např. vzniká závažné genetické onemocnění cystická fibróza.\n\n"}
{"id": "452553", "url": "https://cs.wikipedia.org/wiki?curid=452553", "title": "Walking bus", "text": "Walking bus\n\nWalking bus (německy \"pedibus\", italsky \"piedibus\", česky chodící autobus nebo pěšibus) je skupina školních dětí, které jdou pěšky do školy nebo ze školy, doprovázené dvěma rodiči (\"řidič\" vede a \"průvodce\" končí skupinu). Stejně jako tradiční autobus, pěší autobus má jízdní řád s určenou trasou, zastávkami a časovým plánem pro vyzvednutí jednotlivých dětí.\n\nStarší český výraz \"pěškobus\" není v tomto speciálním významu doložen, užívá se i nadále převážně jako sarkastické označení obecně pro pěší dopravu. Pro walking bus je Nadací Partnerství používán název \"chodící autobus\" či \"pěšibus\".\n\nKoncepci pěšího autobusu vytvořil v Austrálii v roce 1992 David Engwicht a do Anglie byla uvedena v roce 1998 Radou hrabství Hertfordshire, která ji jako první využila ji pro \"Wheatfields Junior School\" v městě St. Albans v Anglii .\nPěší autobusy jsou v Anglii oblíbené a šíří se i dále v Evropě, Severní Americe a Novém Zélandu.\n\nPropagátoři pěších autobusů deklarují tyto cíle:\n\nV Aucklandu se v listopadu 2007 účastnilo sto škol, které provozovaly 230 pěších autobusů, což zahrnovalo více než 4000 dětí a 1500 dospělých.\n\nV některých zemích rodiče a děti využívají bezpečnostní vesty. To vedlo ke kritice, že školní autobusy jsou příliš schematické a nevedou děti k samostatně vytvořeným dovednostem nezávislého pohybu po městě. David Engwicht, jehož kniha z roku 1992 \"\"Reclaiming our Cities and Towns\"\" je základem pro koncepci „pěšího“ autobusu, později prohlásil, že \"Od chvíle, kdy se „pěší“ autobus stal oficiálním programem, doprovázejí koncepci problémy, zvláště v případných soudních sporech a kulturách odmítajících přijetí jakékoliv rizika.\"\n\nV České republice vyhlásila Nadace Partnerství v roce 2009 grantový program Na zelenou 2009, který zahrnuje i aktivity spojené s pěším autobusem.\n\nChodící autobusy také propaguje Centrum dopravního výzkumu, například v programu Bezpečná cesta do školy \n\nV češtině je také možno se seznámit s průzkumem pomocí dotazníku a koncepcí bezpečné dopravy do školy, vytvořenou pro školu v Port Talbotu (Wales,Anglie).\n\n\n"}
{"id": "452560", "url": "https://cs.wikipedia.org/wiki?curid=452560", "title": "Dynastie Jižní Ming", "text": "Dynastie Jižní Ming\n\nDynastie Jižní Ming (南明朝 pinyin: \"nán míng cháo\" český přepis: Nan Ming čchao) byla v letech 1644 až 1662 poslední chanskou dynastií vládnoucí Číně. Představovala pokus jižní větve dynastie Ming o zachování vlády nad Čínou po pádu Pekingu koncem března 1644 a odpor proti nastupující mandžuské dynastii Čching, které nakonec podlehla. Kromě čchingské hrozby ze severu se dynastie musela vyrovnávat s celou řadou vnitřních problémů, které byly dědictvím po mingském státu: zkorumpovaností úředníků, fiskálními problémy, vzbouřenci atd.\n\nNa jaře 1644 si jen málokdo na mingském císařském dvoře v Pekingu uvědomoval vážnost hrozby, jež představovala vojska vzbouřenců, vedených Li C'-čchengem (李自成 \"lǐ zìchéng\"), postupujících na Peking. Za daleko vážnější byla považována hrozba Mandžuů. Ti byli ještě na přelomu 16. a 17. století vázáni tributem k dynastii Ming a vojska Džurčenů ještě roku 1598 pomáhala Mingům odrazit japonskou invazi do Koreje. V té době ale již Nurhači sjednocoval kmeny Džurčenů a v roce 1616 vyhlásil na severu dynastii Pozdní Ťin (roku 1636 přejmenována na Čching). Do roku 1644 pak Džurčeni/Mandžuové ovládli prakticky všechna území severně od Velké čínské zdi. Ta však nebyla nepřekonatelnou překážkou, jak Mandžuové dokázali svými průniky přes Velkou zeď v letech 1629 a 1638.\n\nV březnu 1644 se k Pekingu blížila vojska Li C'-čchengových vzbouřenců ve dvou proudech, od jihu a od západu. Hlavní síly Mingů pod velením generála Wu San-kueje (吳三桂 \"wú sānguì\") ustoupily v dubnu z Liao-ningu (TZ: 遼寧 ZZ: 辽宁 \"liáoníng\") k Velké zdi do Šan-chaj-kuanu (TZ: 山海關 ZZ: 山海关 \"shānhǎi guān\"), asi 200 km na východ od Pekingu. Rozkaz k dalšímu pochodu na pomoc Pekingu však přišel příliš pozdě, neboť vážnost situace stále ještě nebyla u dvora pochopena. 24. března otevřeli císařští eunuchové vzbouřencům brány Pekingu a za úsvitu následujícího dne spáchal 16. a poslední císař dynastie Ming Čchung-čen (崇禎 \"chóngzhēn\") sebevraždu. Před smrtí ještě dekretem nařídil úředníkům a vojákům, aby vzali jeho nejstaršího syna, patnáctiletého dědice trůnu, do bezpečí pryč z Pekingu. Dekret ale zůstal nenaplněn ležet v císařově pracovně, kde ho našli vzbouřenci. Ačkoliv není jisté, co přesně se stalo císařovým synům, má se za to, že nepřežili několik následujících dní po pádu města.\n\nKoncem dubna obdržel generál Wu San-kuej rozkaz jít na pomoc Pekingu, ale bylo již pozdě – zpráva o pádu města ho zastihla na pochodu. Rozhodl se tedy vrátit se zpět do Šan-chaj-kuanu a vyčkat vývoje situace. Stále ještě existovala hrozba Čchingů zpoza Velké zdi a 18. května proti němu vyráží i 100 000 vzbouřenců vedených Li C'-čchengem. Wu San-kuej se tak ocitl v kleštích a jelikož jeho armáda byla jedinou vojenskou silou Mingů v oblasti a nemohl tedy doufat v příchod posil, rozhodl se uzavřít dohodu s Mandžuy ohledně společného postupu proti banditům. Za tím účelem jim i otevřel průchod přes Velkou zeď.\n\nAčkoliv centrální a západní Čína byla pod nadvládou vzbouřenců a Peking padl do rukou Čchingům, mingští loajalisté se rozhodli vzdorovat a na bohatém a lidnatém jihu vytvořili novou vládu, jež zpočátku sídlila v Nankingu (南京 \"nánjīng\"). Doufali, že odolají nájezdníkům ze severu stejně úspěšně, jako kdysi před nimi Jižní Sungové ve 12. století dokázali vzdorovat džurčenské dynastii Ťin.\n\nV půli května 1644 se zprávy o pádu Pekingu a sebevraždě císaře donesly i do centrální Číny a spolu s množstvím uprchlíků a rebely přispěli k ještě větší destabilizaci zbytku mingské Číny. Úředníci v Nankingu – druhém hlavním městem Mingské říše – se proto rozhodli nečekat, zda nějaký císařův syn přežil a unikl a chtěli zvolit nějakého knížete z rodu Ču (朱 \"zhū\") – když už ne rovnou jako císaře, tak alespoň jako tzv. „Pečovatele o stát“ (Ťien-kuo 建国 \"jiànguó\"). V Nankingu a okolí se v té době zdržovalo několik knížat, kteří většinou předtím uprchli z krajů ovládnutých vzbouřenci. Mezi úředníky tak vypukl boj o to, kterého z nich zvolit. Žádný z knížat nebyl významným vůdcem a zájmem úředníků bylo zvolit tak, aby měli z jeho zvolení co největší prospěch.\n\nNakonec se výběr zúžil na dva kandidáty. Prvním byl Ču Jou-sung (朱由崧 \"zhū yóusong\"), bratranec mrtvého císaře, známý též jako kníže z Fu (Fu-wang 福王 \"fúwáng\"). Někteří ministři v Nankingu se ale o něm vyjádřili, že:\n\nAdresátem této zprávy byl ministr války Š' Kche-fa (史可法 \"shǐ kěfǎ\"), který se na jejím základě rozhodl přestat jenom nezúčastněně sledovat dění na nankingském dvoře a vrátil se do Nankingu, aby podpořil kníže z Lu(h) (潞王 \"lùwáng\"). Kníže z Lu(h) – vlastním jménem Ču Čchang-fang (朱常淓 \"zhū chángfang\") – tak byl druhým kandidátem na „Pečovatele o stát“ a případně posléze císaře.\n\nŠ' Kche-fa ale nedokázal prosadit svého kandidáta proti knížeti z Fu, který byl spíše loutkou ovládanou úředníky a vojevůdci za ním. Ti se zpronevěřili vůči klasickému konfiuciánskému pojetí císaře vládnoucího díky Mandátu nebes (天命 \"tiānmìng\") a vyhovovalo jim mít slabého císaře, kterého mohou ovládat. Jedním z těch, kdo podporovali knížete z Fu, byl i guvernér prefektury Feng-jang (凤阳 \"fèngyáng\") v provincii An-chuej (安徽 \"ānhuī\") Ma Š'-jing (马士英 \"mǎ shìyīng\").\n\n7. června byl knížeti z Fu udělen titul \"Pečovatele o stát\" a 19. června byl prohlášen císařem. Současný (čínský) rok měl ještě zůstat 17. rokem éry Čchung-čen a teprve od čínského Nového roku (28. ledna 1645) se začal počítat první rok nové éry Chung-kuang (弘光 \"hóngguāng\").\n\nNový dvůr v Nankingu se musel nějak vyrovnat s hrozbou Mandžuů, kteří sice bezprostředně po ovládnutí Pekingu neměli v plánu ovládnutí celé Číny, ale mnozí čínští přeběhlící – mezi nimi zejména bývalý vysoký mingský úředník a vojevůdce Chung Čcheng-čchou (洪承疇 \"hóng chéngchóu\") – je přiměli zvážit tuto alternativu. Když se v podobné situaci ocitli o několik století dříve Sungové, nabídli výkupné nejprve říši Kitanů Liao (遼 \"liáo\") a později i dynastii Ťin, výměnou za mírovou koexistenci. O totéž se pokusili Jižní Mingové, ale princ regent Dorgon nabídku odmítl, neboť si byl vědom slabosti nankingského dvora a naopak požadoval bezpodmínečnou kapitulaci.\n\nPo tomto diplomatickém neúspěchu padlo v Nankingu rozhodnutí, rozdělit oblast severně od řeky Jang-c' (扬子 \"yángzǐ\") na čtyři obranné sektory a koordinací jejich obrany pověřit Š' Kche-faa. Š' Kche-fa tak byl odstraněn z Nankingu a zbaven možnosti zasahovat do každodenních záležítostí dvora, neboť vrchní velitelství bylo v Jang-čou (TZ: 揚州 ZZ: 扬州 \"yángzhōu\") na Velkém kanále (TZ: 大運河 ZZ: 大运河 \"tà yùnhé\"). Jeho funkci u dvora převzal Ma Š'-jing.\n\nMezitím se Čchingové soustředili hlavně na ovládnutí okolí Pekingu a oblasti severně od Žluté řeky (黃河 \"huánghé\"). Část jejich vojsk spolu s bývalým mingským generálem Wu San-kuejem pronásledovala Li C'-čchengovy vzbouřence na západ až do Chu-peje (湖北 \"húběi\"), přičemž někteří vzbouřenci uprchli, jiní se vzdali a někteří se přidali k Jižním Mingům. V druhé polovině roku 1644 se také vzbouřenec Čang Sien-čung (張獻忠 \"zhāng xiànzhōng\"), který do té doby ovládal a plenil střední tok Jang-c’-ťiang, rozhodl přesunout sídlo svého království Ta Si (大西 \"dà xī\", česky: „Velký Západ“) do S’-čchuanu (四川 \"sìchuān\"). Relativně příznivá situace pro Jižní Mingy ale skončila, když v říjnu 1644 dostal mandžuský princ Dodo od svého staršího bratra prince regenta Dorgona příkaz, aby se se svými vojsky vrátil z pronásledování banditů na západě do Pekingu. Tato vojska měla být použita pro plánovanou jižní kampaň proti Jižním Mingům.\n\nAsi 100 000 vojáků čchingských korouhví (pa-čchi 八旗 \"bāqí\") – podpořených asi 130 000 mingskými vojáky, kteří odmítli bojovat za Jižní Mingy – se vydala koncem listopadu z Pekingu směrem na jih pod vedením prince Doda. Cestou se k nim přidávají další vojáci, kteří odmítají bojovat za starou dynastii a města jim otevírají brány a platí výkupné.\n\nV polovině května dorazila Dodova armáda před Jang-čou a 20. května 1645 byl zahájen útok na město, kde se opevnil Š' Kche-fa. 25. května byly brány prolomeny, Š' Kche-fa těžce zraněn, zajat a předveden před Doda. Ten požadoval kapitulaci jihomingských vojsk bránících město, ale Š' Kche-fa odmítl a byl zabit. Přesné okolnosti jeho smrti se v různých pramenech rozcházejí. Po pádu města následovalo „Deset dní masakru v Jang-čou“ (Jang-čou š'-ž' ťi 揚州十日記 \"yángzhōu shírì jì\") – deset dní plenění, rabování, znásilňování a vraždění.\n\n1. června Dodovy předsunuté jednotky překročily řeku Jang-c' nedaleko Nankingu a kníže z Fu prchnul před postupujícím nepřítelem na západ. Sám Dodo překročil řeku až 7. června a následujícího dne vstoupil do Nankingu. Zatímco někteří mingští loajalisté raději spáchali sebevraždu, jiní vítali u městských bran svého nového pána. 18. června byl prchající kníže z Fu zajat a eskortován k Dodovi, který ho později v říjnu vzal s sebou do Pekingu jako zajatce k císaři.\n\nPředtím ale ještě v červnu Dodo nařizuje, aby si všichni vojáci (kromě vojsk čchingských Korouhví) vyholili vlasy na čele hlavy a z vlasů na temeni si spletli cop na znamení podřízenosti a loajality nové dynastii. 28. června přichází z Pekingu potvrzení tohoto rozkazu a zároveň rozšíření jeho platnosti na všechny dospělé muže (kromě duchovních a členů Korouhví). Zatímco z pohledu dobyvatelů bylo vnucení účesu a oděvu pouze drobností, pro Číňany to znamenalo ponížení jejich pocitu kulturní nadřazenosti nad „barbary“ a přispělo k posílení odporu vůči dobyvatelům.\n\nNásledovalo čchingské dobývání měst východně od Nankingu, kdy – stejně jako v mnoha případech předtím – se dobyvatelé setkávali na jedné straně se zarputilým odporem loajalistů, kteří přepadali mandžuské jednotky, a na druhé straně ochotou mnohých zradit starou dynastii. Jelikož značnou část Korouhví tvořili Číňané a mandžuské oddíly byly navíc podporovány bývalými mingskými jednotkami, které přeběhly na jejich stranu, mělo dobývání centrální a jižní Číny charakter občanské války.\n\nJižní Mingové se opět museli potýkat s bezvládím. Ti, kterým se podařilo uprchnout z Nankingu, se shromáždili v Če-ťiangu (浙江 \"zhèjiāng\") a stáli před nutností vybrat nového císaře. Tou dobou se (po útěku ze svých držav v Šan-tungu (山东 \"shāndōng\")) zdržoval v Če-ťiangu kníže Ču I-chaj (朱以海 \"zhū yĭhăi\"), známý též jako kníže z Lu (魯王 \"lǔ wáng\"). Vysocí úředníci jihomingské vlády ho pozvali v srpnu 1645 do Šao-singu (TZ: 紹興 ZZ: 绍兴 \"shàoxīng\"), aby mu nabídli titul „Pečovatele o stát“ a později i titul císaře. Jemu loajální jednotky sílily a podařilo se jim získat i několik vítězství nad čchingskými jednotkami, které začaly pronikat do severního Če-ťiangu.\n\nNezávisle na vzestupu knížete z Lu v Če-ťiangu (a bez vědomí tamějšího dvora) byl dále na jihu ve Fu-ťienu (福建 \"fújiàn\") jmenován Ču Jü-ťien (朱聿鍵 \"zhū yùjiàn\") nejprve „Pečovatelem o stát“ (červenec 1645) a posléze císařem (18. srpna 1645). Ču Jü-ťien – známý též jako kníže z Tchang (唐王 \"táng wáng\") – přijal jako pojmenování éry své vlády označení Lung-wu (隆武 \"lóngwŭ\" ~ éra „Velké armády“). Až do října téhož roku neměl dvůr knížete z Tchang ve Fu-čou (福州 \"fúzhōu\") o existenci druhého dvora v Šao-singu ponětí; platilo to i naopak. Když se oba dvory dozvěděly o vzniklé situaci, uzavřely mezi sebou dohodu o spolupráci, která ale byla oslabována vzájemnou rivalitou. I přesto se ale zdálo, že nyní mají vlády knížat z Lu a Tchang větší šanci na úspěch, než jakou měl režim knížete z Fu.\n\nPočátkem července 1646 padlo Chang-čou (杭州 \"hángzhōu\"), největší město na severu Če-ťiangu, a 13. července byl obsazen Šao-sing. Dvůr knížete z Lu se rozprchl a samotný kníže utekl na ostrov Čou-šan (舟山 \"zhōushān\") u severního pobřeží Če-ťiangu a později do Amoy. Po roce 1646 ale již neměl téměř žádnou moc a tak zbytek života dožil v Amoy, kde také roku roku 1662 zemřel.\n\nKníže z Tchang, který nyní vládl jako císař éry Lung-wu z Fu-čou v severním Fu-ťienu, se ukázal být schopným vůdcem. Jeho zdroje ale byly značně omezeny, protože reálná vojenská moc byla v rukou místních válečníků. Mezi nimi vynikal amoyský obchodník, námořník a pirát Čeng Č’-lung (鄭芝龍 \"zhèng zhīlóng\") a jeho rodinný klan. Jeho pomoc a podporu, nejenom v boji proti Čchingům, ale i proti ostatním místním banditům, se pokusil kníže z Tchang získat a proto ho v roce 1644 jmenoval vévodou z Nan-anu (南安 \"nánān\") a vojenským komisařem oblasti. Čeng Č’-lung a jeho rodina ovládali díky silné flotile pobřeží od Chang-čou po Kanton. I přes svoji moc se ale Čeng Č’lung nechtěl zaplést do riskantního dobrodružství s jihomingským dvorem a jeho pomoc byla pouze částečná, přičemž si ponechal prostor pro vyjednávání s mingským přeběhlíkem Chung Čcheng-čchouem (洪承疇 \"hóng chéngchóu\") a Čchingy.\n\nSeznam panovníků od 1644 do 1662:\n\n\n\n"}
{"id": "452565", "url": "https://cs.wikipedia.org/wiki?curid=452565", "title": "Mountainboarding", "text": "Mountainboarding\n\nMountainboarding je poměrně mladý sport, který se řadí mezi boardové sporty. K provozování tohoto sportu se používá mountainboard – prkno na kolečkách podobné snowboardu a skateboardu. Mountainboard vymysleli nadšenci v Coloradu v USA v devadesátých letech. Nebavilo je jezdit pouze v zimě na snowboardu a hledali možnou variantu pro zbytek roku, kdy na sjezdovkách neleží sníh. Proto přišlo na svět prkno s nafukovacími kolečky – mountainboard. K jízdě na mountainboardu jsou vhodné hlavně zatravněné sjezdovky, lesní a polní cesty, které jsou z kopce nebo i asfaltové cesty. Mountainboard je schopný zvládnout opravdu jakýkoliv terén. Mountainboard se mimo mountainboardingu a jízdě z kopce, používá také pro provozování landkitingu.\n\nMountainboarding je hodně podobný snowboardingu, je to vlastně jeho letní varianta. Mountainboarding se dělí na několik disciplín:\n\n\nMountainboarding se řadí mezi mladé adrenalinové sporty a již teď si našel hodně příznivců, hlavně ze snowboardové komunity.\n\nMountainboarding funguje v ČR již přes 10 let. České hory a nejenom hory jsou ideální pro provozování tohoto sportu. Díky absenci sněhu si mountainboarding hledá čím dál více příznivců i v ČR. Velkou zásluhu o rozvoj tohoto sportu má asociace Českého mountainboardingu ATBA-CZ. Asociace sdružuje jezdce z celých Čech, pořádá exhibice, soustředění, závody a kurzy pro začátečníky. V ČR také vznikají mountainboard centra. Centra jsou postavená přímo pro provozování mountainboardingu. Vznikají zde bezpečné tratě a překážky pro jízdu na mountainboardu. Jedno z nejnavštěvovanějších mountainboard center v ČR se nachází na Vysočině kousek od Havlíčkova Brodu u obce Horní Krupá. Silly Hill, jak se centrum jmenuje, bylo vůbec první centrum pro provozování tohoto sportu v ČR a vzniklo právě díky ATBA-CZ.\n"}
{"id": "452567", "url": "https://cs.wikipedia.org/wiki?curid=452567", "title": "Adenylátcykláza", "text": "Adenylátcykláza\n\nAdenylátcykláza (též adenylylcykláza, případně adenylcykláza) je enzym, jenž katalyzuje syntézu cyklického adenosinmonofosfátu (cAMP). Substrátem mu je ATP a celý proces je v podstatě navozen odštěpením pyrofosfátové skupiny z výchozí molekuly ATP. Cyklický AMP má v buňce mnoho významných signálních funkcí; konkrétně u člověka totiž například ovlivňuje metabolismus glukózy, učení, paměť a buněčný růst.\n\nV typizovaném případě platí, že se z vnějšího prostředí dostane na povrch buňky jistá signální molekula (první posel). Ta nepřekročí membránu, ale naváže se na receptor a způsobí na druhé straně membrány biochemickou kaskádu, v níž může být aktivována adenylátcykláza. Ta následně vyrobí cAMP, jenž patří mezi známé druhé posly účastnící se ve vnitrobuněčné regulaci.\n\nCelá mašinérie adenylátcyklázy sestává obvykle ze tří strukturních částí. První je nějaký receptor spřažený s G proteinem, druhou je G protein, a konečně třetí je samotná katalytická jednotka adenylátcyklázy.\n"}
{"id": "452578", "url": "https://cs.wikipedia.org/wiki?curid=452578", "title": "Bachratka mexická", "text": "Bachratka mexická\n\nBachratka mexická (\"Rhinophrynus dorsalis\") je jediný druh žab rodu bachratek (\"Rhinophrynus\") a zároveň i čeledi bachratkovitých (Rhinophrynidae). Je rozšířena na východním a západním pobřeží Střední Ameriky.\nTělo mají zavalité a dorůstají do délky 8 cm. Nohy jsou krátké ale silné, dobře přizpůsobené k hrabání.\nOči jsou poměrně malé. Většinu života stráví v zemi, ale vajíčka klade do vody.\n\nSynonyma čeledi Rhinophrynidae\n"}
{"id": "452583", "url": "https://cs.wikipedia.org/wiki?curid=452583", "title": "Sealyham teriér", "text": "Sealyham teriér\n\nSealyham teriér (anglicky: \"Sealyham Terrier\", velšsky: \"Daeargi Sealyham\") je velšské psí plemeno typu teriér. Tito malí psi s bílou vlnitou srstí byli vyšlechtěni kapitánem Johnem Edwardesem v 19. století v hrabství Pembrokeshire. Ačkoliv se na začátku 20. století jednalo o jedno z nejpopulárnějších teriéřích plemen, ke konci století jejich populace postupně klesala až do takové míry, že bylo v roce 2009 ve Velké Británii zaznamenáno pouze 49 narozených štěňat.\n\nŠlechtění sealyham teriérů probíhalo mezi lety 1850 až 1891 a zabýval se jím kapitán John Edwardes na panství Sealyham ve velšském hrabství Pembrokeshire. Původně se využívali k lovení škůdců a také ke stopování jezevců. Edwardes mezi sebou křížil zdejší velškorgi (cardian a pembroke), drsnosrsté foxteriéry a v současné době již vyhynulé anglické bílé teriéry, cílem bylo vyšlechtit malé a silné psy s bílým zbarvením, které bylo u pracovních psů preferované (majitel mohl snadno rozeznat psa od zvěře). Po Edwardesově smrti se šlechtění ujali jeho přátelé a známí.\n\nRoku 1908 byl založen první chovatelský klub a o tři roky později, v roce 1911, byl sealyham teriér uznán Kennel Clubem (KC).\n\nSealyham teriér je houževnatý, jako jiné teriéři ale bývá i hlasitý a tvrdohlavý. K malým dětem i lidem obecně se chová přátelsky a hodí se pro chov ve městě i na venkově. Je aktivní, čilý a hravý. Také dokáže pracovat samostatně, ačkoliv se již k původnímu účelu nevyužívá. Chovají se především jako společníci pro aktivní lidi, kteří jim poskytnou i dostatečně kvalitní péči o srst.\n\nSrst je tvrdá, drátovitá dlouhá i krátká, je vhodné ji pravidelně pročesávat upravuje se i trimováním. Sealyhamům se dříve kupírovaly ocasy v současnosti se to již nesmí.\n\n"}
{"id": "452589", "url": "https://cs.wikipedia.org/wiki?curid=452589", "title": "Scaphiopodidae", "text": "Scaphiopodidae\n\nScaphiopodidae je čeleď žab, která se vyskytuje na jihu Kanady, po celém území USA a na severu Mexika.\n\nJsou to suchozemské žáby s krátkýma nohama a zakulaceným tělem. Nohy jsou dobře přizpůsobené pro hrabání. Jejich barva kůže, která může být tmavě hnědá, tmavě zelená nebo šedá, jim poskytuje dobré maskování.\n\nSynonyma\n\nDříve byla tato čeleď řazená jako další rod (vedle rodu rod \"Pelobates\" - Blatnice) v\nčeledi Pelobatidae (Blatnicovití).\npodřád Mesobatrachia\n"}
{"id": "452593", "url": "https://cs.wikipedia.org/wiki?curid=452593", "title": "Ou-ťiang", "text": "Ou-ťiang\n\nOu-ťiang () je řeka na východě ČLR (Če-ťiang). Je 338 km dlouhá. Povodí má rozlohu 17 900 km².\n\nPramení na severovýchodních výběžcích horského hřbetu Uj-šan a protéká hornatou a kopcovitou krajinou. Ústí do Východočínského moře, přičemž vytváří estuár.\n\nPrůměrný průtok vody na dolním toku činí 510 m³/s. V létě dochází k povodním.\n\nVyužívá se na zavlažování. Leží na ní města Li-šuej, Čching-tchien a nedaleko ústí námořní přístav Wen-čou.\n"}
{"id": "452595", "url": "https://cs.wikipedia.org/wiki?curid=452595", "title": "George Stubbs", "text": "George Stubbs\n\nGeorge Stubbs (25. srpna 1724, Liverpool – 10. července 1806, Londýn) byl britský malíř a vědec, proslulý obrazy s náměty zvířat, především koní. Byl jedním z nejvýznamnějších evropských malířů zvířat, kromě toho byl docentem anatomie člověka a zvířat v nemocnici v Yorku a publikoval řadu vědeckých prací na toto téma, mezi jiným knihu \"Anatomie koní\". Typický pro Stubbsovy malby je vědecký přístup při zobrazování zvířat, což činí jeho malby jedinečnými.\n\nInformace o Stubbsově životě do 35. roku jeho života jsou pouze kusé a opírají se o záznamy jeho kolegy Oziase Humphryho sepsané koncem Stubbsova života.\n\nGeorge Stubbs se narodil v Liverpooolu v rodině koželuha a obchodníka s kůžemi, v jehož obchodě žil a pracoval do 15-16 let věku. Po smrti otce v roce 1741 byl krátce v učení u jednoho malíře a mědirytce, ale jeho práce, spočívající především v kopírování děl jiných autorů, ho neuspokojovala, zde však jako autodidakt získal své znalosti. Ve 40. letech pracoval jako portrétní malíř a v letech 1745 – 1751 studoval anatomii v York County Hospital. Podle jeho vlastních údajů ho tato problematika zajímala již od dětství a tak jedna z jeho prvních prací (které se dochovaly) byly ilustrace knihy textů o porodnictví (1751).\n\nV roce 1754 podnikl svou první cestu, do Itálie. V roce 1756 si pronajal statek v Horkstow v Lincolnshire a strávil dlouhý čas studiem a pitváním koní. Roku 1759 přesídlil do Londýna a pracoval na svém díle \"The Anatomy of the Horse (Anatomie koní)\", které zveřejnil v roce 1766. Originály kreseb jsou dnes uloženy v Královské akademii umění. Již před zveřejněním tohoto díla se věnoval vědecky přesným vyobrazením koní. Od první zakázky pro vévodu z Richmondu, který si objednal tři velká plátna, měl Stubbs zajištěny příjmy – rychle vešlo ve známost, že jeho vyobrazení jsou mnohem preciznější nežli práce předchozích malířů koní (např. James Seymour, Peter Tillemans nebo John Wootton). Začal platit za oblíbeného malíře ve svém oboru a přišel tak k určitému bohatství, takže si mohl koupit dům v Marylebone, módní londýnské čtvrti, kde pak žil až do konce života.\n\nZa jeho nejznámější dílo je považován obraz \"Whistlejacket\" (malba koní na přehlídce), který si objednal dvojnásobný premiér Charles Watson-Wentworth, vévoda z Rockinghamu (dnes vystavena v Národní galerii v Londýně). Další díla se nacházejí mimo jiné v Neue Pinakothek v Mnichově nebo ve Walker Art Gallery v Liverpoolu.\n\nZhruba od roku 1760 vytvořil řadu obrazů individuálních nebo skupinových prostrétů koní, někdy doprovázených psy. Často maloval koně s jejich štolby, které často maloval i samostatně. Mezitím přijímal zakázky a na portréty osob, včetně skupinových portrétů. V letech 1761-1766 vystavoval v \"Society of Artists\", ale v roce 1775 přešel k prestižnější \"Royal Academy\".\n\nStubbs maloval také exotická zvířata včetně lvů, tygrů, opic a nosorožců, které pozoroval v soukromých zvěřincích. Většina těchto prací vznikla v letech 1763-1780.\n\nMaloval rovněž obrazy s historickou tematikou, tyto obrazy však zůstávají většinou opomíjeny. Od roku 1760 se věnoval i technice emailu a doufal s ní dosáhnout komerčního úspěchu, ale tento podnik mu přinesl jen dluhy. Od roku 1770 tedy maloval portréty psů, později získával řadu zakázek na malování lovců s jejich psími smečkami. V roce 1780 vytvořil sérii pastorálních výjevů nazvaných \"Haymakers and Reapers\" (Sušiči sena a ženci) s tematikou žní, v roce 1790 se těšil patronaci waleského prince, jemuž v roce 1791 namaloval jezdecký portrét. Jeho poslední projekt, který započal v roce 1795, bylo srovnávací anatomické pojednání o struktuře lidského těla v porovnání s tělem tygra a tělem kura: patnáct rytin zřejmě z let 1804 až 1806. Projekt zůstal nedokončen – 10. června 1806 Stubbs v Londýně umírá.\n\nJeho synem byl George Stubbs Townly, rytec a grafik.\n"}
{"id": "452603", "url": "https://cs.wikipedia.org/wiki?curid=452603", "title": "Josef Martin Nathan", "text": "Josef Martin Nathan\n\nJosef Martin Nathan (11. listopadu 1867 Stolzmütz (dnes \"Tlustomosty\"), Horní Slezsko – 30. ledna 1947 Opava) byl knězem vratislavské diecéze, během druhé světové války generálním vikářem sudetoněmecké části olomoucké arcidiecéze a olomouckým pomocným biskupem.\n\nNarodil se v rodině učitele působícího na Ratibořsku a Hlučínsku. Od roku 1869 vyrůstal v Ludgeřovicích. Zdejší pobyt sám později označoval za nejdůležitější období ve svém životě. V letech 1879-1887 vystudoval gymnázium v Hlubčicích. Už během středoškolských studií se Nathan rozhodl, že se stane knězem, a proto po maturitě začal studovat teologii ve Freiburgu v Bádensku, ale už po roce studia (snad z ekonomických důvodů) přestoupil na Univerzitu ve Vratislavi. Po dokončení studia byl 23. června 1891 kardinálem Koppem ve Vratislavi vysvěcen na kněze. Primiční mši sloužil o dva dny později v Hlučíně. Po vysvěcení působil nejdříve jako kaplan v Závišicích u Hlubčic, ale po roce byl jmenován kaplanem v Branici. Branice se na dlouhá léta stala jeho domovem. Dne 21. prosince 1946 byl odsunut z nově získaných polských území do Opavy, kde za 6 týdnů poté v Marianu - Ústavu Kongregace dcer Božské lásky zemřel. V listopadu 2014 se tělo biskupa Józefa Nathana vrátilo do Branic.\n\n"}
{"id": "452605", "url": "https://cs.wikipedia.org/wiki?curid=452605", "title": "Nefroptóza", "text": "Nefroptóza\n\nNefroptóza (: \"ren mobilis\", známá též jako bludná ledvina či ptóza ledviny \"(pokles ledviny)\") je abnormální stav, při kterém dojde k poklesu ledviny do pánevní oblasti v okamžiku, když pacient stojí. Vyskytuje se častěji u žen než u mužů.\n\nPříčinou může být absence perirenálních fascií, které ledviny fixují. \n\nU většiny pacientů je nefroptóza asymptomatická. Může však být charakterizována nevolností, třesavkou, vysokým tlakem, hematurií (krev v moči) a proteinurií (bílkovina v moči). Pacienti se symptomatickou nefroptózou si často stěžují na ostré bolesti, které vystřelují do třísel. Bolest většinou odezní, když si pacient lehne.\n\nDiagnostika vychází ze subjektivních příznaků, které pacient udává. K potvrzení dochází intravenózní urografií. \n\nK fixaci ledviny lze u symptomatických pacientů použít chirurgického zákroku, tzv. nefropexe (zavěšení ledviny). \n"}
{"id": "452608", "url": "https://cs.wikipedia.org/wiki?curid=452608", "title": "Žínka", "text": "Žínka\n\nŽínka může být:\n\n"}
{"id": "452613", "url": "https://cs.wikipedia.org/wiki?curid=452613", "title": "Seznam vybraných prostředků zdravotnické techniky", "text": "Seznam vybraných prostředků zdravotnické techniky\n\nJedná se pouze o výběrový seznam některých nejdůležitějších a nejznámějších prostředků zdravotní techniky s tím, že zde není možné v úplnosti vyjmenovat naprosto všechny. Jako zdroj posloužil číselník PZT od Všeobecné zdravotní pojišťovny České republiky\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "452628", "url": "https://cs.wikipedia.org/wiki?curid=452628", "title": "Křeslo (rozcestník)", "text": "Křeslo (rozcestník)\n\nKřeslo může být:\n\n\n\n"}
{"id": "452629", "url": "https://cs.wikipedia.org/wiki?curid=452629", "title": "Libverda", "text": "Libverda\n\nLibverda je bývalá vesnice u Děčína, dnes součást tohoto města. Pod svým prvotním názvem je k roku 1401 vedena ve vlastnictví Vavřince Fince. V 16. století ji vlastní Děčínští, kteří zde okolo místního dvora roku 1580 vystavěli panské obydlí. To ovšem roku 1788 vyhořelo. Roku 1850 zde byla zřízena hospodářská škola, z níž se stal vyšší ústav. \n\nV roce 1950 zřídilo Ministerstvo školství, věd a umění při zemědělských školách v Děčíně-Libverdě internátní zemědělské učňovské středisko pro odbor rolnický, mechanizační, ovocnářský a zelinářský. Součástí střediska byl školní statek, kde probíhalo praktické a teoreticky cvičení. Vedle těchto oborů byla zřízena rolnická škola hospodyňská s mičurinským kroužkem.\n\nDnes je tato škola pojmenována na „Střední škola zahradnická a zemědělská Antonína Emanuela Komerse“, podle Antonína Komerse, což byl zemědělský odborník působící ve službách děčínské větve šlechtického rodu Thunů. Okolo školy je školní statek a Botanická zahrada Libverda.\n\n"}
{"id": "452630", "url": "https://cs.wikipedia.org/wiki?curid=452630", "title": "Jan Josef Breuner", "text": "Jan Josef Breuner\n\nJan Josef hrabě Breuner (20. července 1641 Vídeň – 20. března 1710 Praha) byl olomoucký světící biskup, v letech 1694-1710 17. arcibiskup pražský.\n\nPrvní tonzuru přijal se čtyřmi nižšími svěceními od vídeňského biskupa v roce 1650. Roku 1659 se stal titulárním kanovníkem olomouckým, v letech 1659–1665 studoval na římském Germaniku, v roce 1666 se stal sídelním olomouckým kanovníkem a roku 1668 scholastikem kapituly. Jako takový byl v roce 1669 zvolen za sufragána, o dva roky později vysvěcen na titulárního biskupa Nikopole. Roku 1672 se stal generálním vikářem olomoucké diecéze, roku 1689 byl zvolen za děkana kapituly.\n\nV roce 1685 prováděl v kostele v Mohelnici degradaci děkana Kryštofa Aloise Lautnera před jeho upálením v rámci čarodějnických procesů.\n\nRoku 1694 jej císař Leopold I. jmenoval pražským arcibiskupem, ale papežem byl potvrzen až 4. července 1695. Po předepsaných přísahách byl intronizován 6. listopadu 1695 a týden na to přijal pallium v kapli své rezidence. Jako pražský arcibiskup zahájil vizitaci své diecéze, v roce 1701 vydal po olomouckém vzoru „\"Rituale Romano-Pragense\"“ a zřídil dům pro kněze na penzi u kostela sv. Karla Boromejského na Novém Městě pražském.\n\nOkolo roku 1708 nechal postavit barokní zámek ve Světci na Teplicku.\n\n\n"}
{"id": "452632", "url": "https://cs.wikipedia.org/wiki?curid=452632", "title": "Lampione", "text": "Lampione\n\nLampione ( ) je nejmenší z Pelagických ostrovů mezi Sicílií a Tuniskem. Ostrov je 700 metrů dlouhý a 180 široký, nejvyšší bod ostrova má nadmořskou výšku 40 metrů.\n\nGeograficky patří Lampione k Africe, politicky k obci Lampedusa e Linosa v provincii Agrigento v italské autonomní oblasti Sicílie.\n\nOstrov je neobydlený. Jedinou stavbou na ostrově je maják. Dle pověsti je ostrov kus skály, který vypadl z ruky Kyklopům.\n\nOstrov leží v rezervaci \"Riserva Marina Isole Pelagie\". Lampione slouží mnoha evropským tažným ptákům jako místo odpočinku. Z mořské fauny se v okolí ostrova vyskytují žraloci, langusty, korýši a koráli.\n"}
{"id": "452640", "url": "https://cs.wikipedia.org/wiki?curid=452640", "title": "Richard Mullane", "text": "Richard Mullane\n\nRichard Michael Mullane (* 10. září 1943, Wichita Falls, Texas, Spojené státy americké) je americký důstojník, zkušební pilot a astronaut, který letěl třikrát do vesmíru.\n\nTitul inženýra letectví získal roku 1975 na technologickém institutu vojenského letectva a stal se z něj zkušební pilot. Oženil se a má tři děti. V roce 1978 byl přijat, tehdy v hodnosti kapitána vojenského letectva, do NASA mezi kandidáty v Johnsonově vesmírném středisku na post astronauta – pilota..\n\nPremiéru si Mullane odbyl na palubě raketoplánu Discovery na konci léta roku 1984. Jednalo se o misi STS-41-D, v COSPAR označenou 1984-093A, na palubě bylo celkem 6 astronautů. Během letu vypustili tři družice. Startovali na Floridě z mysu Canaveral, přistáli v Kalifornii na letecké základně a kosmodromu Edwards\n\nDruhý let absolvoval po čtyřleté odmlce, v prosinci 1988. Byla to čtyřdenní mise STS-27, dle COSPAR 1988-106A, s raketoplánem Atlantis. Byl to let utajovaný, s špionážní družicí Lacrosse a proto jeho posádku tvořila pouze pětice důstojníků americké armády. Mullane byl tehdy plukovníkem.\n\nPotřetí a naposledy letěl roku 1990. Posádka Atlantisu byla opět pětičlenná, šestidenní mise měla označení STS-36, dle COSPAR 1990-019A. I tentokrát se jednalo o vojenskou misi s vypuštěním špionážní družice.\n\n\n"}
{"id": "452643", "url": "https://cs.wikipedia.org/wiki?curid=452643", "title": "Maserati Quattroporte", "text": "Maserati Quattroporte\n\nMaserati Quattroporte je luxusní automobil s čtyřdveřovou karosérií (Quattroporte = italsky čtvery dveře) typu sedan. Italská automobilka Maserati tuto řadu luxusních sportovních vozů vyrábí s malými přestávkami od roku 1963. Pátá generace se stala historicky nejprodávanější řadou Quattroporte. V současné době je v nabídce již šestá generace tohoto vozu.\n\nMaserati Quattroporte I, Tipo AM 107 a AM 107/A (1964–1969)\n\nMaserati Quattroporte I bylo poprvé představeno na Turínském autosalónu v roce 1963.\n\nTechnická specifikace:\n\nMotor: vpředu, V8 cylinder @ 90°\nVrtání: 88 mm × 85 mm (93.9 × 110 mm)\nObjem motoru: 4136 cc (4709 cc)\nKompresní poměr: 8.5:1\nVýkon: 235 k/5500 rpm (290 k/5200 rpm)\nPřevodovka: 5stupňová manuální, volitelně 3 stupňová automatická\nPneumatiky: přední 205 × 15, zadní 205 × 15\nHmotnost: 1700 kg (1650 kg)\nRozměry (délka, šířka, výška): 5000 × 1720 × 1360 mm\nMaximální rychlost: 230 km/hod (245 km/hod)\n\nPočet vyrobených kusů: 770\n\nCena se v té době pohybovala kolem 3360 Euro za Tipo AM 107 a 3900 Euro za Tipo AM 107/A\nMaserati Quattroporte Frua, Tipo AM 121 (1974)\n\nTechnická specifikace:\n\nMotor: 90 V8 AM 107.23.49\nVrtání: 93,9 × 89 mm\nObjem motoru: 4930 cm\nVýkon: 300 k při 5 500 ot./min.\nKrouticí moment: 49 kgm/4000 rpm\nRozměry (délka, šířka, výška): 4905 × 1850 × 1150 mm\nRozvor: 2700 mm\nHmotnost: 1650 kg\nZrychlení (0–100 km/hod): 6,8 s\nMaximální rychlost: 250 km/hod\nPočet vyrobených vozů: 2\n\nCena se v té době pohybovala kolem 13 000 Euro.\n\nMaserati Quattroporte Medici (1974)\n\nPrototyp navržený ve studiu Italdesign.\n\nTechnická specifikace\nMotor: 90 V8 AM 107.23.49\nVrtání: 93,9 × 89 mm\nObjem motoru: 4930 cm\nVýkon: 300 k při 5500 ot./min.\nKrouticí moment: 49 kgm/4000 rpm\nRozměry (délka, šířka, výška): 5220 × 1860 × 1370 mm\nRozvor: 3100 mm\nHmotnost: 1880 kg\nZrychlení (0–100 km/hod): -\nMaximální rychlost: 250 km/hod\n\nPočet vyrobených vozů: 1\n\nCena se v té době pohybovala kolem 15 000 Euro\n\nMaserati Quattroporte II, Tipo AM 123 (1976–1978)\n\nDruhá generace vznikla v době vlastnictví Maserati Citroenem. Jedná se čtyřdveřovou verzí Citroën SM s motorem z Maserati Merak. Design pochází od Bertoneho. Tato generace vznikla pouze ve 12 exemplářích a někdy nebývá řazena do vývojové linie řady Quattroporte.\n\nTechnická specifikace:\n\nMotor: 90 V6 AM 114.50.30\nVrtání: 91,6 × 75 mm\nObjem motoru: 2965,4 cm\nVýkon: 210 k při 6000 ot./min.\nKrouticí moment: 31 kgm/4000 rpm\nRozměry (délka, šířka, výška): 5200 × 1870 × 1400 mm\nRozvor: 3070 mm\nHmotnost: 1600 kg\nZrychlení (0-100 km/hod.): 9,5 s\nMaximální rychlost: 200 km/hod\n\nPočet vyrobených vozů: 12\n\nCena se v té době pohybovala kolem 8000 Euro.\n\nMaserati Quattroporte III, Tipo AM 330 (1979–1990)\n\nNávrh karoserie pochází ze studia Italdesign.\n\nTechnická specifikace:\n\nMotor: 90 V8 AM 107.23.49\nVrtání: 93,9 × 89 mm\nObjem motoru: 4930 cm\nVýkon: 290 k při 5500 ot./min.\nKrouticí moment: 40 kgm/3000 rpm\nRozměry (délka, šířka, výška): 4910 × 1890 × 1385 mm\nRozvor: 2800 mm\nHmotnost: 1950 kg\nZrychlení (0–100 km/hod.): 7 s\nMaximální rychlost: 230 km/hod\n\nPočet vyrobených vozů: 2110\n\nCena se v té době pohybovala kolem 29 000 Euro.\nMaserati Quattroporte III Royale, Tipo AM 330/49 (1987–1990)\n\nLuxusnější, výkonnější a dražší verze Tipo AM 330.\n\nTechnická specifikace:\n\nMotor: 90 V8 AM 107.23.50\nVrtání: 93,9 × 89 mm\nObjem motoru: 4930 cm\nVýkon: 300 k při 5500 ot./min.\nKrouticí moment: 41 kgm/3000 rpm\nRozměry (délka, šířka, výška): 4910 × 1890 × 1385 mm\nRozvor: 2800 mm\nHmotnost: 1975 kg\nZrychlení (0–100 km/hod.): 6,6 s\nMaximální rychlost: 240 km/hod\n\nPočet vyrobených vozů: 53\n\nCena se v té době pohybovala kolem 65 000 Euro.\nMaserati Quattroporte IV (1994–2001)\n\nČtvrtá generace Maserati Quattroporte, někdy také nazývané „malé Quattroporte\", vycházela z mnohem menší oblíbené řady biturb. Quattroporte IV byla veřejnosti představena na Turínském autosalónu v roce 1994. \nDesign tohoto vozu pochází od známého italského designéra Marcela Gandiniho. Z jeho pera pochází také legendy typu Lamborghini Miura, Countach, Diablo, Lancia Stratos či Bugatti EB110.\nGandiniho rukopis je snadno identifikovatelný ve zkoseném tvaru zadních blatníků (připomínají futuristické prvky Lamborghini Countach). Předchůdci této řady Quattroporte byli poměrně velcí a rozložití. Přestože byla vybavena výkonnými osmiválci, o dobré rozložení hmotnosti a opravdovém sportovním výkonu nemohla být řeč. Sportovní ambice nabízela mrštná Biturba a tuto ambici mělo nepochybně i Quattroporte čtvrté řady.\nČtyři a půl metru dlouhá karosérie s klínovitým tvarem opravdu vypadá velmi kompaktně a uceleně. \nZavěšení kol vycházelo z řady Ghibli II, a bylo patřičně modernizováno a důkladně otestováno vozy v seriálu Ghibli Cup. Přední kola používala závěsy McPherson, doplněné hydraulickými stavitelnými tlumiči a příčným stabilizátorem. Zadní zavěšení bylo nezávislé na pomocném rámu. \nStandardem byl samosvorný diferenciál.\nAgregáty byly modernizovanými verzemi motorů osazovaných do řady Biturbo (kromě vrcholného osmiválce, který debutoval v nekompromisním sporťáku Maserati Shamal - ovšem i tento V8 konstrukčně vychází z vidlicového šestiválce V6 4AC 24V.\nZpočátku se Quattroporte vyrábělo se dvěma motory - šestiválci o objemech motoru 2.0 l a 2,8 l. Možná se ptáte, proč se pro Quattroporte vyráběly dva objemově rozdílné motory o podobném výkonu? Produkci Quattroporte s motorem 2.0 si vyžádala daňová politika italské vlády, která auta se zdvihovým objemem vyšším než 2000 cm³ výrazně zdražovala. Proto bylo například Quattroporte s 2.0 l motorem určeno výhradně pro italský trh a do Čech se nikdy nedovážela.\nOd roku 1996 se do tohoto typu montovaly motory V8 o objemu motoru 3,2 l s výkonem 247 kW (335 koní). Velkou výhodou tohoto motoru byl okamžitý záběr od nízkých otáček a plochá křivka točivého momentu, která mezi 2500 a 4900 rpm neklesala pod hodnotu 440 Nm.\nAgregáty byly odlévány z lehkých slitin a standardně vybaveny elektronicky řízeným vstřikováním a zapalováním. V litrovém výkonu, průběhu točivého momentu a odolnosti patřily tyto motory ve své době k absolutní světové špičce.\nDvoulitr disponoval šestistupňovou převodovku Getrag, 2.8 měl pětistupňovou převodovku nebo příplatkový čtyřstupňový automat od německé firmy ZF.\nVýkonnostní parametry se u těchto ,Raket Trident“, jak o nich psal dobový odborný tisk (Automobil revue č.4 v roce 1997), se pohybovaly od 287–345 koní. Maximální rychlost kolem 280 km/hod. a zrychlení kolem 5,8 s na 100 km/hod.\n\nOd roku 1997 se vyráběla tzv.verze Evolutione, která měla za cíl ukázat snahy Fiatu o zvýšení kvality této řady.\n\nPřehled o počtu vyrobených vozů:\n\nCelkový počet vyrobených vozů v letech 1994–2001 je okolo 2841 vozů.\n\nPočet vyrobených vozů podle motorizací:\nMotor V6, 2.0, počet: 587\nMotor V6, 2.8, automatická převodovka, počet: 668\nMotor V8, 3.2, počet: 415\nObdobí produkce: 1994–1998\nEvoluzione, motor V6, 2.8, počet: 241\nEvoluzione, motor V6, 2.8, automatická převodovka, počet: 148\nObdobí produkce: 1997–2001\nEvoluzione, motor V8, 3.2, počet: 258\nEvoluzione, motor V8, 3.2, Automatic, počet: 524\nMaserati Quattroporte V, Tipo M 139 AQ/340 (2003–2012)\n\nPátá generace Maserati Quattroporte se vyrábí od roku 2003. Návrh karoserie dělal Pininfarina. V roce 2008 doznala tato verze výraznějších změn v podobě úprav kareserie, podvozku, motorové části a převodovky.\n\nTechnická specifikace:\n\nMotor: 90 V8\nVrtání: 92 × 79,8 mm\nObjem motoru: 4244 cm\nVýkon: 400 k při 7000 ot./min.\nKrouticí moment: 46 kgm/3000 rpm\nRozměry (délka, šířka, výška): 5052 × 1895 × 1438 mm\nRozvor: 3064\nHmotnost: 1860 kg\nZrychlení (0–100 km/hod.): 5,2 s\nMaximální rychlost: 275 km/hod\nMaserati Quattroporte VI (2013–současnost)\n\nV roce 2012 Maserati představilo šestou generaci. Nové Quattroporte je dlouhé 5263 mm a široké 1948 mm. Rozvor narostl o 107 mm.\n\n"}
{"id": "452644", "url": "https://cs.wikipedia.org/wiki?curid=452644", "title": "Charles Horton Peck", "text": "Charles Horton Peck\n\nCharles Horton Peck (30. března 1833, Sand Lake (New York) – 11. července 1917, Albany (New York)) byl americký mykolog. Byl newyorským státním botanikem v letech 1867 až 1915; v tomto období popsal více než 2700 druhů severoamerických hub.\n\nByly to například:\n"}
{"id": "452645", "url": "https://cs.wikipedia.org/wiki?curid=452645", "title": "Novosedlice", "text": "Novosedlice\n\nObec Novosedlice se nachází v okrese Teplice, kraj Ústecký. Obec má obyvatel, je v ní evidováno 40 ulic a 542 adres.\n\nJiž z roku 1126 existuje bájná zmínka souvisící s dvorcem Novosedským. Od té doby se ves rozvíjela na pravém boku potoka Bystřice. Nejstarší záznamy poukazují na jméno Bausandof , Bohosudov (německy Weiskirchlitz). Roku 1384 se objevuje první zmínka o starém kostele sv. Valentýna, o dnešním kostele postaveném panským stavitelem Christianem Lagrerem z Teplic je zmínka až okolo roku 1710. Na potoku Bystřice dříve stálo v parku pět mlýnů, ale koncem 19.století byl park zanedbaný a zarostlý. V polovině 19. století zde bylo asi 23 domů a 124 obyvatel. Roku 1853 zde vznikla papírna Purkert a později továrny na výrobu kuchyňských potřeb, kabelek, cihel a umělých tuků.\n\nV roce 1871 zde byla vybudována železniční trať a o 24 let později i zastávka vlaků. Roku 1895 tu zahájila provoz úzkorozchodná dráha z Teplic do Pozorky a Dubí. Za několik let se díky plánu „velké Teplice“ vytvořeného v roce 1947 staly Novosedlice částí Teplic, avšak roku 1954 došlo k osamostatnění. Do roku 1959 tu jezdily tramvaje, ale nahradily je autobusy a roku 1962 i trolejbusy. Ovšem kvůli neshodnutí Teplic s Novosedlicemi o spolufinancování staré trolejové trati byla 31. 12. 1995 trvale zrušena. Obcí prochází jednokolejná železniční regionální trať č. 132, zvaná „Kozí dráha“, vedoucí z Děčína do Oldřichova a zpět. Vlaky ale už na ní jezdí výjimečně, protože roku 2007 musel Ústecký kraj uposlechnout nařízení EU, které mu zakazuje podporovat na stejné trase dva různé druhy dopravy. Nyní tu jezdí pouze autobusové linky MHD.\n\nNávrh znaku a vlajky byl po projednání ve Výboru pro vědu, vzdělání, kulturu, mládež a tělovýchovu, podvýboru pro heraldiku a vexilologii tohoto výboru Poslanecké sněmovny dne 25. května 2006 schválen.\n\nPopis znaku zní: \"ve stříbrném štítě s červenou patou modré břevno, přes něj hlava muže přirozené barvy s vousem provázená vpravo vztyčenou zelenou palmovou ratolestí, vlevo zlatou berlou. V patě zlatý stoupající půlměsíc.\"\n\nPopis vlajky zní: \"List tvoří červený žerďový pruh široký jednu šestinu délky listu a bílé pole s modrým vodorovným středovým pruhem širokým jednu pětinu šířky listu. K červenému a modrému pruhu přiléhají nahoře i dole žluté pravoúhle lomené pruhy široké jednu pětadvacetinu šířky listu a k nim přiléhají stejně široké zelené pravoúhle lomené pruhy. Poměr šířky k délce listu je 2 : 3.\"\n\nKromě Základní školy a Mateřské školy je v obci také školní jídelna a školní družina.\n\nMateřská škola Čtyřlístek je školka pro 75 dětí s jídelnou. Stejně jako základní škola prošla nedávno opravou zateplením.\n\nZákladní škola Novosedlice byla založena okolo roku 1688, ale v té podobě, v jaké ji můžeme vidět nyní, byla postavena až v letech 1886/1887. Dnes je ve škole devět tříd se 188 žáky. Ve školním areálu je zahrada, dopravní hřiště s basketbalovými koši (fotbalové hřiště s běžeckým okruhem a s doskočištěm pro skok daleký je obce). Na podzim roku 2008 prošla škola „omlazovací kúrou“ a byla kompletně zateplena a opravena. A nyní je tam také přípravný ročník. Základní škola má také svoji jídelnu a školní družinu.\n\n\n"}
{"id": "452646", "url": "https://cs.wikipedia.org/wiki?curid=452646", "title": "Václav Čevona", "text": "Václav Čevona\n\nVáclav Čevona (24. května 1922 Ružomberok, Československo – 9. ledna 2008 Ústí nad Orlicí, Česko) byl československý atlet a olympionik, v letech 1944 až 1951 pětinásobným mistrem Československa v běhu na 1 500 metrů. \n\nAčkoliv se narodil na Slovensku, od 15 let žil a sportoval v Ústí nad Orlicí. Byl absolventem Střední průmyslové školy textilní v Ústí nad Orlicí, obor přádelnictví, maturoval v roce 1943. Pracoval v podniku Perla n.p. Ústí nad Orlicí, jako technolog přádelen. Po své aktivní sportovní kariéře se věnoval trénování a organizaci mnoha sportovních událostí v atletice i sjezdovém lyžování. Dlouhá léta pracoval jako člen organizačního výboru Skiinterkritéria.\n\nLondýn 1948\n\nHelsinky 1952 \n\nOslo 1946 \n\nBrusel 1950 \n\na 1. místo na akademickém mistrovství světa 1951 v Berlíně.\n\n\n\n"}
{"id": "452648", "url": "https://cs.wikipedia.org/wiki?curid=452648", "title": "Ferdinand Hložník", "text": "Ferdinand Hložník\n\nFerdinand Hložník (18. listopadu 1921, Svederník u Žiliny – 27. února 2006, Bratislava) byl slovenský malíř a ilustrátor.\n\nFerdinand Hložník se narodil ve Svederníku u Žiliny, žil a tvořil v Bratislavě, kde i zemřel. V letech 1942 – 1946 studoval na oddělení kreslení a malování na Slovenské vysoké škole technické v Bratislavě u profesorů Jána Mudrocha, Gustáva Mallého, Dezidera Millyho a Maximiliána Schurmanna.\n\nNa konci 40. a začátkem 50. let se věnoval pedagogické činnosti jako profesor kreslení na gymnáziu v Jure a později na reálném gymnáziu v Bratislavě a systematicky se začínal zajímat o ilustraci. Od roku 1945 působil v Skupině 29. Augusta. \n\nOd roku 1952 působil jako samostatný umělec. Ilustroval učebnice, knihy a pedagogické pomůcky. V malířské tvorbě konce 40. let jako mladý umělec postupně hledal svůj způsob umělecké výpovědi. Nacházel inspiraci v kubizmu. Později v 50. letech, když ho oslovilo i téma válečného utrpení, které sám jako mladý zažil, zároveň se však často vracel do svého rodiště na svedernícké pole a pastviny, okolí Váhu, ale i na Oravu a Kysuce, experimentoval s formou, která se postupně v průběhu 60. let vykrystalizovala na formu abstrahující tvar, kladoucí důraz na strukturu a barevnost malby. Takovýto způsob malby se stává pro něj ve volné tvorbě typický, i když paradoxně je známější jeho realističtější krajinářské dílo, které však ani zdaleka není jeho těžištěm. Společně s bratrem Vincentem Hložníkem (1919 – 1997) absolvovali několik kreslířských cest po Slovensku, které jsou zakončené jejich společnými výstavami. Za krajinomalby nakonec získal v roku 1967 Cenu Cypriána Majerníka.\n\nZnámá jsou i díla (tempera na papíru) s tematikou Slovenského národního povstání, vytvořená u příležitosti 30. výročí SNP, přičemž se často předkládá tato část jeho tvorby jako typická. Vyplývá to však z neznalosti celkového obsahu jeho díla, protože těžiště jeho tvorby bylo především ve volné, intimní, figurální krajinářské abstraktní tvorbě. V olejomalbách, temperách ale i značném množství kreseb navazuje na ověřenou tvorbu expresivní stylizace předmětů, barevně uspořádaných ploch, které jakoby navázaly děj obrazu do surreálné polohy. Malby spojují v sobě figurální a fantazijní inspiraci, v které se objevují často osoby nebo věci jemu blízké.\n\nFerdinand Hložník samostatně vystavoval od roku 1962 výběrem z tvorby v Plzni a na společných výstavách od roku 1946 se Spolkem C. Majerníka. V roce 1965 vystavoval na Bienále v Sao Paolu, v Neapoli, Římě, a o rok později v Mexiku, Švédsku a Itálii. V roce 1982 mu udělili titul zasloužilý umělec. Později až do 90. let se Ferdinand Hložník pravidelně zúčastňoval kolektivních výstav. Poslední samostatnou výstavu za svého života, zaměřenou na období abstraktní tvorby 60. let měl ve výstavní síni Slovenské spořitelny v Zeleném domě v Bratislavě.\n\nZatím poslední výstava, na které se objevila doteď málo známá a do tehdy ještě neprezentovaná díla z druhé poloviny 90. let, byla v Povážské galerii umění v Žilině v roce 2007.\n\nJeho díla se objevují i na prodejních aukcích výtvarného umění, kde vždy zaujme svým jedinečným výtvarným názorem a propracovaným vizuálním ztvárněním.\n\n"}
{"id": "452649", "url": "https://cs.wikipedia.org/wiki?curid=452649", "title": "Takakia", "text": "Takakia\n\nTakakia je rod mechů, pro něhož bývá vyhrazována samostatná třída \"Takakiopsida\". Zahrnuje pouze dva druhy, \"T. ceratophylla\" a \"T. lepidozioides\", rozšířené v různých částech Asie a Severní Ameriky.\n\nNa rostlinách rodu \"Takakia\" jsou patrné znaky mechů, stejně jako některé typické rysy játrovek. Dorůstá rozměrů v řádu několika málo centimetrů, nemají rhizoidy, nýbrž podzemní stolony, gametofyt mnohými rysy připomíná játrovky, zatímco později objevený sporofyt naznačuje příbuznost s mechy.\n"}
{"id": "452654", "url": "https://cs.wikipedia.org/wiki?curid=452654", "title": "Rašeliníky", "text": "Rašeliníky\n\nRašeliníky (\"Sphagnopsida\") je třída mechů, do níž se zařazuje několik málo rodů těchto vyšších necévnatých rostlin, zejména rod rašeliník (\"Sphagnum\").\n\nPrvoklíček je sice na počátku vláknitý, ale později lupenatí. Z něj posléze vyrůstá gametofytní rostlinka typického vzrůstu. Na vrcholku neustále dorůstají nové fyloidy a vytvářejí zde útvar podobný hlavičce. Celé zelené tělo je tvořené dvěma typy buněk, zelenými chlorocyty a velkými bezbarvými hyalocyty. Samčí gametangia vyrůstají v paždí fyloidů, zatímco samičí vznikají na zkrácených větévkách na vrcholu kauloidu poblíž hlavičky. Vytváří rašeliniště, která se suší a používají jako výživná půda.\n\nFormálně se dělí rašeliníky na dva až tři řády:\n"}
{"id": "452655", "url": "https://cs.wikipedia.org/wiki?curid=452655", "title": "Phuwiangosaurus", "text": "Phuwiangosaurus\n\nPhuwiangosaurus („ještěr z Phu Wiangu (Thajska)“) byl rod velkého titanosaurního sauropodního dinosaura z čeledi Euhelopodidae, žijícího v období spodní křídy na území dnešního Thajska.\n\nFosilie tohoto dinosaura byly objeveny v sedimentech souvrství Sao Khua a mají stáří asi 140 až 130 milionů let. Typový druh \"P. sirindhornae\" byl pojmenován na počest princezny Maha Chakri Sirindhornové, která se zajímá o geologii a paleontologii Thajska. Tento dinosaurus byl mohutný čtyřnohý býložravec, dosahující délky asi 19 metrů a hmotnosti kolem 17 tun. Jiný odhad předpokládá délku až 25 metrů a hmotnost asi 20 tun. Původně byl klasifikován jako titanosaur nebo nemegtosaurid, pozdější studie jej ale řadí do čeledi euhelopodidů.\nSpolu s tímto rodem sauropoda se ve stejných ekosystémech vyskytovali také teropodi \"Siamosaurus\", \"Siamotyrannus\" a \"Kinnareemimus\", dále pak zde byly objeveny fosilie dosud neidentifikovaného sauropoda a jiného teropoda.\n\n"}
{"id": "452657", "url": "https://cs.wikipedia.org/wiki?curid=452657", "title": "Kardiovaskulární onemocnění při diabetu mellitu II. typu", "text": "Kardiovaskulární onemocnění při diabetu mellitu II. typu\n\nKardiovaskulářní onemocnění při diabetu mellitu II. typu jsou onemocnění, kterými v České republice trpí více než 750 000 pacientů, ti se léčí s diagnózou diabetes mellitus. Přibližně 88 % z nich jsou diabetici II. typu (na inzulinu nezávislých a léčených perorálními antidiabetiky). Tento počet však nadále vzrůstá. Je to důsledkem rychlých kulturních a sociálních změn. \n\nDiabetes mellitus II. typu vzniká na základě porušení glukózové tolerance (porucha metabolismu glukózy) či zvýšení glykémie nalačno nebo kombinace obou těchto uvedených poruch. Tento stav se označuje jako „prediabetes“. Dalšími faktory, které se mohou podílet na vzniku jsou: rodinná anamnéza, rasa, věk, obezita, hypertenze a dyslipidémie. Ve spojení s poruchou metabolismu glukózy se u těchto lidí dá předpokládat vznik diabetu II. typu. \nNa kardiovaskulární mortalitě pacientů se podílí nejen diabetes mellitus II. typu, ale také syndrom inzulinové rezistence. Na předním místě v příčinách mortality diabetiků je ischemická choroba srdeční a cévní mozková příhoda, na které umírá více než 2/3 diabetiků II. typu. Typickým projevem u pacientů s KVO je remodelace tepen, zhoršená fibrinolýza, hyperaktivita destiček, zvýšená produkce protizánětlivých cytokinů a působení adipokinů podílející se na rozvoji obezity, a nejzřetelnějším projevem je endoteliální dysfunkce, kdy dochází ke vzniku aterosklerózy a následným komplikacím.\n\nStrategie zaměřené na úpravu hyperglykemie měly zatím na kardiovaskulární riziko diabetiků malý účinek, proto je nutná prevence a včasné zahájení komplexní léčby diabetu. Jedinými dosavadními intervencemi, jež se ukázaly jako účinné, jsou ty, které snižují koexistující rizikové faktory aterosklerózy u diabetiků.\n\nPři posuzování celkového rizika KVO se pacienti zařazují do dvou kategorií podle toho, jestli pravděpodobnost úmrtí na kardiovaskulární onemocnění v příštích 10 letech je u nich >= 5 % (vysoké riziko), nebo < 5 % (nízké až střední riziko). U diabetiků se neprovádí výpočty rizika a vždy jsou zařazování do kategorie >= 5 % (vysoké riziko). U ostatních osob provádíme přesnější odhad rizika za použití tabulky, která je založena na výsledcích projektu SCORE.\nVšechny studie, které se zabývaly otázkou prevence byly studie krátkodobé trvající 3 – 6 let a je nejasné, jestli pozitivní výsledky vedly opravdu k prevenci nebo jen k oddálení manifestace diabetu. Ve studiích se používala perorální antidiabetika (metformin, troglitazon a thiazolidindiony), která by opravdu mohla vést k prevenci diabetu. Některá perorální diabetika totiž zlepšují metabolismus slinivky břišní, jak ukázaly studie.\n\nTaké dodržování zásad zdravého životního stylu a self-monitoring, který napomáhá k odhalení možných onemocnění. Nejčastěji se k self-monitoringu využívají glukometry, tonometry, cholesterolmetry a nověji dvoukanálové EKG.\n\nZanechejte kouření, snižte příjem nasycených tuků, bílkovin a červeného masa, jezte potravu bohatou na vlákninu (ovoce, zelenina), zvyšte příjem hořčíku a snižte příjem sodíku a více sportujte. U pacientů s nadváhou či obezitou je nutná redukce hmotnosti.\n"}
{"id": "452658", "url": "https://cs.wikipedia.org/wiki?curid=452658", "title": "Mary Higby Schweitzer", "text": "Mary Higby Schweitzer\n\nMary Higby Schweitzer je americká paleontoložka a molekulární bioložka, jejímž domovským ústavem je Státní Univerzita Severní Karolíny. V současnosti spolupracuje především s Museum of the Rockies v Montaně. Schweitzerová se proslavila především spekulativními objevy červených krvinek a jiných „měkkých tkání“ ve fosilizovaných kostech tyranosaura zvaného \"B-rex\" (MOR 1125) i jiných svrchnokřídových dinosaurů, starých přes 66 milionů let.\n\nPodrobným výzkumem zjistila, že jedinec tyranosaura, známý jako \"B-rex\", byl za života ovulující samicí (vzhledem k medulární kosti, přítomné ve vzorku). Později dokonce objevila proteiny (kolagen, osteokalcin, hemoglobin), které mj. dokládají předpokládané spojení neptačích dinosaurů a ptáků. Dnes je její výzkum obvykle přijímán vědeckou veřejností, nejasnosti však přetrvávají ve vysvětlení mechanismu zachování biologických molekul v takto starých fosíliích. V roce 2011 možný mechanismus tohoto zachování (např. kolagenu) Schweizerová objevila. Objev peptidů a kolagenu ve vzorku stehenní kosti kachnozobého brachylofosaura byl znovu potvrzen novými metodami výzkumu v roce 2017.\n\n\n"}
{"id": "452661", "url": "https://cs.wikipedia.org/wiki?curid=452661", "title": "František Xaver Stejskal", "text": "František Xaver Stejskal\n\nFrantišek Xaver Stejskal (27. listopadu 1866, Hubálov – 25. prosince 1924, Praha) byl český římskokatolický kněz, profesor církevních dějin a patrologie. V letech 1904 až 1909 byl vicerektorem české koleje Bohemicum v Římě.\n\n"}
{"id": "452662", "url": "https://cs.wikipedia.org/wiki?curid=452662", "title": "Josef Samsour", "text": "Josef Samsour\n\nJosef Samsour (7. srpna 1870, Vatín – 4. března 1930, Brno-Černovice) byl český římskokatolický kněz, profesor církevních dějin a církevní historik.\n\nSyn Václava Samsoura, který se dne 17. února 1857 v Obyčtově oženil s Antonií, dcerou Jana Sedláčka.\n\nKněžské svěcení přijal 21. prosince 1892 v Brně. - V duchovní správě působil poměrně krátce: jako administrátor farnosti Brod nad Dyjí (od 1. srpna 1893) a kooperátor ve farnosti Dolní Dunajovice (od 1. října 1893).\n\nOd roku 1897 se stal katechetou na Českém ústavě ku vzdělávání učitelek v Brně, od roku 1899 na \"Státní německé reálce\" v Brně a od roku 1900 opětovně na \"Českém ústavě ku vzdělávání učitelek\" v Brně.\n\nV roce 1902 byl jmenován profesorem církevních dějin a od roku 1907 navíc i kanonického práva v Biskupském alumnátě v Brně, kde setrval až do svého penzionování v roce 1925. - Mimo to byl také přísedícím biskupské konzistoře, cenzorem, spirituálem a zpovědníkem sester Řádu sv. Voršily v Brně.\n\nZemřel dne 4. března 1930 v Brně - Černovicích a jeho tělesné pozůstatky byly pohřbeny v Obyčtově do hrobu jeho rodičů.\n\nVáclav Petera jej zahrnul do svého díla \"Géniové církve a vlasti\", kde v jeho biogramu poznamenal, že \"svému oboru obětoval i zdraví\".\n\n\nDiecézní archiv Biskupství brněnského\n\n\n"}
{"id": "452663", "url": "https://cs.wikipedia.org/wiki?curid=452663", "title": "Miroslav Nenutil", "text": "Miroslav Nenutil\n\nMiroslav Nenutil (* 6. listopadu 1957 Sušice) je od října 2008 sociálnědemokratický senátor za obvod č. 3 – Cheb, v letech 2006 až 2010 starosta města Stříbro.\n\nNarodil se roku 1957 v Sušici. Středoškolské vzdělání ukončil maturitou na gymnáziu ve\nStříbře v roce 1976. Poté dále pokračoval ve studiu na tehdejší Pedagogické fakultě v Plzni, kterou dokončil v roce 1980. Po studiu na vysoké škole nastoupil jako učitel na Základní školu v Plané, v roce 1993 přešel na základní školu ve Stříbře. S manželkou Věrou, která pracuje jako advokátka, má dceru Marii a syna Jiřího.\n\nV letech 1987 – 1995 byl členem komunistické strany a KSČM. Po přechodu na ZŠ ve Stříbře se začal více veřejně angažovat, když se ujal funkce předsedy krajské odborové organizace pracovníků ve školství. V roce 2002 byl v místních komunálních volbách zvolen do zastupitelstva města Stříbra jako nestraník a posléze jeho místostarostou. Roku 2003 vstoupil do ČSSD. V letech 2006-2010 působil jako uvolněný starosta Stříbra.\n\nV roce 2008 se rozhodl kandidovat do Senátu PČR v obvodě Cheb za ČSSD. Z prvního kola postoupil na prvním místě se ziskem 26,60 % hlasů, jako jeho protikandidát se do druhého kola probojoval nezávislý kandidát a zároveň starosta Františkových Lázní Ivo Mlátilík s 22,03 %. Ve druhém kole voleb Miroslav Nenutil drtivě zvítězil s 67,36 % všech platných hlasů. Nenutil chce během svého působení v horní komoře Parlamentu ČR prosazovat regionální rozvoj a bezplatné zdravotnictví.\n\nVe volbách do Senátu PČR v roce 2014 opět kandidoval za ČSSD v obvodu č. 3 – Cheb. Se ziskem 28,41 % hlasů vyhrál první kolo a postoupil tak do kola druhého. V něm porazil v poměru hlasů 55,35 % : 44,64 % člena hnutí ANO 2011 Jiřího Dufku a zůstává senátorem.\n\n"}
{"id": "452664", "url": "https://cs.wikipedia.org/wiki?curid=452664", "title": "Lokomotiva 110", "text": "Lokomotiva 110\n\nLokomotiva 110 (dříve E 458.0) je elektrická posunovací lokomotiva pro stejnosměrnou napájecí soustavu 3 kV vyráběná v letech 1971–1973 firmou Škoda Plzeň (tovární označení Škoda 33E). Na výrobu lokomotiv E 458.0 navázala v roce 1973 výroba odvozené lokomotivy E 426.0 pro stejnosměrnou napájecí soustavu 1,5 kV. Dnes jsou tyto stroje označeny řadou 113. Podle tvaru skříně s vyvýšenou střední kabinou strojvedoucího se lokomotivám přezdívá \"žehlička\".\n\nV první generaci elektrických lokomotiv Škody nebyla zahrnuta posunovací lokomotiva a k posunování byly používány dieselové lokomotivy. Proto bylo rozhodnuto o konstrukci zcela nového typu elektrické posunovací lokomotivy; projekt lokomotivy řady 110 zahájil tzv. druhou generaci lokomotiv Škoda. První dva prototypy byly vyrobeny v roce 1971 a podrobeny zkušebnímu provozu. Po úspěšném testování byly v roce 1972 zahájeny sériové dodávky těchto lokomotiv. Celkem bylo vyrobeno 52 kusů.\n\nLokomotiva má vyvýšené stanoviště strojvedoucího s velkým rozhledem a ovládacím panelem na každé straně. Dveře do kabiny jsou umístěny na obou stranách. Pro zlepšení výhledu jsou boční části kapot zešikmeny. Lokomotiva je vybavena elektrickým vytápěním vlaku, samočinnou tlakovou, přímočinnou a ruční brzdou. Jde také o první sériově vyráběné lokomotivy v Československu, vybavené polopantografy. Pohon obstarává čtveřice trakčních motorů, umístěných v podvozcích. Přestože jsou tyto lokomotivy řazeny do II. generace lokomotiv (díky použití fechralových odporníků a dalších moderních řešení), regulace výkonu je odporová.\n\nZ koncepce lokomotivy 110 vychází kromě řady 113 i pozdější lokomotiva řady 210 na střídavý proud a řady 112, 111 a 114.\n\nLokomotivy řady 110 jsou určeny k staničnímu posunu, práci na svážných pahrbcích ve které nahradily dieselové lokomotivy řad 720, 721, 770 a 771, přetahům mezi stanicemi a k předtápění souprav. V omezené míře byla tato řada nasazována i k vozbě vlaků na kratší vzdálenosti (lehké osobní vlaky, manipulační nákladní vlaky). S těmito vlaky byla k vidění např. na tratích Nezamyslice – Olomouc, Ostrava – Havířov – Český Těšín, Žilina – Vrútky – Martin a jinde. Díky výrobě odvozených modernějších a hospodárnějších lokomotiv řady 111 a úbytku práce pro tyto lokomotivy začala být řada 110 po roce 2000 odstavována a rušena. U Českých drah již v podstatě zanikla, ČD Cargo používá posledních několik lokomotiv na Valašsku a v okolí Olomouce a i na Slovensku došlo k vyřazení části lokomotiv.\n\nV roce 1995 byly v železničních opravnách a strojírnách Česká Třebová rekonstruovány dvě lokomotivy na provoz pod stejnosměrným napětím 1,5 kV a používány k vozbě nákladních vlaků na trati Rybník - Lipno nad Vltavou, která byla do roku 2003 elektrifikována touto soustavou. O rok později byly obě lokomotivy zpět upraveny k provozu pod napětím 3 kV a předány do DKV Praha. Po čase však byly odstaveny a dnes již neexistují.\n\n\n"}
{"id": "452665", "url": "https://cs.wikipedia.org/wiki?curid=452665", "title": "Osel (důl)", "text": "Osel (důl)\n\nOsel byl nejvydatnější (spolu s dolem Čapčoch) a zároveň nejhlubší důl v Kutné Hoře. Důl Osel byl součástí Oselského důlního pásma jižního úseku rudního revíru v Kutné Hoře. Toto pásmo se rozkládá mezi kostelem Svaté Trojice, chrámem svaté Barbory a Pirknerovým náměstím. Podle legendy nese Osel svůj název po horníkovi, který v jeho místě objevil stříbrnou rudu. Podle archivních materiálů byl důl založen v roce 1363 a fungoval až do 1541, kdy byl zatopen a nepodařilo se vodu již odčerpat. Největších zisků se pak v dole dosáhlo v roce 1505, kdy vydal na 92 kilogramů stříbra. V těch dobách se často povídalo: „Dokud Osel bude řváti, bude Hora pevně státi.“ – nakonec však „Osel zcela utonul“. Od té doby roční produkce z dolu klesala až do jeho zatopení. Současná poloha dolu není známa, ale předpokládá se že se nachází pod chrámem svaté Barbory. Z jeho výtěžku byla také stavba chrámu financována. Podle různých měření dosahoval Osel 616 až 662 metrů úklonné hloubky (šla po žíle) a tak se stal nejhlubším dolem své doby na světě (na přelomu 15. a 16. století).\n\n"}
{"id": "452672", "url": "https://cs.wikipedia.org/wiki?curid=452672", "title": "Štěrbovky", "text": "Štěrbovky\n\nŠtěrbovky (\"Andreaeopsida\") je třída mechů s několika rody, které obvykle rostou na skalách s obsahem křemičitanů. Typickým zástupcem je štěrbovka (\"Andreaea\"), konkrétně v ČR např. štěrbovka skalní (\"A. rupestris\").\n\nNa první pohled mají štěrbovky podobný vzhled jako pravé mechy z třídy \"Bryopsida\". Typický je pentlicovitě větvený prvoklíček, spirálovité postavení fyloidů na lodyžce, štět redukovaný na jakési pseudopodium podobné tomu u rašeliníků, tobolka neúplně vyvinutá a kalyptra redukovaná.\n"}
{"id": "452684", "url": "https://cs.wikipedia.org/wiki?curid=452684", "title": "CoCo", "text": "CoCo\n\nCoCo je japonská popová dívčí skupina (idolová skupina), která se skládá z Mikiyo Ohnové, Azusa Senouové, Rieko Miuraové, Erika Hanedaové a Maki Miyamaeové.\n\nSkupina debutovala s albem \"Strawberry\", které vyšlo 14. května roku 1990. Vydala ho společnost Pony Canyon, Inc..\n\nZ tohoto alba pocházejí dva singly: \"\"Equal ROMANCE\"\" (publikováno 6. září, 1989) a \"\"hanbun fushigi\"\" (publikováno 24. ledna, 1990)\n\nNěkteré písně (\"Equal Romance,\" \"Omoide ga Ippai\", \"Mou Nakanaide\") skupiny CoCo se staly úvodními znělkami (theme song) anime seriálu \"Ranma ½\".\n\nSkupina se rozdělila 6. července roku 1994, v té době byl zrovna vydán jejich poslední singl - \"\"You're My Treasure\"\".\n\n"}
{"id": "452686", "url": "https://cs.wikipedia.org/wiki?curid=452686", "title": "Andreaeobryum macrosporum", "text": "Andreaeobryum macrosporum\n\nAndreaeobryum macrosporum je dvoudomý druh mechů řazený do vlastní třídy Andreaeobryopsida. Roste na Aljašce a v části Kanady. Podobá se trochu třídě štěrbovky (\"Andreaeopsida\"), ale má mohutnou kalyptru, přece jenom jistý štět místo pseudopodií a volné chlopně tobolky. Je bazofilní, porůstá zásadité vápencové skály.\n"}
{"id": "452692", "url": "https://cs.wikipedia.org/wiki?curid=452692", "title": "Zátiší (fotografie)", "text": "Zátiší (fotografie)\n\nZátiší ve fotografii je umělecké dílo, které vkusně zobrazuje předměty, obvykle běžné, které mohou být přírodního původu (ovoce, zelenina, rostliny nebo přírodniny) nebo vyrobené člověkem (sklenice, dýmky, atd.) v umělém prostředí.\n\nFotografování zátiší umožňuje fotografovi mnohem více aranžovat a zasahovat do kompozice předmětů a ovlivňovat nasvícení scény než například při fotografování krajiny, portrétní fotografie nebo reportáže. V současné době je zátiší ve fotografii využíváno například pro reklamní snímky. Při fotografování můžeme pro zachování atmosféry využít dané a přirozené světlo, nebo scénu uměle osvítit zábleskovým světlem. Pro umělé osvícení v ateliéru nebo exteriéru můžeme využít celou řadu fotografických osvětlovacích technik.\n\n\nPrvní zátiší začali pořizovat daguerrotypisté společně s fotografiemi krajin na počátku 19. století – nevadily jim dlouhé expoziční časy. Jedna z prvních dochovaných fotografií byla v podstatě zátiší, jehož autorem byl Francouz Joseph Nicéphore Niépce. Niépceho scénu aranžoval na jídelním stole v období mezi rokem 1823 a 1825, pojmenoval ji \"Prostřený stůl\" a má velikost 7×11,7 cm. Originál této heliografie na skle se však ztratil při převozu k restaurování. Na fotografii je nůž, lžíce, sklenice, číše, miska, láhev, váza a kávová konvice. Expozice tohoto snímku trvala pravděpodobně 4 hodiny (tolik bylo potřeba času při věrné rekonstrukci v roce 2004).\n\nNejstarší dochovaná daguerrotypie z roku 1837 zobrazuje shodou okolností také zátiší, a je z Daguerrova ateliéru. Daguerre osobně věnoval jedno své zátiší z roku 1839 s motivem uměleckého ateliéru a s vlastnoručním věnováním kancléři Metternichovi, a které je dnes majetkem zámku Kynžvart. Jedná se o Kynžvartskou daguerrotypii, která byla v roce 2006 zařazena na seznam movitých národních kulturních památek. Daguerre při snímání nepoužil zrcadla, neboť nápis na štítku u zavěšeného obrazu v pozadí je stranově převrácený. Podle používané tradice velikostí štítků na rámech starých pláten je možné spočítat, že socha stojící postavy je přibližně 160 cm vysoká. Národní technické muzeum se zabývalo otázkou stáří této daguerrotypie: pokud ji Metternich vlastnil a v roce 1839 svému archiváři sděloval, že ji obdržel před vyhlášením vynálezu, měla by být tato dagguerotypie data staršího. Pokud je pravdou, že je rozeslal tehdy nejvýznamnějším postavám v té době a mělo by jich být přibližně 10 kusů. Rudolf Jung se přiklání k názoru, že je posílal všechny najednou, tedy i tuto do Kynžvartu. Pak by bylo nutné hovořit tak, že tato patří mezi 10 nejstarších a zachovaných fotografií, respektive daguerrotypií, na světě. Každopádně tuto Jung považuje za jednu z nejzdařilejších.\n\nPortréty se mohly začít fotografovat až po výrobě vhodnějšího objektivu, vypočteného Josefem Maximiliánem Petzvalem v roce 1840.\n\nKarl Blossfeldt (1865–1932) byl německý fotograf, sochař, učitel a umělec, který pracoval v Berlíně. Je známý svými fotografiemi květin, systematicky fotografoval především různá semena, šešule a listy. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Albert Renger-Patzsch, Walter Peterhans, Helmar Lerski a August Sander. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\".\n\n\n\n\n\nZ českých fotografů vynikal v tvorbě zátiší Josef Sudek, kterého v padesátých letech minulého století inspiroval malíř Josef Navrátil (1798—1865). Po druhé světové válce Sudek vytvořil cyklus \"Zátiší podle Navrátila\" (1954), ale mnohem známější je Sudkův cyklus \"„Okno mého ateliéru“\" (1940–1954), \"„Zahrada mého ateliéru“\" (1950–1970) a \"„Zátiší na okně mého ateliéru“\" (1950–1958).\nDílem Josefa Sudka se inspirovalo mnoho fotografů, například Jan Svoboda, Pavel Hudec Ahasver a František Provazník.\n\nDalším současným fotografem, který se zajímá o symboliku zátiší je Rudo Prekop ze slovenské nové vlny, například v cyklech \"Pocty, Pomníky, Květiny\" a \"Hrdinové\".\n\nFotografie zátiší v 19. století stejně jako v jiných oblastech tohoto druhu umění, vycházela z malířství. Viz srovnání obrazové kompozice zátiší fotografie Camille Silvy (1834–1910) a obrazu německého malíře Wilhelma Busche (1832–1908).\n\n"}
{"id": "452694", "url": "https://cs.wikipedia.org/wiki?curid=452694", "title": "Volejbal Brno", "text": "Volejbal Brno\n\nVolejbal Brno je sportovní klub v Brně, jediný brněnský i jihomoravský účastník nejvyšší české volejbalové mužské soutěže. Kromě profesionálního družstva dospělých zabezpečuje také činnost mládežnických družstev všech věkových úrovní, která se pravidelně umisťují na pomyslných stupních vítězů republikových soutěží. V minulosti nesl rovněž názvy UNIS Brno, JMP Brno či RWE Brno. Navazuje rovněž na dřívější činnost Zbrojovky Brno či Spartaku Brno ZJŠ.\n\n\nPo sezóně 2000/01 družstvo poprvé v historii sestoupilo z nejvyšší soutěže. Před sezónou 2004/05 převzal klub extraligovou licenci z Kladna, kam se i se svou licencí přesunul tým Odolena Vody. Od sezóny 2009/10 do konce roku 2010 používalo družstvo sponzorský název RWE Brno, od roku 2003/4 jím byl JMP Brno a předtím UNIS Brno.\nSoupiska 2019/20 - ženy\n\nAnna Přibylová - smečařka\n\nPetra Pospíšilová - smečařka\n\nKamalani Akeo - nahrávačka\n\nMichaela Beránková - univerzálka\n\nTereza Diatková - univerzálka\n\nSoňa Nováková - nahrávačka\n\nMarkéta Chlumská - libero\n\nSimona Janečková - smečařka\n\nAdéla Benediktová - blokařka\n\nKlára Kuníková - libero\n\nKristýna Boulová - blokařka\n\nSoňa Mikysková - univerzálka\n\nEva Beránková - smečařka\n\nIvona Svobodníková - blokařka\n\nLucie Polášková - smečařka\n\nŠárka Sklenářová - libero, smečařka\n\nMeg Wolowicz - blokařka\n\nSoupiska 2019/20 - muži\n\nMichal Hrazdira - smečař\n\nMichael Vodička - libero\n\nAdam Provazník - nahrávač\n\nLuan Duc Truong - nahrávač\n\nVít Jakubec - smečař\n\nMatt August - blokař\n\nMartin Licek - smečař\n\nDaniel Římal - univerzál\n\nJan Pražák - blokař\n\nVojtěch Fitz - blokař\n\nMartin Chevalier - smečař, univerzál\n\nMatej Hukel - blokař\n\nJakub Lžičař - libero\n\n\nPoznámka: v závorce uvedeno konečné umístění v nejvyšší soutěži dané kategorie\n\nLukáš Diviš \"(*1986, Friedrichshafen)\", Zdeněk Haník \"(*1986, Kocouři Vavex Příbram)\", Michal Hrazdira \"(*1985, Bassano Volley)\", Vlado Katona \"(*1984, Slavia Havířov)\", Martin Klapal \"(*1984, DHL Ostrava)\", Luboš Novák \"(*1985, Dukla Liberec)\", Jan Václavík \"(*1985, DHL Ostrava)\"\n\n\n\n\nV nedávné minulosti se klub účastnil pouze Vyzývacího poháru CEVu (Evropská volejbalová konfederace), kde podlehl hned v prvním kole s rumunským týmem Steaua Bucuresti. Stejné soutěže se zúčastnil také\nv sezoně 2012/13, v prvním kole měl volný los, ve druhém kole vypadl s bulharským CVC Gabrovo.\n\nČastá jsou ale přípravná utkání se zahraničními družstvy, mezi častými soupeři jsou mj. VKP Bratislava či SK Posojilnica Aich/Dob.\n\nKlub je spolupořadatelem Memoriálu Vaška Fabiánka a Bořka Stříbrného – mezinárodního turnaje mládeže, který se tradičně koná mezi Vánočními svátky a Novým rokem.\n\nExtraligové celky mužů i juniorů využívají halu v areálu Sokola Brno I na Kounicově ulici. Pod tribunou, která pojme necelou tisícovku diváků, jsou umístěny kanceláře klubu. Samotný funkcionalistický Stadion, jehož základní kámen byl položen 28. října 1927, je kulturní památkou ČR.\n\nExtraliga kadetů stejně jako 1. liga dospělých a juniorů se odehrává v hale Sportovního gymnázia Ludvíka Daňka na Botanické ulici. Tuto školu také mnoho mladých volejbalistů navštěvuje.\n\n"}
{"id": "452695", "url": "https://cs.wikipedia.org/wiki?curid=452695", "title": "Mistr Smíškovské kaple", "text": "Mistr Smíškovské kaple\n\nMistr Smíškovské kaple je označení pro neznámého gotického malíře, který vymaloval jednu z chórových kaplí chrámu svaté Barbory v Kutné Hoře na náklady Michala Smíška z Vrchovišť. Smíšek z Vrchovišť byl český šlechtic, který kapli roku 1485 koupil a nechal ji mezi lety 1485 až 1492 vyzdobit souborem fresek od neznámého mistra.\n\nNa čelní straně pod vitrážovým oknem je zobrazena příprava mešní oběti, vpravo dole pak znak Smíšků se skříňkami na liturgické náčiní, výše pak královna ze Sáby, brodící se potokem vstříc králi Šalomounovi; nejvýše pak \"Trajanův soud\" s donátory. Na levé stěně je dole vyobrazeno ukřižování Krista, výše pak Sibylla Tiburská ukazující císaři Augustovi výjev Panny Marie; v nejvyšším poli pak postava sv. Jakuba Menšího a postava Krista.\n"}
{"id": "452696", "url": "https://cs.wikipedia.org/wiki?curid=452696", "title": "Seznam postav vystupujících v Jú jú hakušo", "text": "Seznam postav vystupujících v Jú jú hakušo\n\nNásledující postavy jsou z anime/manga seriálu \"Jú jú hakušo\".\n\nKromě názvů postav jsou zde uvedeny i japonské kandži znaky/katakana, jména seijú (\"česky:\" dabér), případně další triviální informace. (poznámka k výslovnosti: dvojhláska -ei, následující po souhlásce se čte jako -é (sei → sé, kei → ké))\n"}
{"id": "452701", "url": "https://cs.wikipedia.org/wiki?curid=452701", "title": "Ploníkotvaré", "text": "Ploníkotvaré\n\nPloníkotvaré (\"Polytrichales\") je řád mechů buď řazený do třídy pravé mechy (\"Bryopsida\"), nebo vyčleňovaný do samostatné třídy Polytrichopsida.\n\nPloníky jsou typické vláknitým prvoklíčkem. Uvnitř gametofytní zelené rostlinky je možné obvykle nalézt primitivní vodivá pletiva. Dále mají typickou stavbu tobolky: otevírá se víčkem, uvnitř je kolumela vybíhající nahoře v epifragmu.\n\nDorůstají výšky až 80 cm, mohou být i různě větvené a je tedy jasné, že jsou skupinou mechů s velmi složitou stavbou. Modelovým zástupcem v školních učebnicích je ploník (\"Polytrichum\"), zejména ploník obecný (\"P. commune\") nebo ploník ztenčený (\"P. formosum\").\n"}
{"id": "452714", "url": "https://cs.wikipedia.org/wiki?curid=452714", "title": "Čtyřzoubkovité", "text": "Čtyřzoubkovité\n\nČtyřzoubkovité (\"Tetraphidaceae\") jediná čeleď mechů z řádu čtyřzoubkotvaré (\"Tetraphidales\") který je dále buď řazen do třídy pravé mechy (\"Bryopsida\"), nebo vyčleňován do samostatné třídy Tetraphidopsida.\n\nZvláště zajímavý je jejich vytrvalý prvoklíček, který na rozdíl od ostatních mechů dokonce nese jistá rozmnožovací tělíska dosahující někdy i lupenitého vzhledu. Zato samotná gametofytní zelená rostlinka je málo nápadná a někdy až redukovaná. Sporofyt – tedy štět a tobolka – je válcovitý.\n"}
{"id": "452719", "url": "https://cs.wikipedia.org/wiki?curid=452719", "title": "Polopravidelné těleso", "text": "Polopravidelné těleso\n\nPolopravidelné těleso je konvexní mnohostěn, jehož všechny stěny jsou tvořeny pravidelnými mnohoúhelníky a všechny prostorové úhly ve vrcholech mnohostěny jsou přímo či nepřímo shodné.\n\nPolopravidelná tělesa jsou tím pádem zobecněním pravidelných polyedrů (Platónských těles): u polopravidelných těles nemusí mít všechny stěny jednoho tělesa stejný tvar. (Platónská tělesa jsou tím pádem speciálním případem polopravidelných těles, u kterých jsou všechny stěny jednoho tělesa tvořeny shodnými mnohoúhleníky.)\n\n\nPolopravidelná tělesa mají použití v krystalografii, v teorii bodových grup, v architektuře (dekorace). Příkladem polopravidelného tělesa by byl fotbalový míč (v případě, že by měl rovné a nikoliv vypouklé stěny).\n"}
{"id": "452720", "url": "https://cs.wikipedia.org/wiki?curid=452720", "title": "Pravé mechy", "text": "Pravé mechy\n\nPravé mechy (\"Bryopsida\") je třída, do níž je řazena drtivá většina mechů (záleží na užitém systému, zda se např. do pravých mechů počítají \"Polytrichales\" a \"Tetraphidales\"). Dělí se na množství podtříd a řádů.\n\nZdroj: Wolfgang Frey, Eberhard Fischer, Michael Stech: \"Bryophytes and seedless Vascular Plants. In: Wolfgang Frey (Hrsg.): Syllabus of Plant Families - A. Engler's Syllabus der Pflanzenfamilien.\" 13. Auflage. Bd. 3, Borntraeger, Berlin/Stuttgart 2009, ISBN 978-3-443-01063-8, S.\n"}
{"id": "452722", "url": "https://cs.wikipedia.org/wiki?curid=452722", "title": "Yann Sundberg", "text": "Yann Sundberg\n\nYann Sundberg (* 12. prosince 1972 v Saint-Malo, Bretaň, départemant Ille-et-Vilaine) je francouzský herec, scenárista, zpěvák, kytarista, skladatel a textař.\n\nPůvodně pracoval jako zvukař v divadle, poté působil na rockové scéně a 3 roky navštěvoval \"Atelier Blanche Salant\" (pařížská herecká škola Stanislavského metodou). Úspěch v divadle (hra \"Ladies Night\") mu umožnil účast v jeho prvních filmech. Jako zpěvák, kytarista a autor prošel řadou rockových skupin, nyní zpívá v bluesrockové skupině \"Decibel Circus\".\n\n\n"}
{"id": "452726", "url": "https://cs.wikipedia.org/wiki?curid=452726", "title": "Trigun", "text": "Trigun\n\nTrigun (トライガン, \"Toraigan\") je japonská manga, kterou napsal a nakreslil Jasuhiro Nightow. Byla vydávána od roku 1995 do roku 2008 a čítá dohromady 17 svazků.\n\n\"Trigun\" byl v roce 1998 adaptován do 26dílného animovaného televizního seriálu studiem Madhouse a odvysílán původně na kanálu TV Tokyo v období od 4. dubna až do 30. srpna roku 1998. V roce 2010 vyšel celovečerní animovaný film \"\".\n\nSeriál probíhá ve space westernovém prostředí, pro českého diváka tento žánr znamená propojení westernového žánru s vědecko-fantastickými elementy.\nPistolník Vash the Stampede (\"Masaja Onosaka\") je světoznámá bytost, na kterou je vypsaná odměna 60 miliard doubledolarů, jelikož kam přijde, tam udělá katastrofu s velkým \"K\" (jednou kvůli němu dokonce shořelo do základu celé město, avšak Vash si o tomto incidentu vůbec nepamatuje, neboť má ztrátu paměti). Všichni už mají dost jeho škod a vyplácení za ně jakbysmet, z pojišťovny \"Bernardelli Society\" jsou tedy poslány dvě zaměstnankyně Meryl Stryfe & Milly Thompson (\"Hiromi Curu, Sacuki Jukino\"), aby ho sledovaly a pokusily se mu (alespoň částečně) zabránit v jeho dalších katastrofálních činech.\n\n"}
{"id": "452729", "url": "https://cs.wikipedia.org/wiki?curid=452729", "title": "Archimédovské těleso", "text": "Archimédovské těleso\n\nV geometrii je archimédovské těleso vysoce symetrický, polopravidelný konvexní mnohostěn. Skládá se ze dvou nebo více typů pravidelných mnohoúhelníků, které se setkávají v identických vrcholech. Jsou odlišné od Platonských těles, která se skládají z pouze jednoho typu mnohoúhelníků, setkávajících se v identických vrcholech.\n\n„Identickými vrcholy\" se obvykle myslí to, že pro dva libovolné vrcholy musí být izometrie celého tělesa stejná u každého úhlu k ostatním. Někdy je místo toho pouze požadováno, že stěny setkávající se v jednom vrcholu jsou izometricky spojené ke stěnám ostatních.\n\nHranoly, jejichž symetrické skupiny jsou dihedrální grupy, nejsou obecně považovány za Archimédovská tělesa, a to navzdory výše splněné definici. Všechny mohou být zhotoveny přes Wythoffovou konstrukci z platonských těles s trojbokou symetrií, osmibokou symetrií a dvanáctibokou symetrií.\n\nArchimédovská tělesa jsou pojmenována podle Archiméda, který o nich napsal ve svých spisech. Během renesance umění matematické „čisté formy\" byly nově hledány všechny tyto formy těles. Toto hledání bylo dokončeno v roce 1620 Keplerem.\n\nMatematika zná třináct archimedovských těles. Další dvě archimédovská tělesa lze získat jako zrcadlové obrazy dvou z výše uvedených třinácti těles.\nZde je jejich přehled:\n\n\n<br>\n"}
{"id": "452730", "url": "https://cs.wikipedia.org/wiki?curid=452730", "title": "Dopravní značení v Izraeli", "text": "Dopravní značení v Izraeli\n\nDopravní značení v Izraeli je stanoveno izraelským ministerstvem dopravy, konkrétně pak oddělením pro plánování dopravy. Aktuální dopravní značení je platné od roku října 2002. Izrael má po celé zemi stejný systém dopravního značení.\n\nDopravní značky jsou často v hebrejštině nebo arabštině, tj. dvou oficiálních úředních jazycích Izraele, či v angličtině. Dopravní značka „Stůj, dej přednost v jízdě,“ je na rozdíl od evropských značek bez slova „STOP“ a na místo toho obsahuje zdviženou ruku.\n\nVýstražné dopravní značky zvýrazňují stávající stav, jako jsou zatáčky, přechody pro chodce, zpomalovací pruhy nebo dopravní signalizace. Mohou rovněž varovat před případným nebezpečím, jako je nebezpečné klesání, blízký přechod pro chodce nebo hluk z letiště. Tyto dopravní značky mají trojúhelníkový tvar s červeným lemováním a bílým vnitřkem.\n\nPříkazové dopravní značky mají kruhový tvar s červeným lemováním a bílým středem a někdy mohou být přeškrtnuté (jako všechny zákazové značky v severní Americe). Opačný druh značek, činnost povolující, má podobu modrého kruhu.\n\nDopravní značka označující obec je bílá obdélníková a dopravní značka označující kulturní nebo turistické místo je hnědá obdélníková. Značení pro parkoviště označuje písmeno „P“, jako „parkoviště“, které je pod hebrejským písmenem chet (ח), jako „\"chanaja\"“ (חניה), což rovněž znamená „parkoviště.“\n\nSilnice jsou v Izraeli kategorizovány jako národní, meziměstské, regionální či místní. Mají odpovídající barevné značení a jsou očíslované.\n\n"}
{"id": "452734", "url": "https://cs.wikipedia.org/wiki?curid=452734", "title": "Třída Wyoming", "text": "Třída Wyoming\n\nTřída Wyoming byla třída dreadnoughtů US Navy. Skládala se z jednotek USS \"Wyoming\" a USS \"Arkansas\", které jako poslední americké dreadnoughty nesly kanóny ráže 305 mm. V porovnání s předchozí třídou také měly výrazně větší výtlak a zdokonalené pancéřování. Lodě operovaly v první i druhé světové válce. Po skončení té druhé se jejich osud naplnil. \"Arkansas\" byl potopen při jaderných testech na atolu Bikini v roce 1946 a \"Wyoming\" byl v roce 1947 prodán do šrotu.\n\n\"Wyoming\" byla postavena v loděnicích Cramp shipyard ve Filadelfii v Pensylvánii. Kýl lodi byl založen v únoru 1910, trup byl spuštěn na vodu v květnu 1911 a \"Wyoming\" vstoupil do služby v září 1912.\n\n\"Arkansas\" postavila loděnice New York Ship Building Company v Camdenu ve státě New Jersey. Kýl lodi byl založen v lednu 1910, trup byl spuštěn na vodu v lednu 1911 a loď vstoupila do služby v září 1912.\n\nTřída \"Arkansas\" konstrukčně navázala na předchozí lodě třídy \"Florida\", lodi však měly přidánu šestou dělovou věž, takže byly vyzbrojeny tuctem 305mm kanónů o délce hlavně 50 ráží. Sekundární výzbroj tvořilo 21 kusů 127mm kanónů, umístěných po jednom v kasematech. Později byl jejich počet snížen na 16. Pohon tvořily parní turbíny, kterým páru dodávalo 12 kotlů. Lodě měly čtyři lodní šrouby. Po dokončení byly schopny plavby rychlostí až 21,1 uzlu.\n\nPo svém dokončení obě lodi sloužily v Atlantické flotile. Po vstupu USA do první světové války pak operovaly s britskou Grand Fleet. V meziválečném období sloužily jak v Atlantické, tak Pacifické flotile a v letech 1925-27 byly modernizovány. Lodě dostaly nové kotle, díky čemuž měly již jen jeden komín. Byl na nich také instalován nový systém řízení palby a protitorpédová obšívka. Část 127mm kanónů byla demontována.\n\n\"Wyoming\" byl v roce 1931 upraven pro cvičné úkoly (nové trupové číslo lodi bylo AG-17) – z lodi bylo odstraněné pancéřování a polovina 305mm kanónů. Došlo k tomu na základě dohod z Londýnské námořní konference z roku 1930. \"Arkansas\" zůstala sice formálně bitevní lodí, ale i ona byla používána pro cvičné účely.\n\nObě lodi byly používány ještě v době druhé světové války. \"Arkansas\" byla v letech 1941-1944 používána k výcviku a ochraně atlantických konvojů. V létě roku 1941 loď doprovázela americké okupační síly na Island, na který Velká Británie o rok dříve provedla invazi. Po roce 1944 její kanóny ostřelovaly pozemní cíle při spojeneckých vyloděních v Normandii, v Jižní Francii, na Iwodžimě a Okinawě. \"Wyoming\" sloužila po celou válku při dělostřeleckém výcviku. V roce 1944 byl demontován zbytek jejích 305mm kanónů a naopak přibyly věže se 127mm kanóny a další výzbroj pro výcvik protiletecké obrany.\n\n\"Wyoming\" sloužila ještě v letech 1945-1947 jako experimentální plavidlo a v říjnu 1947 byla prodána k sešrotování (novou experimentální lodí se stala USS \"Mississippi\"). \"Arkansas\" byla v červenci 1946 použita při operaci Crossroads – pokusných jaderných testech na atolu Bikini. Atmosférický výbuch Able loď přečkala, při následném podvodním výbuchu Baker však byla ukotvena blízko epicentra výbuchu a potopila se. Dodnes je potopena kýlem vzhůru na dně laguny.\n\n\n\n"}
{"id": "452741", "url": "https://cs.wikipedia.org/wiki?curid=452741", "title": "Apolda", "text": "Apolda\n\nApolda je město v německé spolkové zemi Durynsko, v okrese Weimarer Land jehož je správním centrem. Leží na Ilmu přibližně patnáct kilometrů na sever od Výmaru na hlavní železniční trati spojující Berlín přes Halle nad Sálou s Frankfurtem na Mohanem. Apolda je vzdálena jen deset kilometrů na jih od hranice se Sasko-Anhaltskem.\nKromě Výmaru jsou dalšími blízkými městy Jena (patnáct kilometrů na jihovýchod), Erfurt (pětačtyřicet kilometrů na západ) a Naumburg (třicet kilometrů na severovýchod).\n\nVe městě byla v devatenáctém století vyšlechtěna rasa dobrmanů.\n\n"}
{"id": "452745", "url": "https://cs.wikipedia.org/wiki?curid=452745", "title": "Full Metal Panic!", "text": "Full Metal Panic!\n\nFull Metal Panic! ( フルメタル·パニック!, \"Furumetaru Panikku!\") je série light novel, kterou napsal Šódži Gató a ilustroval Šiki Dódži. Hlavním hrdinou série je Sósuke Sagara, člen antiteroristické skupiny Mithril, který je pověřen ochranou Kaname Chidori, bláznivé japonské středoškolačky.\n\nSérie light novel byla adaptována do tři anime seriálů (\"Full Metal Panic\" od studia Gonzo, \"Full Metal Panic? Fumoffu\" a \"Full Metal Panic! The Second Raid\" od studia Kjóto Animation), jedné OVA a pěti různých manga sérií.\nV roce 2009 zakoupila společnost Mandalay Pictures práva na chystaný hraný film.\n\nDěj novel se odehrává v paralelním světě, v němž se udály skutečné události 20. a 21. století. Příběh začíná v 10. roku období Heisei (rok 1999), kdy se studená válka chýlí ke konci, Čína je rozdělena na jih a sever podle řeky Jang-c’-ťiang a Hongkong je rozdělen podobně jako Berlín. Kowloon patří Severní Číně, zatímco Hongkong je udržován vojskem Jižní Číny. Boje v Hongkongu jsou zakázány mírovou smlouvou. V roce 1991 byla při válce v Zálivu použita nukleární hlavice, což spustilo pátou válku na Středním východě. Na začátku této války se Sovětský svaz zúčastnil další invaze na Afghánistán (v novelách je nazýván Helmadžistán), Michal Gorbačov byl zavražděn a perestrojka byla pozastavena.\n\n"}
{"id": "452750", "url": "https://cs.wikipedia.org/wiki?curid=452750", "title": "Evropský pohár v atletice", "text": "Evropský pohár v atletice\n\nEvropský pohár v atletice byla atletická týmová soutěž evropských družstev pořádaná v letech 1965 – 2008 Evropskou atletickou asociací. V roce 2009 se soutěž obměnila a přejmenovala na Mistrovství Evropy družstev v atletice, rovněž přinesla mnoho nových pravidel.\n\nO pořádání, dnes již nejstarší světové soutěže reprezentačních družstev se rozhodlo na kongresu EAA v Sofii, v roce 1963. Muži měli premiéru ve Stuttgartu, ženy pak v Kasselu. Jedním z iniciátorů vzniku soutěže byl tehdejší prezident Evropského výboru v rámci Mezinárodní amatérské atletické federace (IAAF), Ital Bruno Zauli. Ten chtěl uspořádat soutěž pro všechny evropské svazy. Paradoxem je, že samotný Zauli se zahájení nikdy nezúčastnil, zemřel 7. prosince 1963. Na počest jeho památky se dlouho jmenovala soutěž, \"Evropský pohár Bruna Zauliho\".\n\nV prvopočátcích se pohár konal nepravidelně. Od roku 1973 se pak odehrával každé dva roky. Tehdejší pravidla byla zcela jiná než pravidla posledních ročníků. Do roku 1981 probíhala soutěž na vícero kol, menší státy musely projít ze základních (kvalifikačních) kol, větší státy byly většinou nasazovány do semifinále. Ve finále poté bojovalo šest týmů.\n\nZměna přichází s rokem 1983, kdy se začíná soutěžit jednokolově. Zároveň jsou družstva rozdělena do skupin A, B a C. V nižších úrovních probíhal pohyb na základě úspěšnosti v předešlých ročnících. Od roku 1993 probíhal pohár každoročně a skupiny dostaly nová pojmenování: Superliga, I.liga a II.liga. V Superlize v roce 1993 a 2006 startovalo devět mužských a ženských družstev, v ostatních ročnících osm.\n\n"}
{"id": "452752", "url": "https://cs.wikipedia.org/wiki?curid=452752", "title": "DJ Kheops", "text": "DJ Kheops\n\nDJ Kheops (skutečné jméno Éric Mazel) je francouzský DJ a člen francouzského hip-hopového uskupení IAM. Měl plodnou sólovou kariéru a řídí svoje vlastní nahrávací studio Sad Hill Records, společně s Def Bond.\n\nKheops se narodil v Marseille 4. května roku 1966. Má španělskou matku a otec je z Marseille. Jako dítě žil se svýma prarodičema v nejsevernějších oblastech Marseille.\n\nKheops začínal s DJingem ve věku třinácti let pod pseudonymem \"Mister Crazy Mix\". Později si našel práci jako DJ na rádiu Spirit. V roce 1985 potkal rapera Akhenatona, který byl také členem \"Lively Crew\". Skupina potřebovala DJe a Kheops souhlasil s tím, že pro ně bude pracovat. Skupina si později změnila název na IAM a tady Kheops přišel na svoji přezdívku \"Kheops\". Album \"IAM Concept\" skupiny IAM bylo publikováno roku 1990.\n\nV roce 1997, DJ Kheops publikoval svoje vlastní sólové album, kompilaci \"Sad Hill\", která hostila francouzské MC a prodal 150 000 kopií. Kheops vlastní svůj pořad na rádiu Skyrock s názvem \"Total Khéops\" a dokonce založil i svoje nahrávací studio Sad Hill Records. Jeho další album, \"Sad Hill Impact\", bylo vydáno roku 2000. Další alba typu \"Operation Funk\" jsou sbírky unikátních rychlejších post-discových / funk písniček z osmdesátých let.\n\n"}
{"id": "452754", "url": "https://cs.wikipedia.org/wiki?curid=452754", "title": "Faktor XII", "text": "Faktor XII\n\nFaktor XII je plazmatický protein známý také jako Hagemanův faktor. V krevní plazmě\nje přítomen jako zymogen, který se po aktivaci přemění na faktor XIIa, enzym (EC 3.4.21.38), který patří mezi serinové proteázy (nebo serinové endopeptidázy). Lidský faktor je kódován genem F12.\nJe součástí koagulační kaskády a aktivuje faktor XI a prekallikrein. Sám faktor XII se aktivuje na formu XIIa kontaktem s negativně nabitými povrchy (in vivo: kolagen, buněčné fragmenty, bakteriální endotoxiny), in vitro: sklo, kaolín, azbest).\nGen F12 pro faktor XII se nachází na konci dlouhého raménka pátého chromozomu (5q33-qter).\n\nDeficit Hagemanova faktoru je vzácná genetická porucha s četností výskytu asi 1:1 000 000 (u Asiatů je méně častá).\nPorucha nepůsobí nadměrné krvácení, protože aktivní faktor XIIa nemá rozhodující vliv na tvorbu trombinu.\nAle může zvýšit riziko trombózy kvůli neadekvátní aktivaci fibrinolytického systému.\nDeficit také vede k prodloužení času v testu aPTT nad 200 s.\n\nV genu F12 byly identifikovány dvě mutace, které jsou považovány za příčinu velmi vzácné formy hereditárního angioedému (HAE) nazvaného HAE typ III.\nFaktor byl objeven v roce 1955 při rutinním předoperačním vyšetření 37letého železničního dělníka Johna Hagemana, kdy byly u jeho krevních vzorků zjištěny prodloužené koagulační časy bez toho, že by pacient měl krvácivé příznaky. Hagemana poté vyšetřil Dr. Oscar Ratnoff, který zjistil, že pacient má nedostatek nějakého neznámého koagulačního faktoru. Později, poté co vyšetřil několik příbuzných s tímto deficitem, objevil, že deficit Hagemanova faktoru je autozomálně recesivní porucha.\n\nParadoxně k Hagemanově smrti přispěla plicní embolie po pracovním úrazu.\nPozději byla v případových klinických studiích odhalena asociace trombózy a deficitu faktoru XII, ačkoliv patofyziologie této souvislosti je nejasná.\n\nHepatocyty exprimují koagulační faktor XII.\n"}
{"id": "452755", "url": "https://cs.wikipedia.org/wiki?curid=452755", "title": "Veřejná služba (práce nezaměstnaných)", "text": "Veřejná služba (práce nezaměstnaných)\n\nVeřejná služba byla povinnost dlouhodobě nezaměstnaných občanů odpracovat bezplatně pro obec nebo jinou organizaci nejméně 20 hodin měsíčně.\n\nZadavatelem nabízející veřejné služby byly města a obce; těmi, kteří této nabídky využívají, a ti, kterým je určena, jsou pak lidé dlouhodobě nezaměstnaní (tj. déle než 6 měsíců bez práce) a osoby v hmotné nouzi. Tato takzvaná veřejná služba byla mezi těmito subjekty uzavírána ve formě písemné smlouvy. \n\nPředmětem veřejné služby byla činnost v zájmu dané obce: většinou jde o pomoc v oblasti životního prostředí, kulturního rozvoje a sociální péče, konkrétně udržování čistoty v ulicích a na veřejných prostranstvích dané obce, sezónní práce, výpomoc v obcí vlastněných objektech. \n\nVeřejná služba údajně nebyla pro obce povinná ani od nezaměstnaných jedinců vymahatelná – je na vedení obcí, zdali ji zařadí do své agendy. Pokud to ale udělá, mají z veřejné služby většinou užitek jak obec (pro níž bude provedena práce, kterou např. jinak nemůže za srovnatelných podmínek sehnat z komerčního sektoru), tak těm, co službu vykonávají. Těm umožní udržet si po období dlouhodobé nezaměstnanosti udržet si pracovní návyky a tím i jistou „sociální integritu“, za veřejnou službu jsou taktéž odměňováni sociálními dávkami a příspěvků na živobytí (podle § 18a zákona č. 111/2006 Sb.).\n\nOdměna za veřejné služby v současnosti činila 1 106 Kč po dvaceti a 1 658 Kč po třiceti odpracovaných hodinách.\nAvšak od 1. 1. 2012 v rámci nové úpravy žádná odměna za ni nenáleží a bez ohledu na odpracovaných (odsloužených) až 80 hodin měsíčně se nezaměstnanému, bez ohledu na dosavadní výši sociálních dávek, tedy i nulových (nezaměstnaný, kterému je nabídnuta, nemusí být pobíratelem žádné dávky), nic nenavýší. Výše uvedené částky byly aktuální do 31. 12. 2012 a dokonce ti nezaměstnaní, kteří pracovali dle výše uvedené úpravy v prosinci 2011, se onoho navýšení dosud nedočkali.\n\nV roce 2012 zrušil Ústavní soud podobu veřejné služby bez odměny zejména s argumentem, že jde o porušení zákazu nucených prací a práce za spravedlivou odměnu. Od účinnosti uvedeného nálezu ji tedy lze provádět pouze dobrovolně. \n\nV roce 2015 byl v Parlamentu ČR projednáván návrh na znovuzavedení veřejné služby v podobě do roku 2011, tj. že výkon veřejné služby bude znamenat bonifikaci (zvýšení) dávek hmotné nouze.\n\n\n"}
{"id": "452756", "url": "https://cs.wikipedia.org/wiki?curid=452756", "title": "Khaled", "text": "Khaled\n\nKhaled Hadž Brahim (arabsky: خالد حاج ابراهيم) (nar. 29. února 1960), známější pod jménem Khaled, je alžírský písničkář, zpěvák a multiinstrumentalista, hrající arabský lidový hudební styl zvaný Raï. Mezi jeho další hudební repertoár patří jazz, blues a pop. Již v raném mládí zpíval pod jménem Cheb Khaled, což v arabštině znamená „Mladý muž Khaled“ a postupně se stal nejznámějším alžírským zpěvákem vůbec. Stal se natolik populárním, že je v současností nazýván „Králem Raï“. Ovládá hru na akustickou kytaru, bendžo, housle, harmoniku, akordeon a syntezátor. Jeho největším hitem je Aicha, která se dostala v roce 1996 do mnoha evropských hitparád, na špičku ve Francii a Belgii. Existuje několik coverů, nejúspěšnější byla anglická verze skupiny Outlandish, která byla číslem jedna např. v Německu, nebo ve Švédsku. \n\n\"Tento seznam neobsahuje Khaledovy nahrávky na audiokazetách, které v Alžíru vydával v mládí, na začátku své kariéry.\"\n\n\n\n\nZ alba \"Kutché\" (1988):\n\nZ alba \"Khaled\" (1992):\n\nZ alba \"N'ssi N'ssi\" (1993):\n\nZ alba \"Sahra\" (1996):\n\nZ alba \"Kenza\" (1999):\n\nZ alba \"Ya-Rayi\" (2004):\n\nSamostatný singl, který nebyl na žádném albu:\n\nZ alba \" Indigènes (Days of Glory)\" - Movie (2006):\n\n\"Písně, se kterými účinkoval, jsou odsazeny více doprava, pod názvem koncertu.\"\n\n\n\n\n\n\n\n\n\n\n\n\n"}
{"id": "452757", "url": "https://cs.wikipedia.org/wiki?curid=452757", "title": "Třída Florida", "text": "Třída Florida\n\nTřída Florida byla třída dreadnoughtů US Navy. Skládala se z jednotek USS \"Florida\" a USS \"Utah\". Obě lodi byly nasazeny v první světové válce a v meziválečné době modernizovány. \"Florida\" byla sešrotována v roce 1931 a \"Utah\", sloužící jako cvičná cílová loď, byl potopen japonským útokem na Pearl Harbor.\n\n\"Florida\" byla postavena v loděnicích New York Navy Yard v Brooklynu v New Yorku. Kýl lodi byl položen v březnu 1909, trup byl spuštěn na vodu v květnu 1910 a loď vstoupila do služby v září 1911.\n\n\"Utah\" postavila loděnice New York Ship Building Company v Camdenu ve státě New Jersey. Kýl lodi byl položen v březnu 1909, trup byl spuštěn na vodu v prosinci 1909 a loď vstoupila do služby v srpnu 1911.\n\nLodě konstrukčně úzce navazovaly na předcházející třídu \"Delaware\", byly však mírně větší. Hlavní výzbroj tvořilo 10 kusů 305mm kanónů o délce hlavně 45 ráží, umístěných v pěti dělových věžích (dvě na přídi a tři na zádi). Sekundární výzbroj tvořilo 16 kusů 127mm kanónů o délce hlavně 51 ráží, umístěných po jednom v kasematech. Lodě dále nesly několik lehčích kanónů a dva torpédomety. Lodě poháněly parní turbíny Parsons a měly čtyři lodní šrouby. Mohly dosáhnout rychlosti až 22,1 uzlu.\n\nLodě operovaly v první světové válce v Severním moři. Po válce byly sice již zastaralé, ale ještě přečkaly Washingtonskou konferenci, která znamenala pro řadu starších a rozestavěných bitevních lodí cestu do hutí a v letech 1925-27 byly modernizovány. Dostaly nové kotle, protitorpédovou obšívku a zesílené pancéřování palub. Odstraněny byly torpédomety, nově mohly lodě nést dva hydroplány. Při modernizaci byl odstraněn jeden z komínů a zůstal také jen jeden z mřížových stěžňů, což změnilo siluetu lodí.\n\nLondýnská konference přinesla další omezení počtu bitevních lodí a proto byla \"Florida\" v únoru 1931 vyřazena a následně sešrotována, zatímco \"Utah\" byl demilitarizován a používán jako rádiem řízená cílová loď s trupovým číslem AG-16. Jen později dostala několik protiletadlových děl ke střeleckému výcviku. Konec lodi znamenal japonský útok na Pearl Harbor dne 7. prosince 1941. \"Utah\" zasáhlo japonské letecké torpédo a loď se převrátila a potopila se ztrátou 64 členů posádky. Vrak lodi nebylo možné vyzvednout a dodnes spočívá na dně poblíž Fordova ostrova.\n\n\n"}
{"id": "452759", "url": "https://cs.wikipedia.org/wiki?curid=452759", "title": "Základní škola Brána jazyků", "text": "Základní škola Brána jazyků\n\nZákladní škola Brána jazyků s rozšířenou výukou matematiky je základní škola sídlící v secesní budově na adrese Vojtěšská 216/13 v Praze 1-Novém Městě.\n\nZákladní škola Brána jazyků s rozšířenou výukou matematiky vznikla 1. července 2013 rozhodnutím zřizovatele MČ Praha 1. Vznikla sloučením ZŠ Brána jazyků a ZŠ Uhelný trh. \n\nNázev základní školy \"Brána jazyků\" napovídá zaměření školy na výuku cizích jazyků. Název odkazuje na název jazykové učebnice Janua linguarum reserata Jana Amose Komenského z roku 1631. Český název spisu zní \"Dvéře jazyků odevřené\", či také \"Brána jazyků otevřená aneb Krátký a snadný způsob kteréhokoli jazyka, spolu i se začátky všech umění svobodných, pochopení: v kterémž pod stem titulů v tisíci průpovědech všecka slova celého jazyka obsažena jsou\"). Do té doby se cizí jazyk učil nazpaměť bez chápání smyslu slov a vět. Komenský přišel na to, že se slova mnohem lépe pamatují ve větách, kde si na příkladu nebo ukázce uvědomujeme smysl věty. Vybral proto 8000 slov „v životě potřebných“, vytvořil z nich 1000 vět a z těch pak 100 odstavců (článků). Každý odstavec obsahoval jednoduchý a stručný popis části lidského vědění – od původu světa, přírodních živlů, vegetace, zvířeny, člověka a jeho činností, až po výklad morálních a psychologických témat. K takto uspořádané látce přidal Komenský poznání, že žák si mnohem lépe zapamatuje látku, pokud je spojena s fyzickým konáním. Převedl proto kapitoly Dvéří jazyků do divadelních scén. Studenti, převlečení za dramatické postavy, předváděli a v dialozích popisovali probíranou látku, např. práci a nástroje řemeslníka. „Přitom se objevila obdivuhodná přeměna smýšlení, neboť naši herci hráli svou úlohu tak obratně, že jsme se dívali užaslí. Neboť ti, kteří dříve stěží mohli snésti oči dospělého a nemohli nic pronésti bez koktání, počínali si tu se slušnou volností!“ Oblíbená učebnice se užívala k výuce až do 19. století. \n\nZákladní škola, tedy její druhý stupeň, se přestěhovala do Ostrovní ulice v Praze 1 roku 1952 (do budovy bývalého církevního gymnázia postavené roku 1938. Před druhou světovou válkou byla v budově nejmodernější škola na území Československé republiky – světlé a prostorné třídy, speciální učebny, tělocvična, bazén; stavitelem byl ing. Nevšímal z Hradce Králové).\n\nVýuka francouzského jazyka se ve škole datuje od poloviny 60. let 20. století. Ve školním roce 1964/1965 přibyly na první stupeň školy sídlící ve Vojtěšské ulici 3. – 5. třídy ze základní školy v Klimentské ulici. Třídy přišly společně s panem ředitelem Emilem Vohradníkem (který se stal ředitelem školy v Ostrovní) a základním sborem učitelů jazyků. Chodit do „Ostrovní“ bylo před lety velmi prestižní. Byla to totiž jedna z mála škol, kde bylo možné studovat cizí jazyky. Vyučoval se samozřejmě ruský jazyk, k němuž si žáci mohli vybrat francouzský, anglický nebo německý jazyk.\n\nRok 1989 znamenal v životě školy změnu. Budova v Ostrovní ulici byla vrácena řádu sv. Voršily (Českomoravská provincie Římské unie řádu svaté Voršily), který od 1. září 1990 zahájil činnost církevní školy. Budova totiž až do roku 1949 sloužila řádovému dívčímu reálnému gymnáziu. Pražské arcibiskupství, v čele s Františkem kardinálem Tomáškem zřídilo v budově v Ostrovní ke dni 1. července 1990 Základní církevní školu sv. Voršily s rozšířeným vyučováním cizích jazyků. Pro státní školu, respektive pro její 2. stupeň, byly nalezeny prostory v Mikulandské ulici č. 5, 1. stupeň (1.-5. třída) najdeme ve Vojtěšské ulici č. 13. Škola dnes nese název Základní škola Brána jazyků a její žáci pravidelně obsazují přední místa v rámci republikového kola každoročně pořádané konverzační soutěži ve francouzském jazyce.\n\nMČ Praha 1 plánuje od 1. září 2013 přesunout sídlo druhého stupně školy z Mikulandské ulice do školní budovy na Uhelném trhu, v níž by odděleně existovaly dvě školní instituce.\n\nJiž od roku 1833 v objektu sídlila německá reálka (tehdy číslo popisné 134-II). Reálka jako typ školy (zprvu šestiletá „univerzální průmyslovka“, od roku 1868 sedmiletá) byla původně přípravnou školou pro oblast zemědělství a průmyslu, vzdělávala v „reáliích“, po roce 1869 – tedy po zavedení maturity – se stala fakticky střední školou připravující studenty ke vstupu na některou z technických vysokých škol. Šlo samozřejmě o „střední“ školu s německým vyučovacím jazykem a jen pro chlapce – české školy (a to gymnázia) začaly vznikat až po roce 1866 a střední školu, která by je připravila ke studiu vysoké školy, mohly dívky začít studovat až díky Elišce Krásnohorské po roce 1890. Na zmíněné německé reálce v Mikulandské ulici působil jako učitel (od roku 1858) Jan Neruda, který učil češtinu žáka reálky Jakuba Arbese. Fyziku a matematiku na reálce učil i Josef Hašek – otec Jaroslava Haška. Žáky reálky byli např. i architekti Viktor Fürth a Emil Mühlstein (školu ukončili roku 1911). Oba projektovali Schückovu vilu čp. 222 (Nad Kazankou 39 v Praze-Troji). \n\nV roce 1951 se do budovy v Mikulandské ulici přestěhovala na žádost Výzkumného ústavu pedagogického (VÚP), který zde sídlil, Národní pedagogická knihovna Komenského (NPKK), vzniklá v roce 1919 jako knihovna pro další vzdělávání učitelů (do roku 1925 byla součástí Československého pedagogického ústavu J. A. Komenského, po jeho zrušení se stala samostatnou knihovnou, řízenou ministerstvem), která dnes spravuje např. i Sukovu studijní knihovnu literatury pro mládež s cca 25 000 svazky. \nDnes je vlastníkem budovy Národní pedagogické muzeum a knihovna Jana Amose Komenského (NPMKJAK). Od roku 1990 sídlí v části budovy z Ostrovní ulice přesunutá základní škola – dnešní Brána jazyků.\n\nPůvodně stála na pozemku, na kterém byla roku 1906 postavena budova školy ve Vojtěšské ulici, škola U sv. Vojtěcha, postavená v roce 1882. Zvláštní komise městské rady se 1. února 1877 vyjádřila, že škola trpí nedostatkem světla, nedostatkem lavic, tělocvičen a pracoven pro dílny. V roce 1902 proběhla asanace novoměstského nábřeží. Zbořeno bylo mnoho starých budov. V roce 1904 městská rada rozhodla o stavbě nové výstavné budovy obecné školy pro dívky u sv. Vojtěcha. Stavba byla zahájena v roce 1905. Budova byla dokončena a slavnostně vysvěcena 30. prosince 1906 pražským arcibiskupem kardinálem Lvem Skrbenským z Hříště. Budova byla na svou dobu velmi moderně pojata. Zasloužili se o to starostové Vladimír Srb, Karel Groš a architekt Fratišek Velich. Krátce po otevření navštívil budovu císař František Josef I. Škola byla propojena s kostelem sv. Vojtěcha (školní mše). Měla dobrou pověst, navštěvovaly ji především dívky měšťanského původu mezi nimiž však bylo množství dívek ze sociálně slabších poměrů. Od roku 1912 byla část místností školní budovy pronajata osmiletému dívčímu gymnáziu Minerva.\n\nPo první světové válce obě školy společně využívaly tělocvičnu. Z doby druhé světové války se z historie školy nedochovalo téměř nic. Do srpna 1949 působila v budově 3. národní škola.\n\nPo tzv. Vítězném únoru – od 1. září 1949 – byla ve Vojtěšské zřízena 6. střední škola Prahy 2. V průběhu školního roku 1950/1951 bylo rozhodnuto, že od 1. září 1952 se škola stane fakultní školou pedagogické fakulty UK a bude k ní přičleněna národní škola ve Vojtěšské. Tak vznikla 7. osmiletá střední škola. Ředitelem se stal Štěpán Czehilly. Ve školním roce 1951/1952 škola ve Vojtěšské a 7. osmiletá střední škola a pedagogická škola v Ostrovní ulici spolupracovaly, až byly obě školy sloučeny. V roce 1952 byla nakonec Jiráskova pedagogická škola zrušena. Došlo k navýšení počtu tříd v základní škole a žáci byli rozděleni do dvou školních budov: 1. – 5. tříd (cvičné = zbyly po zrušené pedagogické škole, se přestěhovaly do Vojtěšské a spojily se se shodnými ročníky tamtéž), 6. – 9. třídy se přestěhovaly do školy v Ostrovní ulici. Ve vedení školy se vystřídali Libuše Gabrielová, Zdena Psotová a Jarmila Peprlová.\n\nVe školním roce 1964/1965 došlo ke sloučení 3. – 5. tříd z Vojtěšské se základní školou v Klimentské ulici. Třídy přišly společně s  panem ředitelem Emilem Vohradníkem (ředitelem dále v Ostrovní) a základním sborem učitelů jazyků. Povinná byla výuka ruského jazyka, k němuž si žáci mohli zvolit ještě francouzský, anglický nebo německý jazyk.\n\n\nŽáky školy v minulosti (navštěvujícími budovy ve Vojtěšské ulici a/nebo v Ostrovní ulici a/nebo v Mikulandské ulici) byli mimo mnoha jiných:\n\n\n\n\n"}
{"id": "452763", "url": "https://cs.wikipedia.org/wiki?curid=452763", "title": "Kirjat Mockin", "text": "Kirjat Mockin\n\nKirjat Mockin též Kirjat Motzkin ( קִרְיַת מוֹצְקִין, doslova \"Mockinovo město\", v oficiálním přepisu do angličtiny Qiryat Motzkin, přepisováno též Kiryat Motzkin) je město v Izraeli, v  distriktu Haifa.\n\nNachází se cca 8 kilometrů od města Haifa.\n\nNa dopravní sít je napojeno zejména pomocí páteřní komunikace dálnice číslo 4. Tu by měla nahradit budovaná dálnice číslo 22, jež má spojit centrum Haify se severními předměstími Krajot. Čtyřkilometrový úsek od Haifského přístavu k ústí řeky Kišon byl dokončen roku 2005, zbývajících 15 kilometrů ještě zbývá dostavět. Již v roce 2009 ale byly stavební práce zadány na základě výběrového řízení firmě Šafir. Obcí prochází pobřežní železniční trať. Nachází se tu železniční stanice Kirjat Mockin.\n\nMěsto je pojmenováno po Leo Mockinovi, jednom z organizátorů prvního sionistického kongresu, který se konal v roce 1897 ve švýcarské Basileji. Bylo založeno v roce 1934 na písečné půdě mezi železnicí a silnicí z Haify do Akka.\n\nZa vznikem města stála skupina středostavovských rodin, která se zformovala v Haifě a roku 1933 se rozhodla zbudovat nové rezidenční předměstí stranou od ruchu Haify. Následovalo vyjednávání s Židovským národním fondem ohledně předání potřebných bažinatých pozemků v Zebulunském údolí. Slavnostní založení nové osady se odehrálo 9. října 1934. V následujících měsících probíhalo plánování nové zástavby. Pozemky byly rozvrženy na 400 stavebních parcel, které se měly jednotlivým zájemcům přidělovat na základě losování. Jako první objekt vyrostla v Kirjat Mockin stavba vodní věže (zprovozněná v březnu 1935). V prosinci 1935 už probíhala výstavba 61 domů. Roku 1936 tu vznikla první škola a následujícího roku se slavilo dosažení hranice 300 domů. Roku 1940 měla obec již 2000 obyvatel.\n\nBěhem druhé světové války byla osada poškozena německým a italským náletem, který primárně cílil na rafinérie v nedalekém Haifském přístavu. Na město byl Kirjat Mockin povýšen roku 1976..\n\nVe městě se nachází 12 škol s celkovým počtem 6071 studentů, z čehož je 6 základních škol (2724 žáků) a 6 středních škol (3347 studentů). Z dvanáctých ročníků bylo v roce 2006 připuštěno k maturitní zkoušce celkem 58,4 % studentů.\n\nPodle údajů z roku 2009 tvořili naprostou většinu obyvatel Židé - cca 35 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 38 000 osob). V roce 2006 ve městě žilo 18 800 mužů a 20 900 žen. Věkové rozvrstvení obyvatelstva bylo 25,5 % mladších 19 let, 15,2 % mezi 20 a 29 rokem, 19 % mezi 30 a 44 rokem, 20,1 % mezi 45 a 59 rokem, 4,5  mezi 60 a 64 rokem a 15,9 % starších 65 let. Populační růst měl zápornou hodnotu -0,1 %.\n\nJde o středně velkou obec městského typu s dlouhodobě stagnující populací. K 31. prosinci 2014 zde žilo 39 600 lidí.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "452764", "url": "https://cs.wikipedia.org/wiki?curid=452764", "title": "Darja Kustovová", "text": "Darja Kustovová\n\nDarja Kustovová (rusky \"Дарья Кустова\", bělorusky \"Дар’я Кустава\"; narozená 29. května 1986) je běloruská profesionální tenistka. Během své dosavadní kariéry vyhrála jeden turnaj WTA ve čtyřhře.\n\nDaria Kustovová se zúčastnila 7 zápasů ve Fed Cupu za tým Běloruska s bilancí 2-2 ve dvouhře a 4-0 ve čtyřhře.\n\n\n"}
{"id": "452768", "url": "https://cs.wikipedia.org/wiki?curid=452768", "title": "Contemporary R&amp;B", "text": "Contemporary R&amp;B\n\nContemporary R&B (někdy se zjednodušeně nazývá R&B, česky Současné R&B nebo také RnB) je moderní verze původního žánru ze čtyřicátých let.\n\nSoučasné R&B se definuje jako hudba, která vznikla na počátku osmdesátých let, kdy se zkombinoval soul, rock, funk, hip hop, post-disco, jazz a pop dohromady. Současné R&B definuje elektronická struktura, hip hopově inspirovaný rytmus a jemné vokály. Někdy se v takové písni příležitostně vyskytne i rockově orientovaný kytarový riff (dodává skladbě rockový element) či saxofonové sólo (dodává písni smooth jazzovou atmosféru). Smooth jazz byl prvkem moderního R&B do roku 1995.\n\nV současnosti proběhla také fúze stylů hip hop, moderního R&B a neo-soulu, což umožnilo vznik hip hop soulu.\n\nV současnosti je stále populární hudba soulově orientovaného R&B, mezi takové autory patří například Stevie Wonder, Whitney Houston a Mariah Carey.\n\nOstatní:\n"}
{"id": "452769", "url": "https://cs.wikipedia.org/wiki?curid=452769", "title": "Blythe Duff", "text": "Blythe Duff\n\nBlythe Duff (výsl. [blajθ daf], * 25. listopadu 1962, East Kilbride) je skotská herečka.\n\nNejznámější je svojí rolí Jackie Reidové (výsl. [ríd]) v televizním detektivním seriálu \"Taggart\" (český dabing Kamila Špráchalová). Je nejdéle vystupující postavou tohoto seriálu, účinkovala v 84 epizodách (od roku 1990 do poloviny roku 2009). Kvůli své roli musela získat řidičský průkaz.\n\nKromě tohoto seriálu stále účinkuje v divadle, které považuje za svoji práci číslo 1, částečně i v rozhlase.\n\nV roce 1998 si vzala policistu, vdovce Toma Forresta, vyvdala dvě dcery. Když Tom odešel do civilu, začali společně provozovat vlastní firmu.\n\n"}
{"id": "452772", "url": "https://cs.wikipedia.org/wiki?curid=452772", "title": "Swiss Open (tenis)", "text": "Swiss Open (tenis)\n\nSwiss Open Gstaad, nebo jen Swiss Open, je profesionální tenisový turnaj mužů v kategorii ATP World Tour 250. Hraje se každoročně v červenci nebo srpnu ve švýcarském Gstaadu na otevřených antukových dvorcích.\n\nTurnaj byl založen v roce 1915. V období 1970–1989 patřil do tenisového okruhu Grand Prix a od sezóny 1990 je součástí ATP Tour.\n\nOd roku 2015 je generálním sponzorem společnost Visilab, což odráží oficiální název turnaje Swiss Open Gstaad presented by Visilab. Předtím jeho pojmenování znělo Credit Agricole Suisse Open Gstaad.\n"}
{"id": "452773", "url": "https://cs.wikipedia.org/wiki?curid=452773", "title": "Václav Kasík", "text": "Václav Kasík\n\nVáclav Kasík (9. srpna 1947 Chodov u Karlových Varů – 18. prosince 2012) byl český hudebník, hudební redaktor, manažer a podnikatel.\n\nVystudoval ČVUT, nedokončil studia sociologie na FF UK. Působil jako klávesista Country beatu Jiřího Brabce, měl i vlastní orchestr. Doprovázel mj. Evu Pilarovou a Hanu Zagorovou. Do Československého rozhlasu nastoupil začátkem 80. let jako externí hudební redaktor. Již v 80. letech se začal věnovat manažerské práci, po revoluci podnikání. V letech 1993–1999 byl ředitelem Rádia Alfa. Od července 1999 byl generálním ředitelem Českého rozhlasu, v květnu 2005 funkci obhájil, v červenci 2009 byl odvolán.\n\nNěkolik měsíců pracoval jako poradce pražského primátora Pavla Béma, od března 2010 byl ředitelem oddělení public relations pražského magistrátu.\n\n19. května 2010 jej jmenoval ministr kultury Václav Riedlbauch ředitelem České filharmonie. Nový ministr kultury Jiří Besser v srpnu 2010 rozhodl o vypsání výběrového řízení na toto místo. Kasík proto 31. srpna 2010 rezignoval a oznámil, že se konkurzu nezúčastní.\n\nZemřel na mozkovou příhodu ve věku 65 let.\n\n"}
{"id": "452778", "url": "https://cs.wikipedia.org/wiki?curid=452778", "title": "Jane Seymourová (herečka)", "text": "Jane Seymourová (herečka)\n\nJane Seymourová OBE, rodným jménem \"Joyce Penelope Wilhelmina Frankenberg\" (* 15. února 1951, Hayes, Londýn) je anglická herečka známá především rolí Bond girl Solitaire z bondovky \"Žít a nechat zemřít\" a amerického televizního seriálu z 90. let \"Doktorka Quinnová\".\n\nNarodila se v londýnské oblasti ve městě Hayes, porodníkovi židovského původu Johnu Frankenbergovi s německými a polskými kořeny a nizozemské zdravotní sestře Mieke Frankerbergové. V sedmnácti letech přijala umělecké jméno \"Jane Seymour\", které nosila také třetí manželka krále Jindřicha VIII. Vystudovala \"The Arts Educational School\" v Tringu, Hertfordshire.\n\nMá heterochromii oční duhovky (nestejné zabarvení duhovek), její pravé oko je světle hnědě, levé pak zeleně zbarvené. V roce 2007 podstoupila plastickou operaci s výkony augmentace (zvětšení) prsů a blefaroplastiky (korekce očních víček).\n\nV současnosti je popáté vdaná a má čtyři děti.\n\n\"Manželé\"\n\nV roce 2000 jí královna Alžběta II. udělila Řád britského impéria. Roku 2005 získala americké občanství a tři roky později byla oceněna \"Christopher and Dana Reeve Foundation\" za práci s postiženými.\n\nŽije s rodinou v Malibu v Kalifornii.\n\n\n\n"}
{"id": "452781", "url": "https://cs.wikipedia.org/wiki?curid=452781", "title": "Physcia", "text": "Physcia\n\nPhyscia, česky terčovník, je rod lišejníků, řazených do řádu misničkotvaré (Lecanorales) a čeledi terčovníkovité (Physciaceae). Vzhledem se podobá lišejníkům rodu \"Parmelia\", na rozdíl od nich však nedosahuje takových rozměrů. V současné podobě je tento rod méně druhově početný, než byl, protože některé druhy byly vyčleněny do jiných rodů (\"Phaeophyscia\", \"Physconia\"). V ČR je hojný terčovník hvězdovitý (\"P. stellaris\"), terčovník odstálý (\"P. adscendens\") a další.\n"}
{"id": "452782", "url": "https://cs.wikipedia.org/wiki?curid=452782", "title": "Škoda 422", "text": "Škoda 422\n\nŠkoda 422 byl osobní automobil vyráběný automobilkou Škoda. Začal se vyrábět roku 1929. Byl k dostání jako čtyřdveřový sedan, dvoudveřový tudor, faéton, kabriolet, kupé nebo landulet.\n\nMotor byl vodou chlazený řadový čtyřválec s rozvodem SV. Měl výkon 16 kW (22 koní) a objem 1195 cm³. Maximální rychlost se pohybovala okolo 75 km/h.\n\nVýroba byla ukončena roku 1932, vyrobilo se 3 435 kusů.\n"}
{"id": "452783", "url": "https://cs.wikipedia.org/wiki?curid=452783", "title": "Jill St. John", "text": "Jill St. John\n\nJill St. John (* 19. srpna 1940, Los Angeles, Kalifornie) je americká herečka židovského původu známá rolí Bond girl z bondovky \"Diamanty jsou věčné\". V roce 1963 byla nominována na Zlatý glóbus za roli v komedii \"Pojď si zařádit\".\n\nJejí rodné jméno zní Jill Arlyn Oppenheimová. Současným čtvrtým manželem je americký herec Robert Wagner.\n\n"}
{"id": "452789", "url": "https://cs.wikipedia.org/wiki?curid=452789", "title": "Reliabilita", "text": "Reliabilita\n\nReliabilita (angl. \"reliability\" – \"spolehlivost, hodnověrnost\") je statistická veličina, udávající spolehlivost testu, který měří lidské vlastnosti. Vyjadřuje zda při opakovaném použití testu dostaneme podobné výsledky. Jako taková se používá v rámci takzvané klasické testové teorie. Je vyjádřena jako \"relativní nepřítomnost chyby při měření\" a lze ji také chápat jako \"charakteristiku testové metody\". V těchto významech je používána ve statistických vědách, psychometrice, ekonometrii apod.\n\nPodle klasické testové teorie reliabilita nabývá hodnoty 0 (žádná) až 1 (100%) a lze ji přibližně chápat jako procentuální nepřítomnost chyby měření. V psychologii není možné měřit přímo osobnostní vlastnosti (například inteligenci), ale jen jejich projevy. Tyto projevy jsou nutně zkreslené a ovlivněné i jinými faktory, než měřenou proměnnou, a naměřený skór proto lze vyjádřit jako součet pravého (měřeného) skóru a chyby měření, kde formula_1 je naměřený skór, formula_2 skutečný skór a formula_3 je chyba měření.:\n\nStejný vztah platí i pro rozptyly celého měření – celkový rozptyl naměřených hodnot se skládá z rozptylu pravých skórů a rozptylu chyb měření:\n\nFormální definice reliabilita je proto podíl variability pravých skórů k celkové variabilitě, tedy :\n\nkde formula_7 je reliabilita získaná původním výpočtem, \"m\" je poměr délky původního testu k délce testu zkráceného (u split-half reliability tedy \"m = 2\") a formula_8 je odhad výsledné reliability testu m-krát delšího než je délka zkráceného testu. Tento vzorec se používá i pro odhad, o kolik je nutno zvýšit počet položek nevyhovujícího testu, abychom dosáhli požadované velikosti reliability.\n\nPro určení reliability v kvalitativním výzkumu bývá často používaná \"shoda pozorovatelů\" – tedy míra, s jakou dva různí výzkumníci posoudí stejný jev stejně. V případě dvou výzkumníků a alespoň ordinální proměnné lze využít běžnou korelaci. V případě většího počtu posuzovatelů lze použít koeficient konkordance, v případě nominálních proměnných zase koeficient kappa.\n\n"}
{"id": "452790", "url": "https://cs.wikipedia.org/wiki?curid=452790", "title": "Sikulsko", "text": "Sikulsko\n\nSikulsko (, , , ) je označení historického území ve středním Rumunsku, v Sedmihradsku, které obývá maďarská etnická skupina Sikulů (přibližně 670 000 osob).\n\nRozloha historického území je zhruba 13 000 km². Populace Sikulska čítala podle sčítání lidu z roku 2002 809 000 osob. Z toho 612 043 obyvatel se přihlásilo k maďarské národnosti. Celkově tak tvoří 75,65% celkové populace Sikulska. Nejvíce tzv. Sikulů žije v župě Harghita (maďarsky: Hargita) a Covasna (maďarsky: Kovászna). Tvoří zde většinu obyvatelstva s 84,6% respektive 73,8% populace. Menší počet Sikulů obývá župu Mureș (maďarsky: Maros) s 39,3% maďarské populace.\n\nHistorickým centrem Sikulska je Târgu Mureș (Marosvásárhely). Dalšími významnými sídli jsou Miercurea Ciuc (Csíkszereda), Sfântu Gheorghe (Sepsiszentgyörgy) a Odorheiu Secuiesc (Székelyudvarhely).\n\nPodle maďarské legendy je původ sikulských Maďarů spojen s příchodem Attilových Hunů na území Sikulska. Ve skutečnosti je dodnes původ Sikulů tématem mnoha debat a výzkumů.\n\nOd středověku bylo území součástí Uher a spravoval ho tzv. \"Sikulský sněm\", v němž vedle Maďarů měli zástupce i místní Němci. Sněm nebyl součástí vládních orgánů Uherského království, takže se těšil velké míře nezávislosti. Od 12. století do roku 1867 tak bylo Sikulsko autonomním celkem Uher. Roku 1867 došlo tzv. rakousko-uherskému vyrovnání a v rámci modernizace uherského župního systému sikulský autonomní celek zanikl a byl rozdělen do několika žup.\n\nV prosinci 1918 se dohodli rumunští zástupci ze Sedmihradska s rumunskou vládou na připojení celého území včetně Sikulska k Rumunsku. Mezinárodně byl tento akt posvěcen Trianonskou smlouvou v roce 1920. Rumunština oficiálně nahradila maďarštinu, ale Rumunsko zaručilo neměnnost hranic Sikulska, Sékelové si mohli volit vlastní místní zástupce a maďarština zůstala vyučovacím jazykem na sikulských školách.\n\nV roce 1940 bylo Rumunsko donuceno druhou vídeňskou arbitráží vydat část Sedmihradska včetně Sikulska Maďarsku. Sékelové se tak na pár let stali součástí státu, kde opět Maďaři tvořili vládnoucí elitu. Po skončení druhé světové války se obnovila předválečná hranice a oblast připadla znovu Rumunsku.\n\nV roce 1952 vznikla na většině území Sikulska Maďarská autonomní oblast, ale při správní reformě v roce 1968 byla autonomní oblast opět zrušena. Sikulsko bylo rozděleno do několika žup, jejichž hranice odpovídají dnešnímu stavu. Po pádu komunismu se Maďaři v Rumunsku začali dožadovat obnovení autonomní oblasti v Sikulsku. Jejich snahám nebyla rumunská vláda nakloněna a autonomii Sikulům odepřela. Iniciativy požadující autonomii Sikulska na Rumunsku jsou aktivní dodnes.\n\n2. února 2009 rumunský prezident Traian Băsescu po jednání se svým maďarským protějškem v Budapešti prohlásil, že Sikulsko nikdy nebude mít územní autonomii, protože Rumunsko je jednotný národní stát.\n\n"}
{"id": "452791", "url": "https://cs.wikipedia.org/wiki?curid=452791", "title": "Each uisge", "text": "Each uisge\n\nEach uisge (nebo také vodní kůň) je mýtický, skotský vodní duch, v Irsku je například nazývaný \"Aughisky\". Je defakto stejný jako kelpie, ale mnohem nebezpečnější.\n\nEach uisge je nadpřirozený vodní kůň nalezený na vrchovinách Skotska a je nejspíše nejnebezpečnější vodu obývající bytostí na Britských ostrovech. Obvykle bývá zaměňován za kelpii, která obývá potoky a říčky, ovšem each uisge obývá moře, zátoky a mořské zátoky. Each uisge je proměnných tvarů, může vypadat jako kůň, poník nebo statný muž. Když si ho v koňské podobě osedlá muž, je v bezpečí, jen dokud se s koněm drží ve vnitrozemí nebo mimo vody. Jakýkoli náznak vody ve vzduchu znamená pro jezdce konec. Kůže each uisge začne být lepivá a tvor odnese svého zajatce do nejhlubších vod. Když se oběť utopí, each uisge sežere všechno kromě jater, která pak někde vyplavou ne břehu.\n\nVe své lidské formě, urostlého muže, se dá poznat jen podle vodního plevele, který mu uvízl ve vlasech. Právě kvůli těmto pověrám se lidé na pahorkatinách vždycky báli osamělých zvířat nebo cizinců, kteří se objevili poblíž vod, kde se povídalo o each uisge.\n\nLidé, dobytek a ovce se často stávaly kořistí each uisge a častokrát ho přivábila i vůně pečeného masa. Od téhle pověry se odvíjí i příběh:\n\n\"\"Kovář z Raasay kdysi přišel vinou each uisge o dceru. Jako odplatu za tuto ztrátu kovář a jeho syn vykovali velký hák, pak připravili opečenou ovci a hák rozžhavili do ruda. Pak se z jezera zvedla mlha a z nejhlubších míst vody se vynořilo each uisge a chytilo ovci. Kovář a syn vrazili rozžhavený hák hluboko do masa each uisge a po krátkém zápasu stvůru usmrtili. Když se ráno vrátili, nezbylo po stvůře nic než rosolovitá hmota...\"\"\n\n"}
{"id": "452792", "url": "https://cs.wikipedia.org/wiki?curid=452792", "title": "Boobrie", "text": "Boobrie\n\nBoobrie je mytologický vodní pták ve skotském folkloru. Vypadá jakopotáplice lední, je černý, bíle skvrnitý a ozývá se strašidelným křikem. Má žít v zátokách a slaných studních. Někdy bývá ztotžňován s vodním koněm (kelpie, each uisge), \n\neach uisge \n"}
{"id": "452793", "url": "https://cs.wikipedia.org/wiki?curid=452793", "title": "Eachy", "text": "Eachy\n\nEachy je jméno pro jezerní příšery žijící v severní Anglii a Skotsku. Eachy je velký humanoid ohavného a slizkého vzezření občas viděný na březích jezer. Byl spatřen v roce 1873 ve Windermeru nebo v roce 1973 u Bassenthwaite Lake. Dvakrát byl vyfocen. \n\nJméno příšery nejspíše vzešlo z anglického \"iker\", což byl výraz pro mořskou příšeru nebo třeba pro skotského each uisge, vodního koně, i když each uisge nebyl antropomorfní.\n\n"}
{"id": "452794", "url": "https://cs.wikipedia.org/wiki?curid=452794", "title": "Škoda 645", "text": "Škoda 645\n\nŠkoda 645 byl osobní automobil vyráběný automobilkou Škoda. Vyráběl se od roku 1929.\n\nMotor byl vodou chlazený řadový šestiválec SV o objemu 2492 cm³, měl výkon 33 kW (45 koní). Maximální rychlost byla 90 km/h. Vůz vážil 920 – 1250 kg a spotřeboval 14 l na 100 km.\n\nVýroba byla ukončena v roce 1934, vyrobilo se celkem 758 kusů.\n"}
{"id": "452795", "url": "https://cs.wikipedia.org/wiki?curid=452795", "title": "Ich hatt' einen Kameraden", "text": "Ich hatt' einen Kameraden\n\nText písně napsal německý básník Ludwig Uhland v roce 1809. Zhudebnil ho v roce 1825 skladatel Friedrich Silcher.\n\n<poem>\nIch hatt’ einen Kameraden,\nEinen bessern findst du nit.\nDie Trommel schlug zum Streite,\nEr ging an meiner Seite\nIn gleichem Schritt und Tritt. \n\nEine Kugel kam geflogen:\nGilt’s mir oder gilt es dir?\nIhn hat es weggerissen,\nEr liegt zu meinen Füßen\nAls wär's ein Stück von mir. \n\nWill mir die Hand noch reichen,\nDerweil ich eben lad.\nKann dir die Hand nicht geben,\nBleib du im ew’gen Leben\nMein guter Kamerad!\n</poem>\n"}
{"id": "452799", "url": "https://cs.wikipedia.org/wiki?curid=452799", "title": "Škoda 860", "text": "Škoda 860\n\nŠkoda 860 byl luxusní automobil vyráběný automobilkou Škoda. Vyráběl se od roku 1929. Byly to většinou šestimístné až osmimísté limuzíny ale vyráběly se např. i kabriolety.\n\nMotor byl vodou chlazený řadový osmiálec SV o objemu 3380 cm³, měl výkon 44 kW (60 koní). Maximální rychlost byla 110 km/h. Vůz vážil 1265 – 1850 kg.\n\nVýroba byla ukončena v roce 1932. Bylo vyrobeno celkem 49 kusů, z toho 3 přežily dodnes.\n"}
{"id": "452803", "url": "https://cs.wikipedia.org/wiki?curid=452803", "title": "Eisensteinovo číslo", "text": "Eisensteinovo číslo\n\nV matematice se jako Eisensteinova čísla, pojmenovaná po Ferdinandu Eisensteinovi, označují komplexní čísla tvaru\n\nkde \"a\" a \"b\" jsou celá čísla a\n\nje (komplexní) třetí odmocnina z jedné. Podobně jako Gaussova čísla tvoří čtvercovou mříž, tvoří Eisensteinova čísla trojúhelníkovou mříž. Jedná se o okruh celistvých čísel číselného tělesa formula_3.\n\nNa Eisensteinových číslech lze zavést dělitelnost stejně jako na celých číslech: formula_4 dělí formula_5 právě tehdy, existuje-li Eisensteinovo číslo formula_6 splňující formula_7. To umožňuje převést z celých čísel i koncept prvočíselnosti, a mluvit o Eisensteinových prvočíslech. Mezi Eisensteinovými čísly je celkem šest jednotek {±1, ±ω, ±ω}, za Eisensteinova prvočíslo je tedy považováno každé takové Eisensteinovo číslo formula_6, které lze dělit pouze pouze jednotkami a prvky formula_9, kde formula_10 je nějaká z jednotek.\n\nEisensteinova čísla tvoří komutativní okruh. Ten je dokonce eukleidovský, za eukleidovskou funkci je možno zvolit \n"}
{"id": "452806", "url": "https://cs.wikipedia.org/wiki?curid=452806", "title": "Diana Rigg", "text": "Diana Rigg\n\nDáma Enid Diana Elizabeth Rigg, DBE (* 20. července 1938 Doncaster, Spojené království) je anglická herečka známá svou roli Bond girl Teresy di Vicenzo v bondovce \"V tajné službě Jejího Veličenstva\" (1969) a ze ztvárnění tajné agentky Emmy Peelové v seriálu \"Mstitelé\", kde se objevila v 51 dílech mezi lety 1965–1968.\n\nV roce 1989 získala cenu BAFTA pro nejlepší herečku za roli Heleny Vessey v seriálu \"Mother Love\" produkovaném pro BBC. Za ztvárnění paní Danversové ve filmu \"Mrtvá a živá\" (v orig. \"Rebecca\") obdržela cenu Emmy pro nejlepší herečku ve vedlejší roli.\n\nDiana Rigg se stala v roce 1988 komandérem Řádu Britského impéria (\"Commander of the Order of the British Empire\" – CBE) a později v roce 1994 také rytířem – komandérem (\"Dame Commander of the Order of the British Empire\" – DBE).\n\nNarodila se ve městě Doncaster v South Yorkshire drážnímu inženýrovi Louisi Riggovi and Beryl Helliwellové. Od svých dvou měsíců do osmi let žila s rodinou v indickém Bikaneru, kde byl její otec zaměstnán jako železniční technik. Od té doby hovoří plynně hindsky. Poté byla poslána domů do Anglie, aby navštěvovala internátní školu Moravian School ve vesnici Fulneck poblíž Pudsey v anglickém západním Yorkshire. \n\nV letech 1973–1976 byla provdána za izraelského malíře Menachema Gueffena, podruhá pak za britského divadelního producenta Archibalda Stirlinga (1982–1990). Mají spolu dceru Rachael Stirlingovou (nar. 1977), která je také herečkou.\n\n\n"}
{"id": "452811", "url": "https://cs.wikipedia.org/wiki?curid=452811", "title": "Thoósa", "text": "Thoósa\n\nThoósa (Thoösa) je vodní nymfa v řecké mytologii. V jedné verzi je matkou kyklopa Polyféma (otcem je bůh Poseidon). Je dcerou Forkýse a Kétó, sestrou Gorgon a Graií. Je bohyní nebezpečně rychlých proudů, jak může napovídat její jméno.\n\n \n\n"}
{"id": "452812", "url": "https://cs.wikipedia.org/wiki?curid=452812", "title": "Uri Cvi Greenberg", "text": "Uri Cvi Greenberg\n\nUri Cvi Greenberg nebo též Uri Cvi Grinberg (: אורי צבי גרינברג‎, 22. září 1896 – 8. května 1981) byl izraelský básník, novinář a poslanec Knesetu za stranu Cherut. Pocházel z chasidské rodiny v Haliči a velmi jej ovlivnily protižidovské pogromy po první světové válce a hebronský masakr, jehož byl svědkem po alije do Izraele. Celá jeho rodina zahynula během holocaustu. Greenberg patřil mezi nejradikálnější příslušníky revizionistického hnutí a byl členem Irgunu a Lechi. V roce 1957 mu byla za přínos hebrejské literatuře udělena Izraelská cena.\n\nUri Cvi Grinberg se narodil v štetlu Bialikamin (Bilyj Kamiň nebo Biały Kamień) v Haliči, do prominentní chasidské rodiny a vyrůstal ve Lvově (tehdy Lemberg) v tehdejším Rakousku-Uhersku (dnes Ukrajina). Některé z jeho básní v jidiš a hebrejštiny byly publikovány ještě když mu nebylo ani dvacet. V roce 1915 byl odveden do armády, aby bojoval v první světové válce. Po návratu do Lvova byl svědkem pogromů z listopadu 1918. Později se přestěhoval do Varšavy a Berlína. Ve Varšavě psal pro jidiš noviny Moment. Aliju do mandátní Palestiny provedl v roce 1924. Když vypukla druhá světová válka, byl stále v Polsku, ale podařilo se mu uprchnout.\n\nV roce 1950 se oženil s Alizou, se kterou měl dvě dcery a tři syny. K rodinnému příjmení přidal „Tur-Malka,“ avšak nadále používal Grinberg, aby tak uctil členy rodiny, kteří zahynuli během holocaustu.\n\nPo příchodu do Palestiny psal pro Davar, jedny z hlavních novin hnutí dělnického sionismu.\n\nV roce 1930 Greenberg vstoupil do revizionistického tábora a reprezentoval revizionistické hnutí na četných sionistických kongresech a v Polsku. Po hebronském masakru, jenž byl součástí krvavých nepokojů v Palestině v roce 1929 se stal více militantním a vstoupil do Irgunu a Lechi. V roce 1931 patřil mezi editory nového deníku Chazit ha-am, napojeného na revizionisty.\n\nGreenberg předpovídal a varoval před zničením evropského židovstva. Věřil, že holocaust byl tragicky, ale z velké části nevyhnutelný výsledek židovské lhostejnosti k jejich osudu.\n\nPo vyhlášení izraelské nezávislosti v roce 1948 vstoupil do Cherutu pod vedením Menachema Begina. V roce 1949 byl zvolen do prvního Knesetu. O svůj poslanecký mandát přišel ve volbách v roce 1951. Po šestidenní válce v roce 1968 vstoupil do hnutí za Velký Izrael (nesprávný překlad hebrejského \"Erec Jisra'el Šlema\" – „Celá země izraelská“), které obhajovalo izraelskou svrchovanost nad Západním břehem Jordánu.\n\nZemřel v Ramat Ganu, kde žil poslední léta svého života v bytě nabídnutém místní radou.\n\nV roce 1957 byla Greenbergovi udělena Izraelská cena za přínos hebrejské literatuře.\n\n\n"}
{"id": "452821", "url": "https://cs.wikipedia.org/wiki?curid=452821", "title": "Jean-Pierre Vaucher", "text": "Jean-Pierre Vaucher\n\nJean-Pierre Étienne Vaucher (27. dubna 1763 Ženeva – 5. ledna 1841 tamtéž) byl švýcarský botanik a protestantský teolog. \n\nPo studiu teologie byl roku 1787 vysvěcen a stal se farářem. Vedle svého zaměstnání se také věnoval botanice. Byl jmenován profesorem církevních dějin na ženevské univerzitě, a byl také čestným profesorem botaniky a fyziologie rostlin.\n\nJako první studoval historii vývoje řas. Ve své \"Histoire des Conferves d’eau douce\" popisuje u rodů \"Spirogyra\" a \"Zygonema\" proces konjugace. Také popsal výstavbu nových pletiv v buňkách \"Hydrodictyonu\". Je po něm pojmenován rod žlutozelených řas \"Vaucheria\".\n\nMezi jeho žáky patřili například Hans Konrad Escher von der Linth, Augustin Pyramus de Candolle, Carlo Alberto I., Hans Conrad Stadler a také Alexandre Colonna-Walewski.\n"}
{"id": "452822", "url": "https://cs.wikipedia.org/wiki?curid=452822", "title": "Univerzita Chung Hua", "text": "Univerzita Chung Hua\n\nUniverzita Chung Hua (čínsky: 中華大學) je soukromá univerzita na Tchaj-wanu ve městě Sin-ču. Byla založena roku 1990 a roku 1997 rozšířena na univerzitu. 6 fakult (\"colleges\") nabízí 25 bakalářských, 16 magisterských a 3 doktorské programy. Její kampus zabírá plochu 0,21 km².\n\n\n"}
{"id": "452828", "url": "https://cs.wikipedia.org/wiki?curid=452828", "title": "Midrešet Ben Gurion", "text": "Midrešet Ben Gurion\n\nMidrešet Ben Gurion ( מִדְרֶשֶׁת בֶּן גּוּרְיוֹן, do angličtiny přepisováno Midreshet Ben Gurion, také známý jako Midrešet Sde Boker) je společná osada v jižním Izraeli. Nachází se nedaleko Sde Boker v Negevské poušti, na okraji útesu vádí Nachal Cin. Osada patří do správního území oblastní rady Ramat ha-Negev.\n\nOficiálně byla obec založena roku 1965. Výstavba na tomto místě začala v roce 1962 a první obyvatelé se do Midrešet Ben Gurion nastěhovali o rok později. Zpočátku se jednalo o polní školu inspirovanou a vedenou vizí Davida Ben Guriona o rozkvětu židovské kultury v vyprahlém Negevu. Ben Gurion a jeho žena Paula jsou pohřbeni na útesu nad zdejším údolím.\n\nZ vesnice se stalo vzdělávací centrum, které hostí Jacob Blausteinův institut pro výzkum pouště (součást Ben Gurionovy univerzity v Negevu) a Institut dědictví Ben Guriona (\"Ben Gurion Heritage Institute\"), který se zabývá studiem a šířením Ben Gurionových spisů a nabízí návštěvníkům multimediální program o Ben Gurionovi a jeho práci.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Midrešet Ben Gurion Židé - cca 1600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1700 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1721 lidí. Během roku 2014 populace stoupla o 5,1 %.\n\n"}
{"id": "452829", "url": "https://cs.wikipedia.org/wiki?curid=452829", "title": "White Sands Space Harbor", "text": "White Sands Space Harbor\n\nWhite Sands Space Harbor (WSSH) je hlavní tréninková oblast pro piloty raketoplánů Space Shuttle americké agentury NASA. K nácviku zde slouží letouny Northrop T-38 Talon a Shuttle Training Aircraft, což je upravená verze civilního Grumman Gulfstream II. Zdejší přistávací dráhy a veškeré podpůrné vybavení je stále připraveno na nouzové přistání raketoplánu. WSSH leží v prostoru White Sands Missile Range a spadá pod White Sands Test Facility.\n\nPro výcvik pilotu raketoplánů byla roku 1976 vybrána runway nesoucí jméno Northrup Strip, poté byla přidána druhá runway křížící původní přistávací dráhu. Roku 1979 byly obě dráhy prodlouženy na délku 10 668 metrů aby vyhovovaly požadavkům na záložní dráhu pro raketoplány. Do dneška (červenec 2019) se zde konalo pouze jediné přistání a to mise STS-3 raketoplánu Columbia. Právě po tomto přistání udělil americký kongres oblasti název White Sands Space Harbor.\n\nWSSH může přijmout jakékoli letadlo ve službách NASA a většinu strojů amerického letectva. Přistály zde již jedny z největších letadel, jako C-17 Globemaster III, C-5 Galaxy, B-52 Stratofortress a Boeing 747. Kvůli omezím vyplývajícím z provozu White Sands Missile Range a aktivit NASA je možnost přistání zde omezena a povolení k přistání musí vydat obě zařízení. Pro přistání raketoplánu Space Shuttle jsou certifikovány dvě runwaye , obě s délkou přibližně 11 kilometrů a šířkou 91 metrů, třetí runway má délku 3,9 km a je 46 metrů široká. První runway ve směru sever-jih je uzpůsobena tak aby simulovala přistávací dráhu na Kennedyho vesmírné středisku na Floridě a druhá runway ve směru východ-západ simuluje dráhu na Edwardsově letecké základně v Kalifornii. Třetí zkrácená dráha je určena pro simulace transatlantického nouzového přistání na dráze v Ben Guerir v Maroku a používá se i pro simulaci přistání na letecké základně Morón ve Španělsku a základny Istres v jižní Francii.\n\nWhite Sands Space Harbor je jedním ze tří zařízení vybraných k nouzovému přistání raketoplánu Space Shuttle. Pro mise s vysokým sklonem dráhy (více než 51,6°) jde o primární místo přistání, pro mise k ISS je sekundární. Všechny tři runwaye jsou stále upravovány a probíhá zde výcvik pilotů. Dvě dlouhé dráhy jsou neustále zarovnávány a odchylka povrchu je měřena laserem a nesmí překročit 25 mm. Tak je zajištěna stálá připravenost k nouzovému přistání raketoplánu. Povrch obou má dostatečnou únosnost, aby unesl soustavu Shuttle Carrier Aircraft s raketoplánem „na zádech“ i zařízení pro zvedání raketoplánu.\n\nPro navigaci a pomoc při přistání je WSSH vybaven řadou systémů. Pro přistání pomocí přístrojů je používán systém TACAN (Tactical Air Navigation), která používají vojenská i civilní letadla. Tento systém vysílá na frekvenci 1 GHz a má dosah 483 kilometrů (300 námořních mil) a pilot orbiteru jej zachytí, jakmile opustí zónu radiového rušení vlivem průletu atmosférou. Každý Orbiter má tři nezávislé soupravy TACAN, každá se dvěma anténami. Pro přesné navedení na dráhu jsou dráhy vybaveny mikrovlnným systémem MSBLS (Microwave Scanning Beam Landing System), který měří parametry dráhy a posílá data zpět do orbiteru, jehož počítač poté provádí úpravy trajektorie. Zařízení pracuje je v pásmu Ku (12 - 18 GHz) a má dosah do výšky 5,5 km a vzdálenosti 28 km. Každá runway má dvě stanice, jednu pro měření úhlu sestupu a druhou pro azimut a vzdálenost.\n\nOptické navigační prostředky se stávají z různých světelných systémů. Systém PAPI (Precision Approach Path Indicator) slouží k přesnému vizuálnímu navádění na dráhu, viditelnost se pohybuje kolem 8 km ve dne a až 32 km v noci. Systém VASI (Visual Approach Slope Indicator) slouží k zobrazení sklonu orbiteru relativně k požadovanému sklonu dráhy 1,5°. Orbiter nemá žádná vlastní přistávací světla a proto WSSH disponuje mobilními xenonovými lampami, které mají svítivost až 24 000 cd. Světla jsou umístěna po trojicích na návěsu a mají svůj vlastní generátor.\n\nWSSH se nachází v kotlině mezi pohořími San Andres a Sacramento Mountains. Povrch je tvořen převážně sádrovcem, pocházejícím z usazenin na dně jezera, které se vypařilo před několika tisíciletími. Průměrná nadmořská výška činí 1200 metrů.\n\nPovrch je tvořen převážně bílým sádrovcovým pískem. Podloží se skládá ze sádrovcových jezerních usazenin o síle 2,4 až 6 metru. Vrstvy podloží jsou velmi hutné a dosahují pevnosti přes 490 kPa, místy je pevnost podloží až 1100 kPa. Východním směrem se nachází aktivní sádrovcové duny, které dosahuj výšky až 9 metrů. Západně leží oblast pokrytá částečně dunami a částečně pevnou půdou, složenou z náplavových jílů. Pevnost podloží je zde velmi rozdílná a pro výstavbu je potřeba provádět rozsáhlý průzkum. Ve vzdálenosti 6 - 30 km od prostor WSSH se vyskytují propady půdy. Pouštní oblast podporuje pouze velmi malé množství vegetace. Ta je většinou tvořena kaktusy a podobnou pouštní vegetací.\n\nNejranější záznamy o zemětřeseních v oblasti Nového Mexika pochází z let 1849 a 1850, kdy zde došlo k 28 otřesům. Mezi lety 1850 a 1904 bylo zaznamenáno dalších 11 zemětřesení. Od roku 1904 se výskyt zemětřesení zvyšuje. Provedené studie, zkoumající všechna zemětřesení od roku 1850 do roku 1973, stanovily hlavní epicentra otřesů. Jsou to: Socorro, Albuquerque, a Los Alamos v Novém Mexiku, El Paso v Texasu a hranice Nového Mexika a Colorada. Všechna epicentra kromě hranice Colorada a Nového Mexika náleží do zlomu Rio Grande. Seismická aktivita na hranicích Colorada a Nového Mexika je přisuzována sopečné aktivitě. Ostatní epicentra jsou zřejmě náhodná. Oblast White Sands zažila pouze dvě velká zemětřesení, první v roce 1887 a druhé 1931.\n\nOkolí WSTF a WSSH nese známky čtvrtohorní sopečné aktivity. Nejbližší výtoky lávy jsou San Marcial, 120 km severně, Carrizozo 200 km severovýchodně a San Miguel a Afton, 97 km jihozápadně. Tyto výtoky jsou zřejmě staré pouze několik tisíc let. V prostoru samotné základny WSTF a WSSH se nenachází žádné odhalené vyvřeliny.\nOblast White Sands má pouštní podnebí s ročním úhrnem srážek 330 mm a průměrnou teplotou 17 °C. Průměrná roční vlhkost vzduchu je 44%. Převládají zde západní a jihozápadní větry. V zimě, od prosince do února dosahují denní teploty 13-16 °C, v noci teploty klesají pod bod mrazu a objevuje se i sníh. Období od března do května je zde provázeno nízkou vlhkostí a silnými jiho-západními větry. Dochází zde často k písečným bouřím, při nichž nastává bílá tma, která redukuje viditelnost na pár metrů a znemožňuje venkovní aktivitu. Léto zde trvá od konce května do konce září a teploty dosahují až 40 °C. Zbytek roku je počasí mírné se slabými větry a občasnými srážkami.\n\nPodpovrchová voda je slaná a nehodí se k pití ani průmyslovému použití. Používá se tedy pouze pro potřeby údržby a je čerpána z rezervoáru, který je závislý na sezónních srážkách. Užitková neslaná voda je čerpána ze studny, vzdálené jednu míli (1,6 km) od základny. Studna je hluboká 204 metrů a sladká a slaná voda je zde separována na principu rozdílných hustot.\n\n\n"}
{"id": "452830", "url": "https://cs.wikipedia.org/wiki?curid=452830", "title": "Znásilňování chapadlem", "text": "Znásilňování chapadlem\n\nZnásilňování chapadlem (: 触手強姦, \"šokušu gókan\") je námět, který se může nacházet v některých hororových hentai titulech, kde nejrůznější chapadlovité kreatury (obvykle fiktivní monstra) znásilňují nebo nějak pronikají do ženy, antropomorfní bytosti nebo futanari (ženy s pohlavním znakem muže). Žánr je populární v japonském erotickém průmyslu a také je terčem mnoha parodií. \n\nManga s názvem \"Urocukidódži\" (1986) od Tošio Maedy se dá považovat za moderní příklad chapadlového porna, kde se také zdůrazňuje sexuální násilí. Maeda vysvětluje, že vymyslel způsob, jak obejít normy japonské cenzury (je zakázáno zobrazovat ochlupení a penisy), ale už se nikde nezakazuje zobrazování sexuálních styků s chapadly, s roboty, apod.\n\nTento žánr je zobrazován v následujících filmových dílech\nZnásilňování chapadlem bylo také předmětem parodie:\n\nZnásilňování chapadlem se dokonce objevilo i v jednom hraném filmu, \"Galaxy of Terror\" (1981), ve kterém postava Dameia (Taaffe O'Connell) byla znásilněna velkým zeleným červem.\n"}
{"id": "452833", "url": "https://cs.wikipedia.org/wiki?curid=452833", "title": "Památník Negevské brigády", "text": "Památník Negevské brigády\n\nPamátník Negevské brigády (: אנדרטת חטיבת הנגב) byl navržen Dani Karavanem k uctění památky členů Negevské brigády Palmach, kteří padli při obraně Izraele ve válce za nezávislost v roce 1948. Nachází se na kopci východně nad Beerševou a je symbolem Negevské pouště a Beerševy. Jedná se o předchůdce uměleckého směru land art.\n\nPamátník byl postaven v letech 1963 až 1968 v období, kdy Izrael stavěl mnoho památníků k uctění těch, kteří bojovali a padli ve válkách, kterých se zúčastnil. Je vyroben ze surového betonu a skládá se z osmnácti samostatných částí. Tyto části jsou symbolické a mají spojitost s Palmach a válkou za nezávislost. Děrovaná věž má připomínat vodní věž zasaženou střelbou a potrubní tunel je připomínkou vodních kanálů v Negevu, bráněných vojáky. V betonu jsou vyryta jména vojáků, kteří padli během války, odznaky Palmach, pasáže z deníků vojáků, verše a písně.\n\n"}
{"id": "452834", "url": "https://cs.wikipedia.org/wiki?curid=452834", "title": "CS Film", "text": "CS Film\n\nCS Film je český televizní filmový kanál provozovaný společností \"Československá filmová společnost, s.r.o.\" Vysílá v čase od 6. do 24. hodiny. Stanice je zaměřena pouze na českou a slovenskou filmovou tvorbu, především na filmy starší než z počátku 90. let, které čerpá z filmových fondů Národního filmového archivu, Slovenského filmového ústavu, Bonton filmu, Krátkého filmu Praha, České televize, Slovenské televize a od soukromých filmových producentů zejména po roce 1990. Stanice také podporuje nové filmové a televizní projekty a školní a amatérskou filmovou tvorbu. Od půlnoci do 6. hodiny ráno hororový kanál CS Horror.\n\n"}
{"id": "452842", "url": "https://cs.wikipedia.org/wiki?curid=452842", "title": "White Sands", "text": "White Sands\n\nVýraz White Sands má několik významů.\n"}
{"id": "452847", "url": "https://cs.wikipedia.org/wiki?curid=452847", "title": "Ascendent", "text": "Ascendent\n\nAscendent je bod na ekliptice, v němž se ekliptika protíná s místní rovinou horizontu na východní straně, tedy v místě výstupu ekliptiky nad obzor. Příslušný bod na horizontu je místo, kde v daný den vychází slunce. \n\nKvůli sklonu zemské osy k rovině ekliptiky vychází slunce na geografickém východě pouze při rovnodennostech. Po jarní rovnodennosti se ascendent posouvá po horizontu směrem k severu a po letním slunovratu se vrací k geografickému východu, kterým projde při podzimní rovnodennosti. Ve svém pohybu dále pokračuje směrem k jihu a po zimním slunovratu se vrací zpět na geografický východ, kterým znovu prochází při jarní rovnodennosti. Maximální úhlové vzdálenosti od geografického východu při slunovratech závisí na zeměpisné šířce pozorovatele.\n\nVýpočet ascendentu a dalších hlavních os horoskopu patří mezi základní astrologické úkony, přičemž právě ascendent bývá považován za jeden z nejvýznamnějších prvků v horoskopu.\n"}
{"id": "452854", "url": "https://cs.wikipedia.org/wiki?curid=452854", "title": "Lunární uzel", "text": "Lunární uzel\n\nLunární uzel je místo na ekliptice, v němž dochází ke křížení ekliptiky s měsíční dráhou. Uzly jsou dva, umístěné v přesné opozici. Takzvaný výstupný uzel (v astrologii zvaný Severní lunární uzel, neboli Dračí hlava), je místem, v němž Měsíc na své oběžné dráze překračuje ekliptiku směrem k severní polokouli.\n\nSestupný uzel (Jižní lunární uzel, neboli Dračí ocas), je bodem na ekliptice, v němž Měsíc na své oběžné dráze překračuje ekliptiku směrem k jižní polokouli.\n\nLunární uzly se vlivem přitažlivých sil mezi Měsícem, Zemí a Sluncem pohybují po ekliptice s oběžnou dobou přibližně 18 let proti směru oběhu planet. Perioda 18 let se nazývá Saros. Pokud se Měsíc nachází v úplňku a v blízkosti lunárního uzlu, pak může nastat zatmění Měsíce.\n"}
{"id": "452860", "url": "https://cs.wikipedia.org/wiki?curid=452860", "title": "Pablatnicovití", "text": "Pablatnicovití\n\nPablatnicovití (Megophryidae) je čeleď žab, která je rozšířená v jihovýchodní Asii. Obsahuje necelých 100 druhů.\n\nNa délku měří od 2 do 12,5 cm. Díky svému povrchu těla jsou hlavně v lesích dobře maskováni.\n\nSynonyma\n\npodřád Mesobatrachia\n"}
{"id": "452884", "url": "https://cs.wikipedia.org/wiki?curid=452884", "title": "Osteokalcin", "text": "Osteokalcin\n\nOsteokalcin je nekolagenní bílkovina, vyskytující se v kostech a zubovině. Je produkován kostními buňkami osteoblasty a podílí se na mineralizaci kosti, výstavbě kostí i zubů a jak se zjistilo v roce 2007, působí také jako hormon stimulující vyšší produkci inzulinu ve slinivce břišní.\n\nOsteokalcin je produkován osteoblasty díky přítomnosti vitamínu K. Často je používán jako biochemický marker pro proces kostní formace. Bylo pozorováno, že vysoké sérové koncentrace osteokalcinu relativně velmi dobře korelují s nárůstem hustoty kostního minerálu, tzv. BMD (z angl. Bone Mineral Density). V mnoha studiích je osteokalcin používán jako předběžný marker před podáním anabolických léků.\n"}
{"id": "452894", "url": "https://cs.wikipedia.org/wiki?curid=452894", "title": "Akiko Wakabajaši", "text": "Akiko Wakabajaši\n\nAkiko Wakabayashi, japonsky: 若林 映子 (* 26. srpna 1941 Ōta, Tokio) je japonská herečka známá pro její roli Bond girl Aki v bondovce \"Žiješ jenom dvakrát\". Do té doby natočila řadu snímků v rodné zemi, především v produkci firmy \"Toho Company Ltd.\", která se v 60. letech orientovala na výrobu snímků o monstrech (Godzilla, King kong, Dogora aj.). Hrála například ve filmech \"Uchū Daikaijū Dogora\" nebo \"San daikaijű: Chikyu saidai no kessen\".\n\nV bondovce \"Žiješ jenom dvakrát\" byla původně obsazena do role \"Kissy Suzuki\", zatímco její filmová kolegyně Mie Hama měla hrát druhou postavu \"Suki\", jednu z Tanakových agentek. Ovšem zvládnutí angličtiny při učení se role, bylo pro Mie Hamu obtížné, takže došlo k výměně obou postav a hlavní roli Suki získala Wakabayashi. Po jejím návrhu došlo k přejmenování role ze Suki na \"Aki\".\n\nPoté natočila již jen jediný film \"Sekido o kakeru otoko\" z roku 1968 a objevila se několikrát jako host televizních pořadů. V rozhovoru pro \"G-FAN magazine\" (č. 76) sdělila, že ukončila hereckou kariéru kvůli chronickým bolestem při filmování.\n\n\n"}
{"id": "452902", "url": "https://cs.wikipedia.org/wiki?curid=452902", "title": "Eileanchelys", "text": "Eileanchelys\n\nEileanchelys je rodem vyhynulé vodní želvy, která žila v období střední jury na území dnešní Velké Británie. Až do nedávna byl tento rod považován za první známou vodní želvu a zároveň za přechod mezi vodními a suchozemskými želvami. Celkem byly v roce 2004 objeveny fosílie čtyř jedinců ve Skotsku. V roce 2008 byl však oznámen objev ještě podstatně starší vodní želvy (o 60 milionů let), která dostala název \"Odontochelys\". Jediný druh rodu \"Eileanchelys\", \"E. waldmani\", byl popsán v roce 2009.\n\n\n"}
{"id": "452921", "url": "https://cs.wikipedia.org/wiki?curid=452921", "title": "Konopný čaj", "text": "Konopný čaj\n\nKonopný čaj je odvar z listů a květenství konopí. Tento způsob požívání konopí se vyznačuje nízkou úrovní psychoaktivních účinků, jelikož tetrahydrocannabinol (THC), hlavní účinná látka marihuany, není rozpustný ve vodě. Rozpouštění THC v tucích či v alkohol je o mnoho efektivnější pro psychoaktivní účely. Zatímco pouze vodové marihuanové čaje nejsou příliš psychoaktivní, s použitím mléka, které má vyšší obsah tuku, se stává daleko psychoaktivnější. Tato technika je užívána po tisíce let v Indii, známá jako bhang. Kvůli své bezkouřové formě požívání je preferován některými uživateli pro lékařské využití marihuany.\n\n"}
{"id": "452927", "url": "https://cs.wikipedia.org/wiki?curid=452927", "title": "Celebration (album, Madonna)", "text": "Celebration (album, Madonna)\n\nCelebration je třetí výběrové album největších hitů od americké zpěvačky Madonny, jde o definitivní kolekci hitů z Madonniny sedmadvacetileté kariéry u Warner Bros., její nahrávací společnosti od roku 1982. Tato kolekce hitů následuje její dvě předchozí alba největších hitů (The Immaculate Collection z roku (1990) a GHV2 z roku (2001)). První potvrzený singl se jmenuje stejně jako výběrové album \"Celebration\".\n\n\"Celebration\" byla potvrzena, jako první singl z kompilace Celebration. První tóny skladby jsme mohli slyšet už na koncertech Sticky and Sweet Tour v pozadí hitu Holiday, který zařadila Madonna pro velký úspěch na letní koncerty.\n\n\n"}
{"id": "452934", "url": "https://cs.wikipedia.org/wiki?curid=452934", "title": "RE-WISE", "text": "RE-WISE\n\nRE-WISE je e-learningová metoda pro výuku a opakování slovíček, frází, jednoduchých faktů, gramatických pouček a odborných termínů. Na základě algoritmu modelujícího lidskou paměť, udrží ve studentově paměti co nejvíce naučených slov a zároveň minimalizuje počet nutných opakování, která jsou potřeba k jejich zapamatování.\n\nNázev vznikl složením předpony RE- označující opakovaný děj a slova WISE, což znamená anglicky \"moudrý\". RE-WISE = opakovaně se stávat moudrým.\n\nMetoda RE-WISE je založena na statistické analýze popisující procesy učení a zapomínání již jednou nabytých vědomostí. Této problematice se podrobně věnoval němec Hermann Ebbinghaus.\n\nLidská schopnost udržet nové informace v paměti klesá geometrickou řadou. Nejvíce člověk zapomíná bezprostředně po nabytí nového vjemu (slova, pojmu, fráze).\n\nVyjádřeno matematickým vzorcem:\nkde \"m\" je počet dní, které uběhly od učení\n\nDruhý den si člověk pamatuje pouze polovinu naučených faktů, třetí den polovinu ze dne předchozího (tj. polovinu z poloviny) atd. Postupem času se proces zapomínání zpomaluje. Tzn. informace, které si člověk pamatujeme déle, zapomíná pomaleji.\n\nK tomu, aby došlo k přechodu vjemu z krátkodobé do dlouhodobé paměti a k jeho trvalému zapamatování, je potřeba opakování.\n\nProces zapamatování si faktů závisí na počtu a intervalech jejich opakování. Je v zásadě přesně opačný k procesu zapomínání. Tzn., že nejvíce si člověk zapamatuje fakta, která opakuje hned druhý den, pak za dva, čtyři, osm dnů. \n\nMatematicky vyjádřeno:\nkde \"n\" je počet opakování faktu.\n\nMetoda RE-WISE vychází z obou těchto modelů a zároveň zohledňuje náročnost faktů, schopnost člověka si jednodušší fakt vybavit rychleji a rozdílnou kapacitu lidské paměti.\nPředkládá algoritmus, který nabízí fakta (slova, pojmy, fráze) v optimálních časových intervalech pro opakování a zapamatování. \n\nStudent se tak podle vlastního individuálního plánu stále učí nová slova, procvičuje a opakuje stará, aby je nezapomněl, a při tom vynakládá na studium minimální čas. \n\nRE-WISE databáze je soubor faktů (slovíček, frází, pojmů), ze kterých algoritmus vybírá pro daný den pojmy k učení a opakování. Databáze je daná nebo si může uživatel vytvořit vlastní. Databáze může být ozvučená.\n\nVýuka pomocí elektronické metody RE-WISE za využití osobního počítače, notebooku, mobilního telefonu nebo MP3 přehrávače. Jde v podstatě o rozšířenou elektronickou verzi papírových slovníčků, které slouží lidem k učení a opakování nových slovíček. \n\nRE-WISE metoda byla vyvinuta roku 1994 firmou LANGMaster jako jedna z e-learningových metod využitelných nejen v oblasti výuky jazyků.\n\n\n"}
{"id": "452935", "url": "https://cs.wikipedia.org/wiki?curid=452935", "title": "Mexická prasečí chřipka", "text": "Mexická prasečí chřipka\n\nPrasečí chřipka (nebo také mexická chřipka, „mexická prasečí chřipka“, nová chřipka či chřipka A/H1N1) je typ chřipky přenosné na člověka, který se objevil v Mexiku v březnu roku 2009, pojem „prasečí chřipka“ se však používá i pro označení původní chřipky prasat, tedy jednomu z typů chřipky, kvůli kterému mexická prasečí chřipka vznikla. Mexická prasečí chřipka je respirační onemocnění způsobené chřipkovým virem kmene A/H1N1. Virus obsahuje geny lidské, ptačí a prasečí chřipky.\n\nPrvní případy nemoci byly hlášeny 18. března 2009. Onemocnělo několik stovek lidí ve třech oblastech Mexika a sedm občanů Spojených států amerických. Původně prasečí chřipkové onemocnění je přenosné na člověka a v dalších případech byl prokázán i přenos mezi lidmi.\n\nPodle šéfa zdravotní sekce Rady Evropy Wolfganga Wodarga bylo vyhlášení pandemie prasečí chřipky Světovou zdravotnickou organizací falešné. Podle něj za ním stály farmaceutické firmy, které díky tomu vydělaly obří sumy na prodeji léků a vakcín proti prasečí chřipce.\n\nČeský stát objednal 700 000 vakcín proti prasečí chřipce, z toho zhruba 600 000 vakcín za 110 miliónů korun zůstalo nepoužito a bez jakéhokoli užitku se vyhodí. Očkovat se nechalo zhruba 66 000 lidí. Podle oficiálních údajů se mexickou prasečí chřipkou nakazilo v ČR 2477 osob a do března 2010 na ni 102 lidí zemřelo.\n\nProti chřipkovému viru kmene A/H1N1 společně s dalším subtypem chřipky kmenu A kmenu chřipky kmenu B se standardně očkuje protichřipkovou vakcínou. \n\nMezi symptomy patří teplota nad 39 stupňů Celsia, častý kašel, bolesti hlavy a svalů, rýma, zánět krku, slabost a únava. Přenos je kapénkový (z nosu a úst), ale i přímým dotykem. Inkubační doba onemocnění činí asi 1 až 8 dnů. Nemoc je velmi nakažlivá. Vakcína na tento konkrétní typ viru už existuje, účinek běžného očkování proti chřipce pro tento typ viru už je znám, ale zabírají léky Oseltamivir a Zanamivir.\n Mexiko - 1. případ nakažení virem H1N1\n\n K 23. dubnu 2009 bylo podle Světová zdravotnická organizace (WHO) asi tisíc osob podezřelých z nakažení se virem, z nichž v Mexiku přibližně 70 zemřelo. WHO v reakci na rychlé šíření viru zvýšila varování před touto nákazou ze třetího na čtvrtý stupeň šestibodové škály.\n\nK 28. dubnu přesáhl možný počet osob podezřelých z nakažení 2500, z toho skoro 2000 v Mexiku. Počet mrtvých vzrostl na 152 (z toho u 20 laboratorně potvrzen výskyt viru), většina úmrtí stále připadají na Mexiko. Laboratorně potvrzen je výskyt v Mexiku (172 osob), USA (109 osob), Kanadě (19 osob), Novém Zélandu (14 případy, pův. 11), Izraeli (2 osoby), Spojeném království (5 lidí) a Španělsku (10 lidí). Řada dalších zemí prošetřuje podezření výskytu u jednotlivých případů nemocných. V hlavním městě Mexika Ciudad de México byly dokonce kvůli chřipce uzavřeny školy, kina, bary a restaurace. Kuba jako první pozastavila lety do Mexika. V České republice byli testováni tři možní nakažení, u kterých ale virus nebyl potvrzen.\n\nK 29. dubnu přibyly na seznam států s potvrzeným výskytem Kostarika (2 případy), Německo (4 případy), Rakousko (1 případ), Peru (1 případ) a Švýcarsko (1 případ). Ve Spojených státech zemřelo 23měsíční dítě (mexického původu) nakažené touto chřipkou.\n\nV  České republice je testován čtvrtý podezřelý z nakažení touto chřipkou (u předchozích již byla nákaza vyloučena).\n\nSvětová zdravotnická organizace (WHO) zvýšila stupeň výstrahy před pandemií na pátý, tj. druhý nejvyšší.\n\nNa ruzyňském letišti čekají na přistání dalšího letadla z Mexika.\n\nNa seznam s potvrzeným výskytem přibylo Nizozemsko (1 případ) a Irsko.\n\nV Česku je již v izolaci 20 lidí.\n\nK 30. dubnu přesáhl možný počet osob podezřelých z nakažení 2500, z toho skoro 2000 v Mexiku. Počet mrtvých vzrostl na 168 (z toho u 26 laboratorně potvrzen výskyt viru), s výjimkou jednoho případu všechna úmrtí připadají na Mexiko.\n\nK 1. květnu přesáhl možný počet osob podezřelých z nakažení 2500, z toho skoro 2000 v Mexiku. Viru je připisováno 176 úmrtí.\nV Mexiku je 46 nových případů chřipky. Potvrzených úmrtí na tento typ chřipky je již 12. S výjimkou jednoho případu všechna úmrtí připadají na Mexiko. Výskyt na svém území potvrdily Hongkong, Dánsko a Francie (dva případy).\nV Německu potvrdili první přenos chřipky z člověka na člověka.\n\nNa seznam s potvrzeným výskytem mexické chřipky přibyly Itálie a Jižní Korea.\n\nNa ruzyňském letišti přistálo o půl desáté ráno letadlo s 200 Čechy na palubě. Jednalo se o první přímý let z Mexika do České republiky od doby, kdy v zemi vypukla epidemie smrtící mexické chřipky. Jeden z turistů skončil s teplotou v nemocnici, 6 v domácí karanténě.\nVe Velké Británii potvrdili první tamní přenos chřipky z člověka na člověka.\n\nLaboratorně potvrzený výskyt mexické chřipky je v Mexiku (590 nakažených, 25 mrtvých), USA (226 nakažených, 1 mrtvý), Kanadě (101 nakažených), Novém Zélandu (6 nakažených), Izraeli (3 nakažení), Spojeném království (18 nakažených), Španělsku (54 nakažených), Německu (8 nakažených), Francii (4 nakažení), Itálii (2 nakažení), Salvadoru (2 nakažení), Rakousku (1 nakažený), Švýcarsku (1 nakažený), Dánsku (1 nakažený), Irsku (1 nakažený), Portugalsku (1 nakažený), Nizozemsku (1 nakažený), Kostarice (1 nakažený), Kolumbii (1 nakažený), Jižní Koreji (1 nakažený) a Hongkongu (1 nakažený). V České republice bylo vyšetřeno 6 turistů z letu z Mexika, všichni byli negativní.\n\nPočet nakažených mexickou chřipkou v Německu je už přes 9 osob. Vláda ČR zarezervovala léky proti této chřipce, i když zatím neexistují.\n\nCelkový počet lidí prokazatelně nakažených mexickou chřipkou podle Světové zdravotnické organizace (WHO) stoupl na 1490, podlehlo jí dosud 31 osob. Spojené státy americké hlásí již druhou oběť této chřipky. Ve Švédsku a Polsku potvrzen první nakažený.\n\nPo světě je nakaženo již více než 2000 osob ve 24 zemích. Po Kolumbii se dalšími jihoamerickými zeměmi s nakaženými staly Brazílie a Argentina.\n\nKanada hlásí první úmrtí na mexickou chřipku.\n\nV Austrálii a Japonsku se objevily první případy nakažení mexickou chřipkou. Norsko hlásí již dva případy.\n\nPo světě je nakaženo již více než 4200 osob, počet úmrtí přesáhl 50.\n\nV České republice byl potvrzen první případ mexické chřipky. Jedná se o dvacetidevítiletého pilota z Prahy, který se vrátil z New Yorku. Po vyšetření ve FN Motol byl odeslán do domácí izolace.\n\nSlovensko oznámilo první případ mexické chřipky. Celkově je na světě nakaženo více než 13 000 osob, počet úmrtí přesáhl 95.\n\nSvětová zdravotnická organizace (WHO) oznámila vyhlášení 6. stupně nebezpečí, tzv. pandemie. Tento stav byl naposledy vyhlášen při šíření tzv. hongkongské chřipky před čtyřiceti lety. Mluvčí WHO Gregory Hartl však prohlásil, že pandemický znamená pouze „globální“, což nic nevypovídá o závažnosti či mírnosti onemocnění. Celkově je na světě k tomuto datu nakaženo více než 28 774 osob a je zaregistrováno 144 úmrtí.\n\nNa světě je nakaženo 70 893 osob, z toho 311 mrtvých.\n\nNa světě je nakaženo 94 512 osob, z toho 429 mrtvých. Světová zdravotnická organizace z důvodu rychlého nárůstu případů přestala zveřejňovat statistiky s počtem nakažených lidí.\n\nMaďarsko eviduje 29 nakažených pacientů a oznámilo první osobu, která zemřela v důsledku prasečí chřipky. Jedná se o 41letého muže.\n\nNa světě je nakaženo 134 503 osob, z toho 816 mrtvých. Ministerstvo zdravotnictví České republiky hlásí dalších 20 případů, v Česku je tedy již 63 nakažených.\n\nPodle světové zdravotnické organizace je na světě nakaženo 177 457 osob, z toho 1 462 mrtvých.\n\nPodle světové zdravotnické organizace je na světě nakaženo 182 166 osob, z toho 1 799 mrtvých.\n\nSvětová zdravotnické organizace oznámila, že bylo potvrzeno už 296 471 nakažení prasečí chřipkou a nejméně 3 486 osob na nákazu zemřelo.\n\nPrvní případ úmrtí byl potvrzen v České republice. Při té příležitosti bylo uvedeno, že ve světě zemřelo na prasečí chřipku 5113 lidí, z toho 269 v EU. V ČR bylo zatím potvrzeno 314 případů nákazy.\n\nZe světa bylo hlášeno 6051 potvrzených obětí na virus A(H1N1). Z toho Evropská unie hlásí 601 obětí, nejvíce zasaženými státy jsou Velká Británie (137), Španělsko (54) a Francie (44). Nejvíce úmrtí nahlásila Brazílie (1367), USA (1004) a Argentina (585). Vědci zkoumali možný velký výskyt viru na Ukrajině, uzavřely se školy a zakázaly veřejná vystoupení. Na hranicích se připravily kontroly při uzavření hranice - karantény.\n\nV České republice bylo potvrzeno již 7. úmrtí. Muž ve věku 42 let zemřel v plzeňské fakultní nemocnici. Zároveň v tomto týdnu začalo očkování vybraných osob proti viru H1N1. Oficiální statistiky WHO přesto stále ukazují počet úmrtí v ČR jako 0 osob.\n\nKe 2. prosinci je v České republice evidováno jedenáct úmrtí (10. pacient s vážnou formou srdečního onemocnění zemřel v Mělníku, 11. pacient po chemoterapii v Praze). Z celkové počtu jedenácti zemřelých byla vážná forma jiného onemocnění přítomna u osmi z nich. V této fázi je v Evropě dominantním (pandemickým) kmenem chřipky HN, dle hlavního hygienika ČR Michaela Víta se vyskytuje více než v 90% případů.\n\nV USA bylo evidováno celkem 50 milionů nemocných a 10 tisíc úmrtí – zemřel tedy jeden člověk na 5 tisíc obyvatel nakažených virem H1N1, což je 0,02 %.\n\n Mali - 1. nakažený\n\n Bermudy - 1. úmrtí\n\n Čad - 1. nakažený\n\n Senegal - 1. nakažený\n\n Niger - 1. nakažený\n\n Kuba - Začíná hromadná vakcinace.\n\n Kambodža - Začíná hromadná vakcinace.\n\n Guinea - 1. nakažený\n\n WHO ukončuje poplach \"pandemie\"\n\n WHO - Generální ředitelka WHO Dr. Margaret Chan prohlašuje, že je stále brzo na to, aby byla pandemie prohlášena za ukončenou.\n\n Filipíny - Začíná hromadná vakcinace.\n\n WHO - Virus už dále nemutuje.\n\n USA - Vědci našli mutaci viru, která způsobila epidemii.\n\n WHO - Generální ředitelka Dr. Margaret Chan prohlašuje pandemii viru H1N1 za ukončenou.\n\nV červnu 2010 zbylo zhruba 600 000 nepoužitých vakcín proti pandemickému viru A (H1N1) v hodnotě asi 110 miliónů Kč.\n\n\n\n"}
{"id": "452940", "url": "https://cs.wikipedia.org/wiki?curid=452940", "title": "Alfa Romeo 145", "text": "Alfa Romeo 145\n\nAlfa Romeo 145 (hatchback) a Alfa Romeo 146 (sedan) jsou automobily nižší střední třídy italského výrobce aut Alfa Romeo. Byly představeny v roce 1994 na Turínském autosalonu.\n\nAby Alfa Romeo nahradila stárnoucí model Alfa Romeo 33, představila v roce 1994 model 145 a o rok později 146. Podvozek pochází z Fiatu Tipo, na kterém jsou postavené i automobily Fiat Tipo Due, Fiat Marea, Fiat Coupé, Fiat Bravo/Brava, Alfa Romeo 156, Alfa Romeo 146, Alfa Romeo 147, Alfa Romeo GTV, Alfa Romeo Giulietta a Lancia Delta.\n\nProstorný a jedinečně italský interiér byl podle všeho dobře přijat. Zvláštně tvarovaná zkrácená palubní deska přitahuje velkou pozornost, ale ve skutečnosti byla navržena pro bezpečnost a praktičnost, nikoli kvůli estetice.\n\nRoku 1997 proběhla modernizace obou typů a v roce 2000 byly nahrazeny modelem 147.\n"}
{"id": "452946", "url": "https://cs.wikipedia.org/wiki?curid=452946", "title": "Rostislav Slavotínek", "text": "Rostislav Slavotínek\n\nRostislav Slavotínek (* 9. května 1944 Velké Meziříčí) je český politik, člen KDU-ČSL.\n\nNarodil se v rodině lidoveckého a orelského funkcionáře. Jeho otec se angažoval v protinacistickém odboji, po válce stal členem MNV ve Velkém Meziříčí. Po únoru 1948 byl ve vykonstruovaném procesu posouzen a ve vězní strávil čtyři roky. Důsledky jeho věznění dopadly na celou rodinu. Rostislav Slavotínek se po maturitě opakovaně hlásil na technické školy v různých městech Československu, nebyl však přijat. Až v období politického uvolnění, po absolvování vojenské služby, byl přijat na Vysokou školu strojní a textilní v Liberci. Po roce přestoupil na strojní fakultu VUT v Brně, kterou absolvoval v roce 1970. Dalších 28 let pracoval v organizaci ORGREZ (původně Organizace pro racionalizaci energetických závodů).\n\nV roce 1989 vstoupil do lidové strany, za kterou byl v roce 1990 kooptován do Národního výboru města Brna. V letech 1990–2006 byl brněnským zastupitelem, mezi lety 2000–2004 prvním náměstkem primátora města Brna. \n\nV krajských volbách v roce 2000 byl jako člen KDU-ČSL na kandidátce \"„Čtyřkoalice“\" (tj. KDU-ČSL, US, DEU a ODA) zvolen zastupitelem Jihomoravského kraje.\n\nV letech 2004 až 2010 byl senátorem za obvod č. 58 – Brno-město, do zrušení klubu senátorů KDU-ČSL v roce 2009 byl jeho předsedou. Ve volbách 2010 svůj mandát neobhajoval.\n\n"}
{"id": "452948", "url": "https://cs.wikipedia.org/wiki?curid=452948", "title": "Václav Koukal", "text": "Václav Koukal\n\nVáclav Koukal (* 4. ledna 1946 Litomyšl) je bývalý český politik, v letech 2006 až 2012 senátor za obvod č. 50 – Svitavy (nestraník za KDU-ČSL), v letech 2004 až 2008 zastupitel Pardubického kraje, v letech 2001 až 2006 starosta města Svitavy.\n\nPracoval v letech 1964 až 1967 jako konstruktér podniku Adast Polička, v letech 1967 až 1976 jako vedoucí technického rozvoje Okresního průmyslového podniku Polička a posléze (až do roku 1990) na pozici projektanta v Zemědělských stavbách Svitavy.\n\nVáclav Koukal je ženatý (manželka Eva Koukalová) a má jednu dceru.\n\nMezi roky 1990 až 2001 zastával pozici místostarosty Svitav, od ledna 2001 do listopadu 2006 pak město vedl jako starosta. V roce 2004 byl zvolen zastupitelem Pardubického kraje za Koalici pro Pardubický kraj, mandát vykonával do roku 2008. \n\nOd roku 2006 do roku 2012 působil také jako nezávislý senátor za obvod č. 50 – Svitavy zvolený za KDU-ČSL. V horní komoře Parlamentu ČR působil jako místopředseda Výboru pro záležitosti Evropské unie. V roce 2012 se rozhodl funkci neobhajovat a odešel z politického života.\n"}
{"id": "452951", "url": "https://cs.wikipedia.org/wiki?curid=452951", "title": "Sega Master System", "text": "Sega Master System\n\nSega Master System je 8-bitová herní konzole vydaná firmou Sega v roce 1986. Její originální japonské jméno bylo Sega Mark III, ale Master System se v Japonsku také používalo. Na Evropském trhu byl její prodej srovnatelný s jejím hlavním konkurentem, firmou Nintendo, díky její velké dostupnosti, ale příliš neuspěla na severoamerickém a japonském trhu. Master System vyšel jako přímý konkurent NES ve třetí generaci herních konzolí. Její nástupce Sega Game Gear je kapesní konzole Master System, s pár vylepšeními a Sega Mega Drive.\n\nNeobvyklá vlastnost Master Systemu byl dvojitý vstup pro media, na kazety a na karty. Vstup na karty používal malé karty o velikosti kreditní karty, podobně jako PC Engine / TurboGrafx-16. Kazety měly mnohem vyšší kapacitu, zatímco karty byly o dost menší a používaly se pro levnější hry. 3D brýle se připojovaly pomocí kartového vstupu, a umožnily tak 3D efekty pro speciálně navržené kazetové hry. Tímto způsobem oba vstupy pracovaly dohromady. Vstup na karty byl odstraněn u Master System II, a používal pouze kazety, to pomohlo snížit cenu výroby. Jelikož byly karty nepopulární vyšlo na nich jen pár her, většina z nich poté vyšlo i jako kazety. Ve vývoji byla také disketová mechanika pro Mega Drive ale nikdy nevešla do prodeje.\n\nMaster System ovladač měl jen 2 tlačítka, jedno vykonává funkci Start tlačítka, pause tlačítko je přímo na konzole. Ovladač používá 9-pin konektor a může být propojen i s konzolemi: SEGA MegaDrive (Genesis),Atari 2600, Commodore Amiga, Atari ST, Commodore 64, Amstrad CPC či ZX Spectrum.\nThe Light Phaser byla světelná pistole vytvořená pro Master System, byla těžší než její protějšek Nintendo Zapper. Měla více citlivou spoušť a přesnější míření. \nSegaScope 3-D brýle používaly malou LCD obrazovku rychle se měnící mezi levou a pravou čočkou, promítaly 2 různé obrázky synchronizované s TV k vytvoření stereoskopického 3D efektu. Stejná technika se používala s podobnými brýlemi pro některé 3-D filmy v kinech, i když tyto jsou většinou nahrazeny novými metodami které už nebudou pracovat s domácí TV. Je jen osm 3-D kompatibilních Master System her.\n\n\n"}
{"id": "452952", "url": "https://cs.wikipedia.org/wiki?curid=452952", "title": "Sonic the Hedgehog", "text": "Sonic the Hedgehog\n\nSonic the Hedgehog je plošinovka vydaná společností SEGA pro konzole Mega Drive. Hra byla nejdříve vydána v Severní Americe v červnu 1991 a následující měsíc v Evropě a Japonsku. Hlavním hrdinou je antropomorfický ježek Sonic, jehož úkolem je porazit Dr. Robotnika, vědce, který uvěznil zvířata v robotech a ukradl magické smaragdy (Chaos Emeralds).\n\nVývoj hry začal v roce 1990, když SEGA přikázala svému týmu AM8, aby vytvořil hru obsahující firemního maskota. Po zvážení několika nápadů se vývojáři rozhodli pro modrého ježka s ostny na hlavě a páteři a přejmenovali se na \"Sonic Team\", aby vystihovali svou postavu. Sonic the Hedgehog byl ovlivněn hrami autora série Super Mario, Šigeru Mijamoto.\n\nKritici ji považovali za jednu z nejlepších her všech dob, přičemž vyzdvihovali grafiku, zvuky a hratelnost. Hra byla několikrát portována, inspirovala řadu kopií a úspěšnou herní sérii.\n\nSonic the Hedgehog je 2D plošinovka s pohledem ze strany. Hra spočívá v proběhnutí co největší rychlostí úrovněmi, které obsahují pružiny, svahy, bezedné propasti a smyčky. Kromě toho se v nich také nachází nebezpečí v podobě robotů, do kterých Dr. Robotnik uvěznil zvířata. Zničení robota osvobodí zvíře, což ovšem není zapotřebí pro dokončení hry. Hráč se také nesmí dotknout ostnů, spadnout do bezedných propastí, nechat se rozmáčknout pohybujícími se stěnami či plošinami a také se nesmí utopit, čemuž se dá zabránit vdechnutím vzduchových bublin z ventilů. Sonicův hlavní útok je Spin Attack, při němž se zabalí do klubíčka a otáčí se, zatímco při doteku poškozuje nepřátele a určité překážky. Útok se provede vyskočením nebo válením se po zemi.\n\nNa začátku hry hráč obdrží tři životy, které může ztratit, pokud se Sonic srazí s nepřáteli nebo nebezpečnými objekty, zatímco nemá prsteny, pokud spadne do propasti nebo pokud vyprší desetiminutový limit. Cedule, které fungují jako záchytný bod, umožňují Sonicovi vrátit se k poslední aktivované ceduli, když ztratí život. Pokud vyprší čas a Sonic ztratí život, ale má další, vrátí se k poslednímu záchytnému bodu a čas se obnoví. Pokud všechny životy ztratil, zobrazí se obrazovka informující o konci hry, kde má hráč možnost pokračovat od začátku úrovně se třemi životy, pokud má k dispozici pokračování.\n\nPo úrovni jsou náhodně umístěné zlaté prsteny. Nasbíráním 100 prstenů hráč obdrží život navíc. Prsteny se chovají jako ochranná vrstva: pokud Sonic narazí do nepřátel nebo nebezpečných překážek, zatímco má alespoň jeden prsten, přežije. Pokud se tak ovšem stane, všechny nasbírané prsteny se rozhází kolem Sonica; pokud nejsou sebrány během několika sekund, začnou blikat a poté zmizí. Pokud Sonic narazí, když nemá žádné prsteny, ztratí jeden život. Také může být sebrána dočasná nesmrtelnost nebo štít jako další vrstva ochrany, ale na určitá nebezpečí, například utopení, rozmačkání, spadnutí do bezedné propasti nebo vypršení času, prsteny a další ochranné předměty nefungují.\n\nHra je rozdělena na šest oblastí, po kterých následuje krátká finální oblast. Každá oblast má svůj určitý vzhled, nepřátele a překážky, ovšem někteří nepřátelé se mohou objevovat během celé hry. Oblasti jsou rozdělené na tři úrovně (akty), které musí hráč dokončit. Na konci každé třetí úrovně se hráč postaví v Boss Fightu proti Dr. Robotnikovi. Po většinu hry je jeho vozidlo vybaveno různými zbraněmi. Po dokončení šesté oblasti hráč pokračuje rovnou do jednoúrovňové finální oblasti, kde se naposledy střetne s Dr. Robotnikem, který ovládá obří stroj. Zničení stroje ukončí hru. Následně je zobrazena krátká animace, ve které se Sonic vrací do první oblasti se všemi osvobozenými zvířaty.\n\nKdyž Sonic dokončí 1. nebo 2. úroveň s alespoň 50 prsteny, objeví se obří prsten. Pokud do něho skočí, dostane se do speciální úrovně. Ve speciální úrovni je Sonic neustále stočen do klubíčka a odráží se od nárazníků a stěn plně otáčejícího se bludiště. V těchto úrovních hráč získá pokračování, pokud nasbírá alespoň 50 prstenů, ale hlavním cílem je získat Chaos Emerald, který je schován v bludišti. Při kolizi s jakýmkoliv blokem označeným \"GOAL\" se úroveň okamžitě ukončí.\n\nÚhlavní nepřítel hry, Dr. Robotnik, při pokusu o získání šesti Chaos Emeraldů, ze kterých chce využít jejich energii, uvěznil zvířecí obyvatele Jižního ostrova do agresivních robotů a nehybných kovových kapslí. Hráč ovládá ježka Sonica, který chce překazit plány Dr. Robotnika tím, že zachrání své zvířecí kamarády a získá Chaos Emeraldy pro sebe. Pokud hráč posbírá všechny Emeraldy a dokončí hru, zobrazí se závěrečná scéna. Pokud se to hráči nepodaří, Dr. Robotnik se mu bude vysmívat, zatímco bude žonglovat se všemi Emeraldy, které hráč neposbíral.\n\n"}
{"id": "452958", "url": "https://cs.wikipedia.org/wiki?curid=452958", "title": "Codex Manesse", "text": "Codex Manesse\n\nCodex Manesse aneb Velký heidelberský zpěvník ( \"Grosse Heidelberger Liederhandschrift\") je největší sbírka německých básní a písní z počátku 14. století, vzniklá v písařské dílně v Curychu. Dnes je chována v Heidelberské univerzitní knihovně. Tvoří ji 426 pergamenových folií, na nichž je zapsáno skoro 6000 slok převážně milostné lyriky.\n\nMilostné verše, průpovědi a lejchy od 140 autorů jsou doprovázeny 137 celostránkovými iluminacemi, na nichž jsou vyobrazeni jednotliví autoři od císařů až po prosté měšťany. Mezi nimi je i český král Václav II. a v kodexu jsou mu připisovány tři milostné básně. Český překlad jedné z nich byl nalezen v roce 1819 a s označením \"Milostná píseň krále Václava\" se stal součástí takzvaného \"Sporu o Rukopisy\".\n\n"}
{"id": "452964", "url": "https://cs.wikipedia.org/wiki?curid=452964", "title": "Ellison Onizuka", "text": "Ellison Onizuka\n\nEllison Shoji Onizuka (24. června 1946 Kealakekua - 28. ledna 1986 nad Floridou), byl americký důstojník, letec a astronaut. Při svém druhém startu do vesmíru tragicky na palubě raketoplánu Challenger zahynul.\n\nV prosinci 1969 ukončil se zdarem studium na univerzitě v Coloradu a získal titul mistra letectví. Pak nastoupil na leteckou základnu a kosmodrom Edwards v (Kalifornii - Mohavská poušť), kde absolvoval Školu zkušebních pilotů (ukončil ji roku 1975) a pak zde zůstal jako velitel oddělení technického zabezpečení výcviku. V roce 1978 byl vybrán mezi kandidáty astronauty jako potenciální astronaut – specialista. V té době byl ženatý a otec tří dětí.\n\nPoprvé letěl v září 1985, kdy mu bylo 39 let, v raketoplánu Discovery. Jednalo se o krátkou vojenskou misi STS-51-C, posádka byla složena z pěti důstojníků a na oběžné dráze vypustila špionážní družici. Onizuka měl funkci letového specialisty. Start i přistání byly na Mysu Canaveral - Kennedyho vesmírné středisko na Floridě. V COSPAR byla katalogizována jako 1985-010A.\n\nDruhý let v raketoplánu Challenger absolvoval již rok po letu předchozím. I zde byl letovým specialistou. Let skončil tragicky 73 sekund po startu z Floridy, celá posádka zahynula a je pohřbena na Arlingtonském národním hřbitově.\n\nLety v kostce:\n\n"}
{"id": "452972", "url": "https://cs.wikipedia.org/wiki?curid=452972", "title": "Dobrovolný svazek obcí Mikroregionu Polensko", "text": "Dobrovolný svazek obcí Mikroregionu Polensko\n\nMikroregion Polensko je dobrovolný svazek 22 obcí, jejichž přirozeným centrem a spádovou oblastí je město Polná v kraji Vysočina. Tento region se nachází na pomezí tří okresů kraje Vysočina – jihlavského, havlíčkobrodského a žďárského. Na 223 km² žije více než 12 500 obyvatel.\n\nObce se zavázaly společně řešit problémy v oblasti školství, sociální péče, zdravotnictví a kultury, správu, údržbu a provoz zařízení sloužících k uspokojování potřeb občanů, zajišťování čistoty obcí, odvoz domovních odpadů, vzájemná pomoc při živelních pohromách, podpora řešení dopravní obslužnosti.\n\nNachází se po obou stranách bývalé zemské hranice mezi Čechami a Moravou v  členité a lesnaté oblasti Českomoravské vysočiny. Lesy zabírají více než 27 % rozlohy, v mikroregionu se též rozkládají mnohé rybníky. Střediskem svazku je historické město Polná. Východně od Polné najdeme významnou linii evropského rozvodí, tzv. „střechu Evropy“. Vodní prameny z Polné, Jamné, Stáje a Zhoře směřují potoky přes řeky Sázavu, Vltavu a Labe do Severního moře. Voda z pramenů v obcích Arnolec, Nadějov a Jersín teče přes řeky Oslavu, Moravu a Dunaj do Černého moře.\n\nV posledních letech bývá tato oblast často vyhledávanou turisty. Krajinou se vine několik místních i dálkových cyklotras, pro vycházky jsou vhodné naučné stezky vedoucí okolo Polné.\n\n"}
{"id": "452980", "url": "https://cs.wikipedia.org/wiki?curid=452980", "title": "Bertrand Delanoë", "text": "Bertrand Delanoë\n\nBertrand Delanoë () (nar. 30. května 1950 v Tunisu v Tunisku) je francouzský politik, člen Socialistické strany, který v letech 2001–2014 během dvou funkčních obdobích zastával úřad starosty města Paříže. V roce 2014 jej v této funkci vystřídala dosavadní místostarostka Anne Hidalgo ze stejné politické strany.\n\nDelanoë se narodil v tehdejším Francouzském protektorátu Tunisko v rodině geometra Augusta Delanoë a zdravotní sestry Yvonne rozené Delordové. V šesti letech se stal členem pěveckého sboru \"Petits Chanteurs à la Croix des Sables\".\n\nVe věku 13 let se jeho rodina přestěhovala do Francie do města Rodez v departementu Aveyron, kde Bertrand Delanoë získal středoškolské vzdělání. Poté odešel na univerzitu v Toulouse, kde studoval práva a hospodářské vědy.\n\nZaložil vlastní reklamní a komunikační agenturu, která mu umožnila ekonomickou nezávislost na politice.\n\nDne 22. listopadu 1998 v televizním debatním pořadu \"Zone Interdite\" (Zakázaná zóna) na kanálu M6 se veřejně přihlásil ke své homosexualitě. V té době byl již významným komunálním politikem a senátorem. Je jedním z mála politiků, kteří jsou ochotni otevřeně hovořit o své citové orientaci. Delanoë sám se aktivně neúčastní v homosexuálním hnutí, podporuje však veřejně aktivity za rovnoprávnost a respekt gay menšiny. Mezi jinými z komunálních prostředků podporuje LGBT sdružení jako \"Act Up-Paris\", \"Centre Gay & Lesbien\" či \"SOS Homophobie\" a dále organizace bojující proti AIDS, neboť Paříž je od počátku 80. let 20. století v tomto směru jedním z nejpostiženějších měst v Evropě. Rovněž každoročně zahajuje Gay Pride v Paříži.\n\nČlenem Socialistické strany se stal již v 21 letech v roce 1971. První politickou funkci získal ve svých 23 letech, kdy byl v Rodez zvolen sekretářem socialistické federace v departementu Aveyron.\n\nDíky svému řečnickému talentu začal pracovat ve stranické centrále PSF v Paříži. V komunálních volbách roku 1977 byl zvolen do městské rady v Paříži a spolu s ním i budoucí premiér Lionel Jospin. Ve volebním období 1981-1986 byl poslancem Národního shromáždění za 18. obvod. V té době se stal mluvčím Socialistické strany. V roce 1988 kandidoval za tento obvod opět, ale porazil jej tehdejší náměstek pařížského starosty Alain Juppé. V roce 1995 byl levicovým protikandidátem Jeana Tiberiho na post pařížského starosty. Ve volbách neupěl, vyhrál jen v šesti obvodech (ve 3.,10., 11., 18., 19. a 20.) z dvaceti.\n\nV září 1995 byl zvolen za Socialistickou stranu do senátu, kde se stal tajemníkem Výboru pro zahraniční věci a obranu. V době diskusí o registrovaném partnerství byl jeho stoupencem, ale odmítal jakoukoliv možnost manželství mezi osobami stejného pohlaví. Tento svůj názor změnil po zvolení pařížským starostou, když vyzval k zavedení manželství i mezi osobami stejného pohlaví.\n\nV roce 2001 proběhly v Paříži komunální volby. Na post pařížského starosty za pravicové Sdružení pro republiku kandidovali dosavadní starosta Jean Tiberi a Philippe Séguin, bývalý člen vedení Sdružení v departementu Vogézy. Za Socialistickou stranu se ucházeli Jack Lang, starosta města Blois a Bertrand Delanoë, který od roku 1993 vedl městskou socialistickou opozici, ale veřejnosti nebyl příliš známý. Když bylo Jacku Langovi nabídnuto místo ministra školství ve vládě Lionela Jospina, jediným kandidátem sdružených levicových stran (socialistů, komunistů a Hnutí občanů), zůstal Delanoë. Za zelené kandidoval Yves Contassot.\nDne 18. března 2001 byl Bertrand Delanoë za přispění strany zelených zvolen ve druhém kole nástupcem Jeana Tiberiho. Od doby Pařížské komuny v roce 1871 tak stanul v čele města levicový politik. V letech 1871-1977 byla funkce pařížského starosty zrušena a v čele města stál prefekt jmenovaný vládou a v městské radě měla pravice vždy převahu. V letech 1977–1995 byl starostou Jacques Chirac a 1995–2001 Jean Tiberi, oba členové pravicového Sdružení pro republiku. Po zvolení starostou se Bertrand Delanoë vzdal svého senátorského mandátu.\n\nDne 4. září 2007 Bertrand Delanoë oznámil úmysl kandidovat na starostu i v následujících komunálních volbách v roce 2008 a v těchto volbách opět zvítězil.\n\nV komunálních volbách v roce 2014 jej ve funkci starosty nahradila Anne Hidalgo, rovněž členka Socialistické strany.\n\nV zahraniční je asi nejznámějším počinem starosty jeho nápad z roku 2002 o zřízení městské pláže na břehu Seiny. Tato akce, kdy je na měsíc uzavřena silnice na pravém břehu řeky a proměněna v promenádu s písečnou pláží, se opakuje každý rok. Tento nápad převzala časem i další města, jako Berlín, Brusel, Budapešť nebo Mety.\n\nZnámým projektem byla rovněž kandidatura Paříže na pořádání letních olympijských her v roce 2012, kterou však získal Londýn.\n\nDelanoë se však nejvíce zasazuje o zkvalitnění ovzduší a snížení automobilové dopravy uvnitř města, k čemuž bylo zavedeno několik novinek. Na silnicích byly vybudovány speciální koridory, které mohou používat pouze autobusy městské hromadné dopravy, cyklisté a zásahová vozidla (požární, policejní a sanitní vozy). Dalším opatřením je dočasný zákaz automobilového provozu v některých ulicích (především o nedělích během celého roku a jeden měsíc v létě – kvůli pařížské pláži). Rovněž došlo k rozšíření pěších zón. V parkování, které činí ve městě velký problém, byl v roce 2001 zaveden nový tarif pro rezidenty (0,5 € denně) s cílem donutit obyvatele, aby méně jezdili autem. Od roku 2006 má více než 12000 podzemních parkovacích míst zvýhodněné sazby pro rezidenty. Zároveň bylo mnoho parkovacích míst v ulicích zrušeno, takže je hledání parkovacího místa obtížnější a dražší.\n\nS tím souvisí i zvýšení počtu cyklotras a zavedení systému půjčoven kol \"Vélib'\". O kola a stojany se stará firma JCDecaux, která má za to pronajaté reklamní plochy. Za jeho starostování rovněž pokračuje projekt pařížských tramvají. V roce 2006 byl zahájen provoz na linkách T3 a T4.\n\nV sociální oblasti Delanoë podporuje výstavbu sociálních bytů a zvýšení míst v jeslích.\n\nJeho další projekt bylo zlepšené internetové připojení pomocí Wi-Fi, které je v Paříži zdarma k dispozici na 260 veřejných místech (parky, knihovny, úřady apod.). Síť \"Paris Wi-Fi\" byla zprovozněna v září 2007. Paříž se tak zapojila do projektu, jehož členy jsou také města San Francisco, Toronto, Singapur, Praha, Mexico City a Čennaí.\n\n5. října 2002 se starosta účastnil akce \"Nuit Blanche\" (Probdělá noc), během které probíhá po celém městě řada kulturních aktivit. Delanoë byl přítomen na radnici, která byla v rámci akce otevřena veřejnosti a během výstavy na něj zaútočil muž s nožem. Útočník Azedine Berkane poté na policii vypověděl, že nenávidí politiky a zejména homosexuály. Delanoë požádal před svým převozem do nemocnice, aby slavnosti pokračovaly podle plánu. Jeho zranění nebyla kritická a po dvou týdnech mohl opustit nemocnici.\n\n\n\n"}
{"id": "452988", "url": "https://cs.wikipedia.org/wiki?curid=452988", "title": "Jodová tinktura", "text": "Jodová tinktura\n\nJodová tinktura je dezinfekční přípravek, obvykle jod a jodid draselný nebo sodný rozpuštěné v ethanolu.\n\nJodová tinktura je často obsažena v soupravách pro nouzové přežití a používá se zde jak pro dezinfekci ran, tak pro dezinfekci vody k pití.\n\nNení-li žádoucí přítomnost alkoholu, lze použít Lugolův roztok (vodný roztok jodu v jodidu draselném) nebo jodovaný povidon.\n\nElementární jod je toxický. Děti a těhotné ženy, které jsou na jod mnohem citlivější, by se měly jeho použití vyhýbat. Lidský metabolismus potřebuje stopová množství jodu, ale ve formě solí jodu (jodidů), ne jakožto volného prvku. Potřeba jodu ve formě jodidů bývá uspokojována jodidovanou solí a mnoha potravinami původem z moře.\n\nPři použití volného jodu k sanitaci povrchové vody by se tato měla před pitím nechat 30 minut ustát, aby byl dostatek času ke zničení všech virů a bakterií. Je-li teplota vody nižší než 20 °C, je nutno tento čas prodloužit na několik hodin. K vyčištění 1 litru vody je třeba 0,3 ml dvouprocentní tinktury. Do studené nebo kalné vody by se mělo přidat 2,4 ml této tinktury a počkat několik hodin.\n\nPo dezinfekci lze pach a chuť jodu odstranit přidáním práškového vitaminu C, který převede jod na jodid. Podobná reakce odstraní také chlor z chlorované vody.\n\nJod používaný pro sanitaci vody je dostupný také ve formě tablet nebo krystalů. Tyto prostředky lze zakoupit v lékárnách a prodejnách pro cestovatele.\n\n"}
{"id": "452990", "url": "https://cs.wikipedia.org/wiki?curid=452990", "title": "Mahé", "text": "Mahé\n\nMahé je 28 km dlouhý a 8 km široký ostrov o rozloze 154,7 km², je největší ze 115 ostrovů Seychel. Na ostrově žije 72 tisíc lidí, což představuje zhruba 90 % populace Seychel. Centrem ostrova je město Victoria, které je jedním z nejmenších hlavních měst světa.\n\nOd otevření letiště a vyhlášení nezávislosti na Velké Británii v roce 1976 je ostrov Mahé branou na souostroví Seychely pro turisty, kteří jej hodlají navštívit.\nVelké části žulového ostrova jsou porostlé tropickým mlžným lesem. Na ostrově leží hora \"Morne Seychellois\", o nadmořské výšce 905 metrů nad mořem, která je nejvyšším bodem souostroví. Na severu ostrova se nachází mangrovy.\n\nNěkolik kilometrů od ostrova se nachází menší ostrovy Sainte Anne, Île au Cerf, Île Longue, Île Moyenne, Île Ronde, Île Sèche, Conception, Île Thérese a Île aux Vaches.\n\nOstrov objevili v roce 1609 Angličané. Ostrov byl až do expedice Francouze Lazara Picaulta v roce 1742 neobydlený. Francouzům patřil ostrov do roku 1814, v tomto roce ho anektovali Angličané. Až do vyhlášení nezávislosti Seychel v roce 1976 byl ostrov součástí britského impéria.\n\n"}
{"id": "452991", "url": "https://cs.wikipedia.org/wiki?curid=452991", "title": "Fontainebleau (rozcestník)", "text": "Fontainebleau (rozcestník)\n\nFontainebleau může znamenat:\n\n"}
{"id": "452994", "url": "https://cs.wikipedia.org/wiki?curid=452994", "title": "Jodid draselný", "text": "Jodid draselný\n\nJodid draselný je anorganická sloučenina s chemickým vzorcem KI. Tato bílá sůl je komerčně nejvýznamnějším jodidem, v roce 1985 činila roční světová výroba přibližně 37 tisíc tun. Je méně hygroskopický než jodid sodný, takže se s ním snadněji pracuje. Staré a nečisté vzorky jsou žluté, protože podléhají oxidaci jodidu na jod.\n\nJodid draselný se používá v medicíně, a to buď ve formě tablet obsahujících obvykle 130 mg KI, nebo jako „nasycený roztok jodidu draselného“, který v generické formulaci amerického lékopisu obsahuje 1 000 mg KI na 1 ml (nebo 500 mg KI v 10 kapkách, což se považuje za rovné 0,5 ml).\n\nJodid draselný je iontová sloučenina, KI. Krystalizuje podobným způsobem jako chlorid sodný (krychlová krystalová struktura). Vyrábí se reakcí hydroxidu draselného s jodem.\n\n4 KOH (aq) + 2 I → 4 KI + 2 HO + O\n\nProtože je jodidový iont slabým redukčním činidlem, tak se silnými oxidačními činidly (např. chlorem) snadno oxiduje na I:\n\nTato reakce se využívá při izolaci jodu z přírodních zdrojů. Jodid draselný je oxidován i vzduchem, jak lze prokázat pozorováním fialového extraktu, opláchnou-li se staré vzorky KI dichlormethanem. V kyselém prostředí se tvoří kyselina jodovodíková, která je silnějším redukčním činidlem.\n\nPodobně jako jiné jodidy, tvoří jodid draselný, je-li smísen s elementárním jodem, trijodidový anion I:\n\nNa rozdíl od I jsou soli I dobře rozpustné ve vodě. Takto se jod využívá při redoxních titracích. Vodný roztok KI, nazývaný Lugolův roztok, se používá jako dezinficiens a jako leptadlo pro zlaté povrchy.\n\nJodid draselný je prekurzorem jodidu stříbrného, který se používá pro vysokorychlostní fotografické filmy:\n\nJodid draselný reaguje s peroxidem vodíku za vzniku velkého množství pěny, tzv. sloní zubní pasta.\n\nKI slouží jako zdroj jodidového iontu pro organickou syntézu. Užitečnou aplikací je příprava aryljodidů z arendiazoniových solí.\n\nKI je spolu se zásaditým dusičnanem bismutitým - BiO(NO)•HO surovinou k přípravě Dragendorffova činidla - KBiI.\n\nMezi hlavní oblasti použití patří využití jako potravní doplněk pro krmiva, prekurzor AgI a jako složka dezinfekčních přípravků. Jodid draselný se také přidává do prostředků na vlasy a někdy se s ním „jodizuje“ kuchyňská sůl. Využívá se také pro potlačování fluorescence v biomedicínském výzkumu díky koliznímu potlačování fluorescence jodidovým iontem.\n\nNasycený roztok jodidu draselného, označovaný zkratkou SSKI, se používá při léčbě houbové infekce sporotrichózy. Protože je KI velmi rozpustný ve vodě, obsahuje SSKI 1 g KI na mililitr roztoku. KI obsahuje cca 76,4 % (hmotnostních) jodidu, tedy cca 764 mg na mililitr.\n\nNasycené roztoky KI lze použít také pro nouzovou léčbu hyperthyroidismu, protože vysoké dávky jodidu dočasně potlačují sekreci thyroxinu ve štítné žláze.\n\nRoztoky vytvořené z několika kapek SSKI přidaných do nápojů lze použít i jako expektorans, ke zvýšení obsahu vody v sekretu dýchacího ústrojí a tedy k umožnění lepšího vykašlávání.\n\nKI se podává preexpozičně perorálně v tabletách. Přijatý jód nasytí štítnou žlázu a sníží se tím vychytávání radioaktivních nuklidů jódu během pobytu v radioaktivně zamořeném prostředí.\nByly hlášeny případy, kdy léčba jodidem draselným způsobovala otok příušních slinných žláz, protože KI stimuluje tvorbu slin. Mezi nežádoucí účinky SSKI, podává-li se dospělému člověku orálně v dávkách cca 250 mg KI několikrát denně (5 kapek několikrát denně) pro blokádu štítné žlázy, případně jako expektorans, patří akné, ztráta chuti a žaludeční nevolnost; objevují se v několika prvních dnech, než si tělo zvykne na medikaci. Vážnějšími vedlejšími účinky, které vyžadují poradu s lékařem, jsou zvýšená teplota, slabost, neobvyklá vyčerpanost, otok šíje nebo krku, bolesti v ústech, vyrážka, nevolnost, zvracení, bolesti žaludku, neobvyklá tepová frekvence, necitlivost nebo brnění rukou či nohou nebo kovová chuť v ústech.\n\nJodid draselný je mírně dráždivý, při práci s ním by se měly používat ochranné rukavice. Nadměrná chronická expozice může mít nežádoucí účinky na štítnou žlázu. KI je možný teratogen (může způsobovat strumu u plodu).\n\n"}
{"id": "452995", "url": "https://cs.wikipedia.org/wiki?curid=452995", "title": "Mistrovství světa juniorů v orientačním běhu 2009", "text": "Mistrovství světa juniorů v orientačním běhu 2009\n\n20. Mistrovství světa juniorů v orientačním běhu proběhlo v Itálii s centrem v obcích San Martino di Castrozza a Fiera di Primiero nacházejících se v provincii Trento a termínu 5. až 11. července 2009. Šlo o dvacáté mistrovství světa juniorů a druhé pořádané Italským svazem orientačního běhu FISO (Federazione Italiana Sport Orientamento), kde se bojovalo o čtyři sady medailí ve dvou kategoriích junioři a juniorky. Nejlépe se dařilo švédským orientačním běžcům, kteří získali čtyři zlaté medaile a jednu stříbrnou.\n\nJuniorky - Ivana Bochenková 1989 (Kotlářka Praha), Adéla Indráková 1991 (SK Univerzity Palackého Olomouc), Eva Kabáthová 1989 (Žabovřesky Brno), Věra Mádlová 1989 (Žabovřesky Brno), Tereza Novotná 1992 (OK 99 Hradec Králové), Tereza Petrželová 1989 (Slavia Hradec Králové)\nnáhradnice - Jindra Hlavová (KOB Konice)\nJunioři - Daniel Hájek 1989 (Žabovřesky Brno), Ondřej Kantor 1991 (TJ TŽ Třinec), Matěj Klusáček 1989 (Žabovřesky Brno), Pavel Kubát 1991 (OK 99 Hradec Králové), Miloš Nykodým 1990 (Žabovřesky Brno), Jan Petržela 1992 (Lokomotiva Trutnov)\nnáhradník - Daniel Wolf (OOB TJ Turnov)\n\nVe dvou malých italských vesnicích Imer a Mezzano, proběhl dne 6. července 2009 mistrovský závod ve sprintu mužů a žen. Trať byla postavena v oblasti italských dolomitů San Martino di Castrozza plných pastvin, úzkých uliček se spoustou umělých objektů. Trať byla velmi rychlá s velmi dobrou průběžností. Běželo se na mapě Mezzano - Imer (1:4000, ekvidistance 2.5 m), kdy doběhová aréna byla postavena na stadioně fotbalového klubu Mezzano. Na této trati zásluhou Miloše Nykodýma a Terezy Novotné vybojovala Česká republika dvě stříbrné medaile.\n\nDruhým medailovým závodem juniorského mistrovství světa byl závod na klasické trati. Závod se uskutečnil dne 7. července 2009 v místě zvaném Passo Rolle. Byl to netypický závod odehrávající se v nadmořské výšce 1500 až 1900 metrů nad mořem, kdy převládal kopcovitý terén s jehličnatým lesem a spoustou terénních detailů (hlavně skalkami a kameny). Byl zde nedostatek cest což ztěžovalo orientaci a roztahovalo tak časové odstupy mezi účastníky závodu. Závod byl z poloviny poznamenán hustým deštěm a ztíženou viditelností. Běželo se na mapě s názvem Paso Rolle v měřítku 1:15000 o ekvidistanci 5 m.\n\nMistrovskému finálovému závodu na krátké trati předcházel kvalifikační závod konaný dne 9. července 2009. Běželo se v místě zvaném San Martino přibližně 1000 - 1300 metrů nad mořem. Ze tří semifinálových skupin postupovalo do finále 20 nejlepších běžců. Českým reprezentantům se podařilo postoupit, jako jediným v kompletním, tedy ve stoprocentním složení. Matěj Klusáček, Ivana Bochenková a Věra Mádlová dokonce své rozběhy vyhrály. Tratě byly dlouhé 3.3 - 3.5 km pro juniorky a 4.4 - 4.5 km pro juniory. Závod byl postaven ve velmi dobře průběžném jehličnatém lese se spoustou skalních útvarů a vrstevnicových detailů.\n\nFinálový závod na krátké trati se běžel o den později dne 10. července 2009 na stejném místě jako kvalifikace. Vítězi se stali: seniorský mistr světa a čtyřnásobný juniorský mistr světa v lyžařském orientačním běhu z roku 2009 Olli Markus Taivainen a Švédka Tove Alexanderssonováová.\n\n"}
{"id": "453003", "url": "https://cs.wikipedia.org/wiki?curid=453003", "title": "Prasinophyceae", "text": "Prasinophyceae\n\nPrasinophyceae či také Micromonadophyceae je třída zelených řas, považovaná za nejprimitivnější zástupce tohoto oddělení. Obsahuje přibližně 16 rodů se 180 druhy.\n\nJsou to volně žijící, mořští nebo i sladkovodní bičíkovci s kapsální nebo kokální stélkou. Postrádají buněčnou stěnu, produkují si jakousi šupinovitou náhradu z jiných polysacharidů. Mají pouze jeden chloroplast; z fotosyntetických pigmentů je mimo obvyklé chlorofyly přítomen někdy i xantofyl prasinoxantin. Produkují cysty, rozmnožují se nepohlavně schizotomií nebo i pohlavně.\n"}
{"id": "453009", "url": "https://cs.wikipedia.org/wiki?curid=453009", "title": "ZOO Dvorec", "text": "ZOO Dvorec\n\nZOO Dvorec, dříve známá jako Park exotických zvířat, o. p. s., je soukromá, nejjižněji položená zoologická zahrada v ČR, jež se nachází u vesnice Dvorec v obci Borovany 15 km jihovýchodně od Českých Budějovic. Statut zoologické zahrady získala v roce 2012.\n\nSvou rozlohou se řadí k nejmenším v České republice. Chová velkou skupinu kočkovitých šelem – lvy, tygry, levharty a rysy.\n\nZOO Dvorec hospodaří na 6 ha ploch, z nichž zvířata obývají čtyři ha. Kromě kočkovitých šelem ( lev pustinný, lev jihoafrický bílý, tygr ussurijský, tygr indický bílý a levhart skvrnitý) chová i některé další šelmy (např. medvědy hnědé, a vlky), z opic např. velkou skupinu paviánů babuinů, šimpanze, gibony, drápkaté opičky, dále hrocha obojživelného, africké a asijské kopytníky a několik druhů ptáků. V roce 2014 byl otevřen pavilon Venomous s největší kolekcí kober rodu Naja v Evropě. Celkem je v zoo více než tři sta zvířat ve více jak 100 druzích. Zoo si připsala prvenství v odchovu lvů pustinných, jichž už odchovala na 41 mláďat, ze kterých mnohá putovala i do světových zoologických zahrad.\n\nNaproti zoo se nachází parkoviště. Lze dojet i autobusem do Dvorce, odkud je zoo vzdálena necelý kilometr. Nejbližší vlaková zastávka je v Borovanech.\n\nPro základní školy nabízí zoo výukové programy, na které s sebou pořadatelé berou některá z chovaných zvířat.\n\nV areálu se nachází \"Hospůdka u krokodýla\" prodávající občerstvení, suvenýry a propagační materiály.\n\n"}
{"id": "453017", "url": "https://cs.wikipedia.org/wiki?curid=453017", "title": "Veřejnoprávní smlouva", "text": "Veřejnoprávní smlouva\n\nVeřejnoprávní smlouva je dvoustranné nebo vícestranné právní jednání, kterým se zakládají, mění nebo ruší práva a povinnosti v oblasti veřejného práva. Veřejnoprávní smlouva (ani její uzavření) není správním aktem. Není rozhodující zda jednou ze stran uzavírající veřejnoprávní smlouvu je orgán veřejné správy, ale její veřejnoprávní obsah.\n\nV soudobém českém právu jsou veřejnoprávní smlouvy primárně v části páté správního řádu a v příslušných zvláštních zákonech. Pokud není věc ani v jednom upravena, použije se subsidiárně občanský zákoník (s taxativně vyjmenovanými výjimkami).\n\nVeřejnoprávní smlouva musí být uzavřena písemně a projevy vůle všech smluvních stran musí být na téže listině. Jsou-li smluvní strany přítomny současně, je smlouva uzavřena okamžikem připojení podpisu poslední z nich. Nejsou-li přítomny současně, je smlouva uzavřena okamžikem, kdy návrh smlouvy opatřený podpisy ostatních osob, jimž byl určen, dojde navrhovateli smlouvy. Jestliže zákon stanoví, že k uzavření smlouvy je třeba souhlasu správního orgánu, je smlouva uzavřena dnem, kdy tento souhlas nabude právní moci. Správní orgán, který dal souhlas k uzavření smlouvy, ji zveřejní na své úřední desce.\n\nSmlouvu koordinační uzavírají vzájemně stát (i správní orgány jako jeho organizační složky), veřejnoprávní korporace, jiné právnické osoby zřízené zákonem a právnické a fyzické osoby, pokud vykonávají zákonem nebo na základě zákona svěřenou působnost v oblasti veřejné správy, za účelem plnění svých úkolů. Spory z této smlouvy řeší nejbližší nadřízený správní orgán, pokud není tak nadřízené ústřední správní úřady dohodou. Je-li předmětem smlouvy výkon státní správy, mohou osoby uzavírat, jen stanoví-li tak zvláštní zákon a jen se souhlasem nadřízeného správního orgánu. Územní samosprávné celky mohou smlouvu týkající se plnění úkolů vyplývajících z jejich samostatné působnosti při výkonu veřejné moci uzavírat, jen stanoví-li tak zvláštní zákon.\n\nPříkladem koordinační smlouvy je smlouva mezi dvěma obcemi, jejichž orgány vykonávají přenesenou působnost ve stejném správním obvodu obce s rozšířenou působností, podle které budou orgány jedné z těchto obcí vykonávat přenesenou působnost (nebo její část) pro orgány druhé obce. Dalším příkladem je veřejnoprávní smlouva o plnění úkolů obecní policie. Možnost uzavřít takovouto smlouvu má obec, která nezřídila obecní policii, s obcí, jež si obecní policii zřídila. Podmínkou je, že se obce nachází v témže vyšším územně samosprávném celku. Třetím příkladem je smlouva správního orgánu, který není schopen zajistit zveřejnění obsahu úřední desky způsobem umožňujícím dálkový přístup, s obcí s rozšířenou působnosti, o zveřejňování obsahu desky způsobem umožňujícím dálkový přístup .\n\nSmlouvu subordinační uzavírá správní orgán s fyzickou či právnickou osobou namísto vydání rozhodnutí ve správním řízení. Podmínkou účinnosti je souhlas ostatních osob, které by byly účastníky takového řízení. Spory z této smlouvy řeší nadřízený správní orgán správního orgánu, který je stranou smlouvy. Takovou smlouvu lze uzavřít i po zahájení správní řízení, které po jejím uzavření správní orgán zastaví.\n\nPříkladem subordinační smluv jsou mnohé smlouvy podle stavebního zákona, například o umístění stavby. Dalším příkladem je dohoda o zřízení společensky účelného pracovního místa či o zabezpečení pracovní rehabilitace podle zákona o zaměstnanosti. Orgány ochrany přírody a krajiny mohou podle zákona o ochraně přírody a krajiny uzavřít smlouvu s vlastníkem dotčených pozemků o zřízení přírodní rezervace, o ochraně přírodní památky a památných stromů.\n\nÚčastníci správního řízení mohou mezi sebou uzavřít veřejnoprávní smlouvu týkající se převodu nebo způsobu výkonu jejich práv nebo povinností. Takovou smlouvu lze uzavřít, nevylučuje-li to povaha věci nebo nestanoví-li zvláštní zákon jinak. K jejímu uzavření je třeba souhlasu správního orgánu; ten posuzuje veřejnoprávní smlouvu a její obsah z hlediska souladu s právními předpisy a veřejným zájmem. Tento orgán také řeší případné spory z takové smlouvy.\n\nPříkladem by mohla být smlouva uzavřená podle horního zákona, na jejímž základě je možné převést po předchozím souhlasu obvodního báňského úřadu dobývací prostor.\n\n\n"}
{"id": "453020", "url": "https://cs.wikipedia.org/wiki?curid=453020", "title": "Železniční doprava v Lichtenštejnsku", "text": "Železniční doprava v Lichtenštejnsku\n\nŽelezniční síť v Lichtenštejnsku je obsluhována Rakouskými spolkovými drahami, protože žádný národní dopravce v této zemi s rozlohou 160 km² neexistuje. Je to poněkud zvláštní, protože ve většině důležitých věcí se většinou Lichtenštejnsko obrací na Švýcarsko – na území Lichtenštejnska platí švýcarský frank, území chrání švýcarská armáda.\n\nŽelezniční systém Lichtenštejnska se skládá z jediné dráhy, která spojuje železniční stanice Feldkirch v Rakousku a Buchs v kantonu Sankt Gallen ve Švýcarsku. Délka je 18 km, z čehož 9,5 km vede územím Lichtenštejnska. Trať má normální rozchod a do provozu byla uvedena v roce 1872. Roku 1926 byla elektrifikována. Používá standardní napájecí systém obou alpských zemí (15 kV, 16,7 Hz).\n\nV Lichtenštejnsku se nachází 4 stanice, resp. zastávky:\n\nVětšinu veřejné dopravy v Lichtenštejnsku zajišťují autobusy a vlaky slouží spíše jen jako spojnice Rakouska a Švýcarska.\n\n"}
{"id": "453022", "url": "https://cs.wikipedia.org/wiki?curid=453022", "title": "Alphonse Allais", "text": "Alphonse Allais\n\nAlphonse Allais (20. říjen 1854, Honfleur – 28. říjen 1905, Paříž) byl francouzský humorista, spisovatel a novinář.\n\nPocházel z rodiny lékárníka a příznivce umění. Ten hostil ve svém domě malíře jako byli například Eugène Boudin, Charles-François Daubigny, Gustave Courbet nebo Édouard Manet. Dále jej navštěvoval například básník Charles Baudelaire. Již v mládí pomáhal otci v lékárně a po vojenské službě odešel v roce 1875 do Paříže studovat chemii. Nejprve pracoval jako farmaceut a poté během studia i v laboratoři svého učitele Henri Moissana a spolupracoval s Charlesem Crosem při jeho experimentech s barevnou fotografií. Studia ale zanedbával a nedokončil.\n\nJiž během studií začal od roku 1875 přispívat do časopisu \"Tintamarre\" (Rámus), později spolu s Félicienem Champsaurem založili časopis \"Les Écoles\". Byl členem montmarterské bohémy. Byl zakladatelem a členem řady kuriózních spolků, jako například klub \"Les Hydropathes\" (Klub nepřátel pití vody), jehož členy byli například Sarah Bernhardt, Paul Bourget, Guy de Maupassant, Jean Moréas nebo Georges Rodenbach. Spolek pořádal literární večery s provokativními a absurdními výstupy. Někteří členové klubu včetně Allaise se v roce 1881 stali členy kabaretu \"Le Chat Noir\".\n\nV roce 1894 se oženil. Po zániku kabaretu \"Chat Noir\" v roce 1897 se uchýlil do ústraní, ale nadále psal a tiskl své povídky.\n\nPo jeho smrti vznikl spolek \"L'Association des authentiques amis d'Alphonse Allais (AAAAA)\" - Spolek pravých přátel Alphonse Allaise, který popularizuje Allaisovo dílo.\n\nPo odchodu ze studií v roce 1880 ho otec přestal podporovat a tak se Allais živil psaním povídek a anekdot pro nejrůznější noviny.\n\nByl jedním z hlavních autorů kabaretu \"Le Chat Noir\" v letech 1881-1897 a šéfredaktorem časopisu \"Chat Noir\", který vydávali členové kabaretu od roku 1882 do roku 1898. V tomto kabaretu se rovněž setkal s rodákem ze stejné ulice v Honfleur - s Erikem Satie.\n\nByl autorem anekdot, absurdního humoru, humorných povídek, mystifikací, smyšlených zpráv a odpovědí na dotazy čtenářů a podobně. Byl rovněž autorem řady bizadrních vynálezů (například antifiltr na výrobu splašků z pramenité vody). Napsal několik set krátkých humoristických povídek, které vycházely v nejrůznějších novinách a časopisech. Nejvýznamnější postavou těchto povídek je \"Kapitán Kap\" (Le Captain Cap).\n\nJeho dramatické pokusy neměly ve své době úspěch. Některá díla byla později zfilmována: \"L'affaire Blaireau\" - 1923, 1932, 1958, \"Le Pauvre Bougre et le bon génie\" - 1965, některé další náměty jeho povídek.\n\n\n\n\n\n\n\n"}
{"id": "453023", "url": "https://cs.wikipedia.org/wiki?curid=453023", "title": "Olga Kaliturinová", "text": "Olga Kaliturinová\n\nOlga Viktorovna Kaliturinová (rusky: \"Ольга Викторовна Калитурина\"; * 9. března 1976 Rjazaň, Sovětský svaz) je bývalá ruská atletka, skokanka do výšky.\n\nV roce 1994 se v portugalské metropoli Lisabonu stala juniorskou mistryní světa. O tři roky později uspěla na domácím šampionátu v Tule, kde zvítězila výkonem 196 cm a kvalifikovala se na MS v atletice. Na světovém šampionátu v Athénách ve finále překonala stejnou výšku a společně s Ukrajinkou Ingou Babakovovou na stupních vítězů obdržela stříbro. Mistryní světa se stala Norka Hanne Hauglandová, jež jako jediná uspěla napočtvrté na výšce 199 cm.\n\nV roce 2000 skončila druhá na Brněnské laťce. Na halovém ME 2000 v belgickém Gentu vybojovala výkonem 196 cm bronzovou medaili. Bronz získala také na evropském šampionátu v Mnichově v roce 2002. V roce 2005 se stala vítězkou Beskydské laťky, kde vylepšila rekord mítinku na 194 cm. Ve stejném roce zvítězila také na Hustopečském skákání (195 cm).\n\n\n"}
{"id": "453024", "url": "https://cs.wikipedia.org/wiki?curid=453024", "title": "Kvant-1", "text": "Kvant-1\n\nKvant-1 nebo jen Kvant byl jeden z modulů kosmické stanice Mir, první specializovaný modul stanice. Jeho délka byla 5,8 metru a skládal se ze tří úseků. Měl dva spojovací uzly a čtyři průzory. Účelem modulu byly hlavně astrofyzikální pozorování, čemuž odpovídalo i jeho vybavení.\n\nPrvní dva úseky, laboratorní úsek a přechodová komora, byly hermetizovány. Za nimi se nacházel nehermetizovaný úsek vědeckých přístrojů, jehož základ tvořila tuhá příhradová konstrukce ve tvaru pravidelného osmiúhelníku. Laboratorní úsek měl tvar válce a na jeho povrchu byly nainstalovány radiátory termoregulačního systému. Jeho přední kónická část přecházela do spojovacího uzlu. Na opačné straně válcového úseku navazovala válcovitá přechodová komora zakončená pasivním spojovacím uzlem. Hlavní část vědeckého vybavení modulu Kvant tvořila observatoř \"Rentgen\" s hmotností 800 kg.\n\nSouhrnná hmotnost všech vědeckých přístrojů v modulu byla 1,4 tuny. Hermetizovaný prostor měl objem 40 m³. Zásobování elektrickou energií mu zabezpečovaly další části stanice, protože sám nenesl žádné solární panely (i když měl příchytky na jejich případné dodatečné upevnění).\n\nKvant-1 odstartoval z kosmodromu Bajkonur 31. března 1987. Do vesmíru ho vynesla nosná raketa Proton-K. Vzletová hmotnost objektu byla 20 000 kg. 5. dubna byly zahájeny jeho přípravy na setkání a spojení se se základním blokem, prvním modulem Miru. Posádka Miru Jurij Romaněnko a Alexandr Lavejkin seděla při pokusu o spojení pro případ havárie ve skafandrech v transportní kosmické lodi Sojuz TM-2.\n\nVe vzdálenosti 370 metrů od základního bloku se z Kvantu vysunula vodící tyč setkávacího zařízení. Přibližování pokračovalo až do vzdálenosti 200 metrů, kdy se tělesa vůči sobě pohybovala vzájemnou rychlostí 1,5 m/s. Potom ale došlo k vypojení řídícího systému a moduly se navzájem minuly o 10 metrů.\n\nDruhý pokus o spojení proběhl 9. dubna. V 00:35:58 UT se spojovací uzly Kvantu a základního bloku sice zachytily, ale nedošlo k hermetickému spojení těles. Při elektromechanickém přitahování modulu se posun zastavil ve vzdálenosti 375 mm z potřebných 384 mm. O dva dni později řídící středisko rozhodlo o neplánovaném výstupu posádky do otevřeného prostoru. Kosmonauti přeručkovali k zadní části stanice a kolem 20:43 UT oznámili řídícímu středisku, že plochy obou spojovacích uzlů asi o centimetr nedoléhají. Po odstranění spojovací tyče Kvantu a vzdálení těles se zjistilo, že příčinou byl textilní vak – podle jednoho zdroje sáček s hygienickými potřebami, podle jiného vak s odpadem, který se tam nedopatřením dostal. Kosmonauti předmět odstranili a očistili spojovací plochy. Potom, jako první lidé v historii, přímo sledovali automatické spojení modulů.\n\n"}
{"id": "453025", "url": "https://cs.wikipedia.org/wiki?curid=453025", "title": "Panerai", "text": "Panerai\n\nOfficine Panerai je italská společnost zabývající se výrobou hodinových přístrojů. Je vlastněna společností Richemont International SA. Hodinky jsou vyráběny ve městě Neuchâtel ve Švýcarsku.\nSpolečnost byla v době svého založení známa svými hodinkami pro námořníky italského námořnictva a i dnes je uznávána a ceněna jako jedna z neprofanovaných značek vyrábějící kvalitní hodinky, které jsou certifikovány jako chronometr.\n\nSpolečnost byla založena roku 1860 ve Florencii Giovanni Paneraiem (1825–1897). Později se jeho společnost stala oficiálním dodavatelem hodinek pro italské námořnictvo. Hodinky se proslavily v době druhé světové války jako hodinky italských žabích mužů při podvodních útocích na britskou flotilu v Alexandrii – především byla nejvíce poškozena loď HMS Queen Elizabeth.\n"}
{"id": "453028", "url": "https://cs.wikipedia.org/wiki?curid=453028", "title": "Královská Výsost", "text": "Královská Výsost\n\nJeho/Její královská Výsost (anglicky: \"His/Her Royal Highness\" (HRH); německy: \"Königliche Hoheit\" (KH)) je oslovení používané v monarchiích nebo v panovnických rodech pro korunního prince, korunní princeznu a ostatní syny a dcery vládnoucího krále. Dále se oslovení \"královská Výsost\" používá pro vládnoucího velkovévodu a velkovévodkyni. Ostatní členové velkovévodského rodu mají nárok na oslovení \"Výsost\" nebo \"Velkovévodská Výsost\".\n\n"}
{"id": "453030", "url": "https://cs.wikipedia.org/wiki?curid=453030", "title": "Richemont International SA", "text": "Richemont International SA\n\nCompagnie Financière Richemont SA je švýcarská společnost, která se zabývá produkcí a výrobou luxusního zboží. Byla založena v roce 1988 Jihoafrickým miliardářem jménem Anton Rupert. Zabýval se 4 hlavními oblastmi obchodu – klenoty, hodinky, psací potřeby a oblečení. Společnost je obchodována na švýcarských burzách SIX Swiss Exchange a JSE Securities Exchange. Je 8. největší společnost tvořící základ švýcarského obchodního indexu Swiss Market Index. V roce 2007 byla tato společnost 3. největší společnost v oblasti luxusního zboží po LVMH a PPR.\n\n\n"}
{"id": "453034", "url": "https://cs.wikipedia.org/wiki?curid=453034", "title": "Petr Bakalář", "text": "Petr Bakalář\n\nPetr Bakalář (* 27. ledna 1970, Praha) je autor řady společenskovědních publikací. Vystudoval psychologii, podniká a jako psycholog nepůsobí, psychologickým otázkám se věnuje jen ve své publikační činnosti. Jeho publikace vzbuzují kontroverzi a mediální pozornost, zejména v rámci některých oblastí (např. v pojetí lidských ras a eugeniky). Jeho otcem byl psycholog Eduard Bakalář.\n\n\n\n"}
{"id": "453040", "url": "https://cs.wikipedia.org/wiki?curid=453040", "title": "1. tanková divize SS „Leibstandarte SS Adolf Hitler“", "text": "1. tanková divize SS „Leibstandarte SS Adolf Hitler“\n\n1. Panzer Division SS „Leibstandarte SS Adolf Hitler“ byla německá divize Waffen-SS za druhé světové války.\nMěla dlouhou a spletitou historii. Pod názvem Leibstandarte SS Adolf Hitler (zkrácen LSSAH) byla totiž již v roce 1933 založena malá vojenská jednotka nacistické strany, určená především k ochraně osoby Adolfa Hitlera a jeho nejbližších soukmenovců. Postupem let se zprvu nevelká jednotka neustále zvětšovala, až se ve druhé polovině války přerodila v regulérní tankovou divizi. Od samého počátku až do července 1943 stál v jejím čele jeden z nejznámějších generálů SS, pozdější Oberstgruppenführer Sepp Dietrich, který byl po kapitulaci souzen za válečné zločiny. Začátkem války měla LSSAH velikost motorizovaného pluku. V červnu 1941 byla jednotka reorganizována na motorizovanou pěší divizi, v říjnu 1942 na divizi pancéřových granátníků (Panzergrenadier, což je ekvivalent mechanizované divize), v říjnu 1943 pak na tankovou divizi (SS Panzer Division LSSAH).\n\nÚtvar se účastnil obsazení Rakouska i Sudet, stejně jako okupace zbytku Čech a Moravy v březnu 1939.\nPříslušníci LSSAH prošli skutečným bojem až při invazi do Polska. V roce 1940 se aktivně účastnili útoku na Francii a země Beneluxu. Roku 1941 byli muži LSSAH nasazeni do operací v Řecku, Albánii a Jugoslávii, v květnu 1941 byl útvar stažen do Čech.\n\nPo zahájení operace „Barbarossa“ divize bojovala na východní frontě, kde se účastnila dobytí Kyjeva, potom postupu k Azovskému moři, v listopadu 1941 bojů v Rostově na Donu a u řeky Doněc. V červenci 1942 byla jednotka přesunuta do Francie, kde se posléze v listopadu zúčastnila okupace její vichistické části. V lednu 1943 byla opět přesunuta na východní frontu – operovala u Charkova a Bělgorodu. V srpnu 1943 se přesunula do Itálie, odkud se v listopadu téhož roku vrátila na východní frontu, kde byla zasazena do bojů u Kyjeva. V dubnu 1944 byla divize převelena do Belgie a v červnu do Francie, kde se podílí na obranných bojích s vyloděnými spojeneckými vojsky v Normandii. V září 1944 byla stažena do Německa k reorganizaci a doplnění stavu a poté zařazena do jednotek určených k provedení ofenzivy v Ardenách. Jejím posledním působištěm se stala východní fronta. Zde bojovala na území Maďarska a nakonec Rakouska, kde posléze kapitulovala. Někteří její příslušníci bojovali až do pádu Berlína.\n\nDivize je spojena s řadou válečných zločinů, například s Malmédským masakrem spáchaným roku 1944 během ofenzivy v Ardenách.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "453047", "url": "https://cs.wikipedia.org/wiki?curid=453047", "title": "Neuchâtel", "text": "Neuchâtel\n\nNeuchâtel ( ) je hlavní město švýcarského kantonu Neuchâtel. Samotné město leží na Neuchâtelském jezeře ve frankofonní části Švýcarska. Počet obyvatel je přibližně 32 600. Město leží ve frankofonní části Švýcarska a právě Francouzi tvoří většinu obyvatel a to přesto, že město bývalo v minulosti známo i pod svým německým názvem Neuenburg, protože až do roku 1848 byl kanton Neuchâtel v personální unií s Pruskem. V prosinci roku 2019 se zde konalo mistrovství světa ve florbalu žen.\n\nMěsto leží na severozápadním břehu jezera Neuchâtel, několik kilometrů od Peseux a Saint-Blaise. Nad městem se strmě zdvíhá pohoří Jura, které je také známo jako Montagnes Neuchâteloises. Toto pohoří sahá až do Francie. V této oblasti se také nachází hlavní část švýcarského hodinářského průmyslu a to především ve městech La Chaux-de-Fonds a Le Locle. Hranici mezi Francií a Švýcarskem zde tvoří řeka Doubs, na které se nachází slavné vodopády Saut du Doubs a také lze poblíž vidět jezero Lac des Brenets.\n\nV roce 1011 nechal burgundský vládce Rudolf III. postavit nový hrad na břehu jezera dnes známého jako Neuchâtelské jezero, který postavil pro svoji ženu Irmengarde. Již v roce 1214 je uznán za město. Následující tři století byla pro město dobou rozkvětu a prosperity. V roce 1530 byly měšťany uznány ideály reformace a město se stalo nedělitelné se svým okolím. Město bylo známo jako velice liberální. Pozdější vládci města se snažili rozhodnutí o akceptování reformace zrušit.\n\nV roce 1707 po smrti kněžny Marie z Nemours připadlo knížectví Neuchâtel pruskému králi a braniborskému kurfiřtovi Fridrichovi I. a tím bylo v personální unii s Pruskem. Napoléon Bonaparte sesadil pruského krále Fridricha Viléma III. a na pozici neuchâtelského knížete dosadil svého náčelníka štábu Louise Alexandra Berthiera.\n\nV roce 1814 bylo knížectví obnoveno Fridrichem Vilémem III. Ten o rok později povolil obyvatelům knížectví připojení do Švýcarské konfederace. Tak se Neuchâtel stal jediným členským státem Švýcarska mezi ostatními, který byl monarchií. Během místní mírové revoluce v roce 1848 se Neuchâtel přeměnil na republiku, král a kníže Fridrich Vilém IV. respektoval volbu obyvatel a nevyslal proti nim vojsko. V roce 1857 se nároků na Neuchâtel vzdal.\n\n\n"}
{"id": "453049", "url": "https://cs.wikipedia.org/wiki?curid=453049", "title": "Goerz (firma)", "text": "Goerz (firma)\n\nC. P. Goerz byla firma, která vyráběla jemnou mechaniku a optiku a kterou založil v roce 1886 německý podnikatel Carl Paul Goerz.\n\nPůvodně vyráběla kreslící geometrické pomůcky pro školy. Od roku 1888 začala vyrábět fotoaparáty a objektivy. Během první světové války Goerz zastával funkci hlavního výrobce pro německou a rakouskou armádu. Goerz byl známý především sklopnými měchovými fotoaparáty Anschütz, objektivy Dagor a fotoaparáty Tengor a Tenax, v jejichž výrobě později pokračovala firma Zeiss Ikon. C. P. Goertz vyráběl také řadu dalekohledů pro sportovní pušky, které se používaly ve vojenských puškách v zákopové válce, která byla charakteristická pro první světovou válku.\n\nV roce 1895 Goerz založil svou pobočku v New Yorku, a o deset let později vznikla firma C. P. Goerz American Optical. Tato společnost v zámoří působila nezávisle až do roku 1972.\n\nV roce 1908 byla v Berlíně-Zehlendorfu založena firma Goerz Photochemisches Werk GmbH. Tato společnost vyráběla svitkový film a filmy pro filmový průmysl.\n\nV roce 1926 se německá pobočka Goerz sloučila s firmami ICA, Contessa-Nettel a Ernemann a dohromady založili společnost Zeiss Ikon. To mělo pro firmu Goerz závažné důsledky, Carl Zeiss který měl v nové společnosti většinový podíl požadoval, aby některé firmy ukončily výrobu objektivů. To znamenalo také konec pro pověstný objektiv Dagor, přinejmenším v Evropě.\n\n\n"}
{"id": "453053", "url": "https://cs.wikipedia.org/wiki?curid=453053", "title": "Vacheron Constantin", "text": "Vacheron Constantin\n\nVacheron Constantin je švýcarský výrobce luxusních hodinek a patří do skupiny Richemont International SA, která je třetí největší světovou firmou v oblasti prodeje luxusního zboží. V současné době VC zaměstnává okolo 400 lidí po celém světě, ale většina z nich pracuje v centru firmy v Ženevě ve Švýcarsku. Tato značka má zastoupení v 80 zemích světa a prodává ji 15 butiků, které se zaměřují pouze na tuto značku a obecně je Vacheron Constantin považován za značku vysokého luxusu. Mezi majiteli těchto hodinek lze najít jména jako Napoleon Bonaparte, papež Pius XI., Harry Truman, Andrej Babiš.\n\n"}
{"id": "453055", "url": "https://cs.wikipedia.org/wiki?curid=453055", "title": "Porostovky", "text": "Porostovky\n\nUlvophyceae (česky někdy porostovky) je třída především mořských zelených řas, alternativně však může být řazena do třídy zelenivky. Někteří autoři naopak rozšiřují pojetí \"Ulvophyceae\" (taková nadřazená skupina se zpravidla nazývá \"Ulvales\") a řadí do nich i třídy \"Cladophorophyceae\", \"Bryopsidophyceae\", \"Dasycladophyceae\" a \"Trentepohliophyceae\". V r. 2011 byla nově navržena další třída - \"Cloniophoraceae\".\n\n\"Ulvophyceae\" jsou vzhledově velmi rozmanitá skupina, jelikož mohou mít různý typ stélky – jednobuněčný, vláknitý, heterotrichální, sifonální i sifonokladální. Zástupci této skupiny se dají rozlišit na základě stavby bičíku a konkrétně kinetozomu. Jsou schopné pohlavního rozmnožování, a to anizogamie či izogamie. Nevyskytují se nikdy plazmodezmy.\n"}
{"id": "453056", "url": "https://cs.wikipedia.org/wiki?curid=453056", "title": "Mentalismus (filosofie)", "text": "Mentalismus (filosofie)\n\nMentalismus je filosofický směr, který se prostřednictvím teoretických modelů a zásad organizace lidské mysli pokouší vysvětlit lidské mentální procesy. Dochází k závěrům, že jedině mysl sama je reálná (skutečně existuje) a že materiální svět je čistě produktem mysli (fyzicky neexistuje). Nepopírá reálnou existenci světa, ale umisťuje ji pouze na mentální (myšlenkovou) úroveň. Svobodná vůle a schopnost záměrného jednání jsou nezávislé na nervovém systému. Posledními významnějšími filosofy, kteří se zabývali tímto filosofickým směrem byli Jerry Fodor, Noam Chomsky a Paul Brunton.\n\nNeexistují žádné předměty, nezávislé na myšlenkách o nich. Nemáme přímé poznání zevních objektů, poznáváme přímo jen své vlastní vjemy, ostatní je proces mimovolné dedukce. To, že někdo stojí půl metru od našeho těla v oblasti objektivní existence, je dedukce, kterou vytváříme bezděky na základě činnosti oka a ucha – tj. činnosti, která je nakonec v mysli. Na základě podobných dojmů, se dá naše mysl do práce a vytvoří závěr, že existuje nějaký zevní člověk. To, co skutečně vidíme, je něco mentálního, jelikož existence hmotného člověka je vydedukována z mentální zkušenosti.. Odděleného, zevního člověka nevidíme bezprostředně. Když věříme, že zažíváme vnější svět, zažíváme ve skutečnosti jáství v nitru. Pouze když je nějaký předmět zaregistrován ve vědomí, je vůbec skutečně viděn. To, co známe jako svět, je řada myšlenek. Vědomí je všechny prostupuje jako jejich společný základ: vznikají v něm, existují v něm a ono existuje dále, i když ony mizí.\n\nMentalismus nepopírá naši přirozenou víru v pevnost hmotného světa, nepopírá, že svět je vnější k tělu a všechny hmatatelné věci jsou pevné na dotyk. To co říká je, že svět je uvnitř mysli a že jeho pevnost existuje rovněž jenom v mysli. Faktem je, že jsme ze zevního světa neviděli nikdy nic víc než svou vlastní představu o něm, svět má proto být hledán uvnitř vědomí, nikoli vně něho. Lze namítnout, že tehdy, kdy svět pro nás neexistuje, protože ho nemyslíme, existuje stále pro ostatní lidské bytosti. Odpověď na to je: Jakým způsobem existuje pro každého z těchto lidí? Je v jeho myšlence, stejně tak, jako v naší. Již ve dvanáctém století napsal Číňan Chan-jan: “Žádná věc neexistuje odděleně od mysli“.\n\nJe nutné pochopit, že hmota není věcí, nýbrž myšlenkou ve vědomí. Každý, komu se stala ta zvláštní věc, že ve spánku snil a věděl o tom, že jde o sen, může alespoň v náznaku uzřít ideu mentalismu. Je to zvláštní a zpočátku nezvyklý pocit avšak později osvobozující. Jasně vidíte, že děje a události snu jsou tvořeny vaší představivostí, v mysli, že jde jen o myšlenky. Toho se zajisté dovtípíte i po probuzení, jenže v bdělém stavu již vše pokládáte za naprosto bezpečně hmotné a reálné. Ale je tomu skutečně tak? Nauku mentalismu přijímali R. W. Emerson, A. France, W. Shakespeare, I. Kant, E. A. Poe, W. Blake, Hegel, Schiller, O. Wilde, Marcus Aurelius, Sokrates, R. Mahariši a jiní je přinejmenším důvodem k zamyšlení\n\n\nMentalismus je třeba odlišovat od dualismu, který toho názoru, že mysl (mentální procesy) a tělo (mozek, fyzická podstata), jsou dvě odlišné druhy věcí, které jsou nějak v interakci jeden s druhým. Přestože podobný dualistický pohled na mysl a tělo, které spolu reagují obsahuje i mentalismus, mentalismus není dualismus.Protipólem mentalismu je mechanicismus.\n\nTeorie osobnosti jsou výrazem snahy o integraci a smysluplné uspořádání vnímání okolního světa a našeho postavení v něm. Hlavním rozměrem zkoumání jsou dimenze organismus a vědomí. Extrémním přístupem k problému jsou fyziologismus a mentalismus.\n\nDualismus, funkcionalismus, fyzikalismus, konekcionismus, materialismus, naturalismus, paralelismus.\n\n"}
{"id": "453058", "url": "https://cs.wikipedia.org/wiki?curid=453058", "title": "Pavel Horák (politik)", "text": "Pavel Horák (politik)\n\nPavel Horák (* 25. července 1964 Olomouc) je český politik, člen KDU-ČSL. 30. května 2009 byl na sjezdu strany ve Vsetíně zvolen jedním ze čtyř jejích místopředsedů.\n\nOd dubna 2004 do dubna 2009 byl členem Rady České tiskové kanceláře.\n\n"}
{"id": "453062", "url": "https://cs.wikipedia.org/wiki?curid=453062", "title": "Viki", "text": "Viki\n\nViki je vesnice v estonském kraji Saaremaa, samosprávně patřící do obce Kihelkonna. Vesnice se nachází na západním okraji ostrova Saaremaa, přibližně 3 km jihovýchodně od městečka Kihelkonna, na silnici Kuressaare–Kihelkonna. Podle sčítání lidu roku 2000 zde žilo 79 obyvatel. Vesnice je známa hlavně díky zdejšímu Selskému muzeu Mihkli, skanzenu vzniklému ze stejnojmenného statku.\n\nVznik vesnice se datuje do roku 1592, kdy se zde usídlil jistý \"Ficke Clement\" (pravděpodobně Švéd). Ve 2. polovině 17. století jsou zde zmiňovány polnosti sedláka jménem \"Vicke Simon\". Během 18. století k původní usedlosti přibyly další, které byly označovány týmž jménem — 1745 dokládají listiny již pět usedlostí s přídomkem \"Wicki\", a 1778 se poprvé objevuje i podoba „vesnice Viki“ (\"Dorf Wicki\").\n\nNové osidlování v 18. století bylo iniciováno pajumõiským panským statkem, k němuž vznikající vesnice vrchnostensky náležela. Církevně však byla vzhledem k poloze zahrnuta do farnosti Kihelkonna. Roku 1823 pak byla celá postoupena kihelkonnskému farnímu statku.\n\nPostupný rozvoj vesnice výrazně urychlila pozemková reforma roku 1919, avšak následně zcela zastavila sovětská, nacistická a druhá sovětská okupace. Po ztrátách 2. světové války byla část obyvatelstva sovětskými okupanty deportována, násilná kolektivizace a bezohledné kolchozní hospodaření vedly k sociálnímu i fyzickému rozpadu tradiční vesnice.\n\nNeblahý vývoj vesnice však vedl i ke vzniku její dnešní dominanty, selského muzea v usedlosti Mihkli. Ta byla po válce stejně jako celá vesnice postižena kolektivizací — polnosti byly převedeny do majetku místního kolchozu, který posléze zabavil i některé budovy samotné usedlosti. Poslednímu majiteli usedlosti \"Jakobu Rehtovi\" se však podařilo v roce 1958 najít možnost, jak zachránit usedlost před zničením — nabídl ji státu k dispozici jako selské muzeum. Díky tomuto kroku zůstala centrální usedlost vesnice zachována ve své někdejší podobě, zatímco většina ostatních usedlostí během sovětské okupace o svou původní tvářnost přišla, nebo zmizela zcela.\n\nPamětihodnosti vesnice jsou soustředěny do selského muzea Mihkli. Jedná se o zachované budovy někdejší usedlosti Mihkli — obytný dům, sýpka, stará a nová stodola, chlév, kovárna, vozovna, letní kuchyně a sauna. Součástí na selskou usedlost nezvykle rozsáhlého komplexu byl i sloupový větrný mlýn z roku 1860, který ovšem v roce 1994 vyhořel a byl nahrazen novodobou kopií.\n\n\n\n"}
{"id": "453063", "url": "https://cs.wikipedia.org/wiki?curid=453063", "title": "Sultánka", "text": "Sultánka\n\nSultánka má více významů:\n\n"}
{"id": "453065", "url": "https://cs.wikipedia.org/wiki?curid=453065", "title": "Antonín Lhota", "text": "Antonín Lhota\n\nAntonín Lhota (3. ledna 1812 Kutná Hora – 10. září 1905 Volyně) byl český malíř a pedagog.\n\nVystudoval pražskou akademii výtvarných umění. Jeho učiteli byli František Kristian Waldherr a František Xaver Tkadlík. Po studijním pobytu v Mnichově a Vídni se roku 1844 vrátil do Prahy na akademii, kde deset let působil jako korektor. Poté uskutečnil další několikaletou cestu po Evropě (Itálie, Německo, Vídeň, účast na Mezinárodní výstavě v Paříži). Roku 1867 se stal profesorem akademie a po smrti Jana Swertse i jejím ředitelem (později rektorem). Učitelskou činnost vykonával do svých 75 let, poté odešel na odpočinek ke svému synovi Emilovi, který v jihočeské Volyni řídil průmyslovou školu. Jeho další syn Augustin učil kreslení na reálce v Rakovníku.\n\nHlavním tématem Lhotových obrazů je historie – světská i církevní, především česká. Na počátku 40. let 19. století byl společně s Hellichem a Javůrkem jedním ze zakladatelů české historické malby. K jeho významným dílům patří např. \"Uložení Krista do hrobu\", \"Libušino vidění\", \"Obrácení na víru pohanských Prušanů skrze Přemysla Otakara II.\", \"Václav IV. v žaláři\", \"Smrt sv. Václava\", \"Mikuláš Koperník\", \"Kristina – královna švédská\" nebo \"Poslední soud\" ve Svatovítském chrámu. Ještě jako sedmdesátiletý maloval nástěnné obrazy v domě slepců na Malé Straně.\n\nVedle vlastních děl má Lhota velké zásluhy jako pedagog. Na AVU působil zhruba 30 let (1844–1853 a 1867–1887) a za tu dobu vychoval celou generaci umělců. K jeho žákům patřili Václav Brožík, František Ženíšek, Mikoláš Aleš, Emanuel Krescenc Liška, Bohumír Roubalík, Jakub Schikaneder, Maxmilián Pirner, ale i sochaři František Hergesel nebo Josef Václav Myslbek, a mnozí další. Od roku 1872 byl rovněž zkušebním komisařem pro učitelské kandidáty ruční kresby na českých (a zčásti i moravských) středních školách.\n\nV roce 1902, kdy oslavil 90. narozeniny, byl nejstarším českým malířem. Jeho umělecký přístup byl v té době už poněkud zastaralý – dějiny pro něj byly jen zásobou malebných motivů. Důraz kladl na úpravnost, vzhlednost a rozestavení osob, ale zcela opomíjel psychologii. Výjevy mají slavnostní ráz – postavy jakoby dopředu věděly, v jak důležité dějinné chvíli se nacházejí. Tvorba Lhotových žáků dospěla výše, a příliš se té jeho nepodobá. I to mu ale slouží ke cti: opravoval chyby, ale nesměroval, nechal talent mladších umělců rozvíjet vlastní cestou. Pomohl tak položit základy bohaté umělecké tvorbě na konci 19. století.\n\n\n"}
{"id": "453066", "url": "https://cs.wikipedia.org/wiki?curid=453066", "title": "Viki (rozcestník)", "text": "Viki (rozcestník)\n\nViki může být\n\n"}
{"id": "453068", "url": "https://cs.wikipedia.org/wiki?curid=453068", "title": "Faktor XI", "text": "Faktor XI\n\nKoagulační Faktor XI nebo také plasma thromboplastin antecedent (plazmatický předchůdce thromboplastinu) je v krevní plazmě přítomen jako zymogen, a po aktivaci se mění na faktor XIa, tj enzym (EC 3.4.21.27), který patří mezi serinové proteázy. Faktor je kódován genem \"F11\".\n\nFaktor XI (FXI) je syntetizován v játrech a neaktivní forma cirkuluje jako homodimer\nPoločas FXI v plazmě je asi 52 hodin.\nAktivace zymogenu FXI na FXIa probíhá působením faktoru XII (FXIIa), trombinu, a také autokatalyticky. FXI patří mezi \"faktory kontaktu\" z důvodu aktivace faktorem XIIa (která zahrnuje vysokomolekulární kininogen (HMWK), prekallikrein, faktor XII, faktor XI a faktor IX).\nFaktor XIa poté aktivuje faktor IX selektivním štěpením peptidových vazeb mezi aminokyselinami Arg-Ala a Arg-Val. Faktor IXa následně aktivuje faktor X.\n\nMezi inhibitory faktoru XIa patří protein Z dependentní proteázový inihibitor (ZPI, zástupce inhibitorů serinových proteáz/serpinů).\n\nAčkoliv je syntetizován jako jeden polypetidový řetězec, FXI se vyskytuje jako homodimer.\nKaždý řetězec má relativní molekulovou hmotnost asi 80 000. Typická plazmatická koncentrace dimeru FXI je asi 5 mg/l.\nGen pro FXI je dlouhý 23 kb, má 15 exonů a nachází se na delším raménku chromozomu 4 (4q32-35).\n\nDeficit faktoru XI působí vzácnou hemofilii C; většinou se vyskytuje v židovské populaci v Evropě (Aškenázové) a předpokládá se, že postihuje asi 8 % populace – obě pohlaví. V jiných populacích byl tento stav popsán asi u 1 % případů. Jde o autozomálně recesivní poruchu. Ke spontánnímu krvácení dochází málokdy, ale chirurgické zákroky (v oblastech se zvýšenou fibrinolýzou) mohou způsobit nadměrnou krevní ztrátu. Proto se vyžaduje profylaxe – podání koncentrátu faktoru XI nebo plazmy z plné krve.\nNízké hladiny faktoru XI se také vyskytují u mnoha dalších onemocnění, včetně Noonanova syndromu.\n\nO vysokých hladinách faktoru XI se uvažovalo, že mají za následek trombózu, ačkoliv není jasné, co určuje tyto hladiny, a jak vážný je tento prokoagulační stav.\n"}
{"id": "453070", "url": "https://cs.wikipedia.org/wiki?curid=453070", "title": "Christian Norberg-Schulz", "text": "Christian Norberg-Schulz\n\nChristian Norberg-Schulz (23. května 1926, Oslo – 28. dubna 2000, tamtéž) byl norský historik a teoretik architektury. Je znám pro své četné knihy z oblasti historie (obzvláště architektury italské klasické tradice, a z ní především baroka) a také z oblasti teorie architektury. V oblasti teorie architektury se jeho zájem posunul od analytických a psychologických teorií v počátku jeho intelektuální kariéry směrem k fenomenologii místa. Patří mezi první teoretiky architektury, kteří využili fenomenologii a ontologické myšlení Martina Heideggera v oblasti architektury.\n\nPro české prostředí je významný svým dlouhodobým a hlubokým zájmem o architekturu Čech, o níž publikoval několik prací. Zajímal se především o Kryštofa Dientzenhofera a Kiliána Ignáce Dientzenhofera.\n\nNarodil se v Oslu 23. května roku 1926. Po druhé světové válce studoval architekturu na ETH v Curychu u prof. Siegfrieda Giediona. Po dokončení studií se vrátil do Norska, kde na Giedionovu žádost založil norskou pobočku CIAM. Celý život, až na časté cesty a hostování, učil v Norsku. Byl děkanem Institutu architektury na Univerzitě v Oslu.\n\nRoku 1955 se oženil s Italkou Annou Marií de Dominici. Jeho dcera Elizabeth Norberg-Schulzová je norská operní sopranistka.\n\nChristian Norberg-Schulz zemřel 28. dubna 2000 v Oslu.\n\nAčkoliv byl vystudovaným a činným architektem, proslavil se především jako autor textů. Jeho psané dílo lze pro jednoduchost rozdělit do dvou oblastí: teorie a historie.\n\nVe své první velké knize, \"Intentions in Architecture\", využívá lingvistiku, gestalt psychologii a fenomenologii k náročnému pokusu konstruovat obsáhlou teorii architektury. Zkoumá základní otázku účelu architektury. „Zodpovídá ji ve třech vzájemně spjatých ohledech. Aspekt funkčně praktický, aspekt tvorby prostředí a aspekt symbolického zprostředkování jsou tři momenty, které spoludefinují účel architektonického díla. Řečeno souhrnně: Stavební díla krom toho, že poskytují fyzický úkryt a jsou nástrojem uspokojování řady praktických životních funkcí, zároveň formují prostředí jako smysluplný rámec lidských životních aktivit, jenž je nasycen symbolickými obsahy.“\n\nV pozdějších pracích se jeho zájem již výrazně soustředí na fenomenologii a Heideggera.\n\nKnihou \"Existence, Space and Architecture\" začíná jeho fenomenologické období. Tato kniha představuje jeho teorii prostoru, analýzu existenciálního prostoru člověka. „Základní teze této práce je formulována lakonicky a jasně: Architektonický prostor je konkretizací existenciálního prostoru člověka.“\n\nKniha \"Genius loci\", v českém prostředí zřejmě nejznámější, řeší otázku místa a to, jak ovlivňuje bydlení člověka. Zavádí v ní klasifikaci krajin, architektury a měst: rozlišuje romantické, kosmické a klasické charaktery. Slavnými příklady měst jsou: Praha, město romantické, Chartúm, město kosmické a Řím, prototyp města klasického.\n\nNásledující práce, \"Concept of Dwelling\", se zabývá podobným tématem a soustředí se na bydlení ve městě, různé podoby bydlení v lidském prostředí od soukromého po celospolečenské. Bydlení se zde nechápe jako pouhé „nocování“ či „přebývání někde“, ale ve filosofickém smyslu jako 1) setkávání se s druhými a vyměňování si produktů, myšlenek a pocitů, tj. prožívání života jako mnohosti možností; 2) být ve shodě s druhými, tj. přijmout množinu společných, sdílených hodnot; 3) bydlení dále znamená být sám sebou, možnost mít kousek světa sám pro sebe. Norberg-Schulz to nazývá kolektivní, veřejné a soukromé bydlení.\n\nNorberg-Schulz je často řazen ke kritikům moderní architektury. To je jistě pravda, kritizoval na ní mnohé aspekty, například neschopnost či neochotu vytvářet konkrétní lidská místa, anonymnost, rozpad tradičních městských struktur apod. Zároveň se však moderní architektury zastával, protože neviděl jinou alternativu a chápal také její velká pozitiva.\n\nJako historik se věnoval především italské klasické tradici od renesance po neoklasicismus. Respektovaným odborníkem však byl hlavně na barokní architekturu. Dokladem toho je několik knih. Především byl pozván, aby přispěl do prestižních mnoha svazkových dějin světové architektury. Je autorem dvou dílů: \"Baroque Architecture\" a \"Late Baroque and Rococo Architecture\", které oba vyšli v mnoha vydáních a jazycích. Nesoustředí se v nich ani tak na dějiny stylu (ornamentů atd.) jako na dějiny prostorového uspořádání staveb. Každý z dílů pojednává o dané době, stavbách církevních, stavbách světských a o různorodých variantách lišících se od závazných většinových vzorů. „Jeho výklad baroka jako epochy hledající a nalézající nové absolutní jistoty, o něž by se mohl člověk opřít po rozkladu středověké ideje hierarchicky uspořádaného kosmu i renesančního harmonického univerza, ukazuje, že i zde mu za všemi detailními formovými a prostorovými analýzami jde o existenciální obsahy architektury jako o nejzazší vyústění uměleckohistorického zkoumání.“\n\nDalší důležitou knihou je \"Meaning in Western Architecture\". Zde podává přehled o architektuře od Starověký Egypta po polovinu 20. století.\n\n„Norberg-Schulz zde tematizuje architekturu jako symbolickou formu nesoucí vždy určitý lidsky relevantní smysl a klade důraz na výklad duchovních obsahů historických architektonických forem. Za nosnou lze v tomto kontextu pokládat jeho snahu nevykládat vývojovou kontinuitu architektury jako transmisi a pozvolný vývoj architektonických tvarů, ale především důsledným domýšlením proměn duchovního klimatu a jeho ohnisek, které si v každé epoše vynucuje nové řešení stavebních úkolů.“\n\nZabýval se také českým barokem, který řadil k tomu nejlepšímu, co lze k baroknímu stylu vůbec počítat. Zkoumal především vliv, jaký mělo Borrominiho dílo na českou barokní architekturu. Napsal monografii o Kiliánu Ignáci Dientzenhoferovi (Kilian Ignaz Dientzenhofer e il barocco boemo, Roma 1968).\n\n\n\n"}
{"id": "453083", "url": "https://cs.wikipedia.org/wiki?curid=453083", "title": "Výkřik", "text": "Výkřik\n\nVýkřik (někdy také Křik, Skrik) je expresionistický obraz, nejvýznamnější dílo norského malíře Edvarda Muncha. Zachycuje výkřikem znetvořenou postavu s lysou lebkou na pozadí stylizované krajiny a krvavého nebe. Tématem „krvavého nebe“ se obraz řadí do trojvariace \"Beznaděj\" – \"Výkřik\" – \"Úzkost\". Obraz existuje ve třech verzích, které vznikaly od roku 1893 do roku 1910; také existuje litografická verze. Jednotlivé verze vlastní norská Národní galerie, Munchovo muzeum v Oslu a soukromý sběratel.\n\nObraz se stal několikrát terčem profesionálních zlodějů umění. Jedna z verzí byla ukradena z Národní galerie v roce 1996 a po několika měsících nalezena. Jiná verze byla ukradena spolu s \"Madonou\" v roce 2004, nalezena v roce 2006 a po drobných opravách zpřístupněna v roce 2008.\n\nVerze obrazu ze soukromé sbírky (do té doby ze sbírek Pettera Olsona) byla v květnu 2012 prodána za přibližně 120 milionů dolarů na aukci v newyorském aukčním domě Sotheby's. V té době se jednalo se o nominálně nejvyšší cenu, za jakou byl kdy v aukci jakýkoliv obraz prodán, při započtení inflace by však \"Výkřik\" byl až na čtvrtém místě tehdejšího žebříčku.\n\nVelmi zásadní inspirací pro vytvoření obrazu se Munchovi stala příhoda, respektive specifický přírodní úkaz, o kterém si zapsal do deníku na konci ledna roku 1892 toto:\nZ poznámky je patrný důležitý motiv krvavého nebe, což byl meteorologický jev běžně viditelný v severské přírodě a ve svých dílech ho zachytili již romantičtí krajináři, nicméně se mimoto objevila teorie, že Munch mohl sledovat jev erupcí sopky Krakatoa, který byl viditelný na přelomu let 1883 a 1884. První obraz zachycující bytostný strach v nádheře přírodní scenérie namaloval Munch už v Nice a nazval jej \"Beznaděj\" (1892, Thielska Galleriet) a krajinou je již téměř identický s \"Výkřikem\", až na postavu z profilu opírající se o zábradlí a sledující hloubku fjordu pod sebou.\n\nPo roce se z Nice navracel přes Paříž, kde se ještě více prohluboval pocit osamocení, jak patrno na \"Večeru na ulici Karla Johana\" zpět do Norska. Zde v Asgardstadtu vzniká obraz \"Bouře\", kde je patrný volnější rukopis, vliv Böcklina, ale především na společnicích ženy v popředí je patrné gesto rukou, které se objevilo také na \"Výkřiku\".\n\nA konečně stejného roku jako Bouři vytvořil \"Výkřik\". Krajina má zřejmě svůj předobraz v pohledu na Oslo z kopce Ekeberg.\n\nV roce 1978 přišel kunsthistorik Robert Rosenblum s myšlenkou, že podoba dominantní figury mohla být inspirována peruánskou mumií vystavovanou v pařížském Trocadéru, tuto mumii také použil několikrát (například na obraze \"Odkud přicházíme? Co jsme? Kam jdeme?\") Munchův přítel Paul Gauguin.\n\nNa obrazu jako první upoutá postava, která svým umístění vyvolává dojem, že je obraz komponován středově, to ovšem není pravda, i když si s myšlenkou takové kompozice autor zahrával, jak napovídá druhá strana obrazu s prvním pokusem. Posunutím poněkud dolů se lebka postavy dostala na průsečík dvou podstatných kompozičních prvků, na pohybové křivce, která prochází celou přírodou z krvavého nebe přes vlny až k figuře, a na ostré diagonále zábradlí. Na cestě za postavou se nacházejí dvě postavy. Rozpoložení těchto tří postav svádí nezasvěcené pozorovatele chápat obraz jako výjev vystrašené utíkající ženy před dvěma pronásledovateli.\n\nDost možná nejproblémovější částí obrazu je krvavé nebe, protože u něho musel Munch řešit jestli mají být mraky „jako krev“ nebo „krev“. Na obloze se také nachází jakési oko uragánu (které je ještě patrnější na litografické verzi obrazu), které Munch chápal jako symbol „otevřené rány“ (kterou v sobě nesl už od nizzejských dob hluboké deprese). Ale svým tématem lze chápat oko jako mutaci tradičního symbolu okna, které tvořilo tak důležitou roli ve \"Večeru na ulici Karla Johana\" a v \"Bouři\". Tato mutace je důležitá z hlediska ikonografie moderního umění.\n\nMunch považoval obraz za své výrazové maximum, protože malíř v této době vyjadřoval napětí mnohem lyričtěji – tak i jeho další obraz \"Hvězdná noc\". S tím možná souvisí i text „mohlo být namalováno jen šílencem“ v horní části \"Výkřiku\", u kterého není jisté, kdo ho napsal.\n\n\"Výkřik\" se svým dopadem na popkulturu rovná \"Moně Lise\" malíře Leonarda da Vinciho, \"Whistlerově matce\" Jamese McNeila Whistlera, nebo \"Americké gotice\" Granta Wooda.\n\nUž Munchův přítel Stanisław Przybyszewski napsal roku 1917 pod vlivem obrazu román (do češtiny přeložen jako \"Křik\"). V druhé polovině 20. století dosáhl \"Výkřik\" pro popkulturu až kultovního významu. Byl užit na přebalech několika verzí knihy \"Prvotní výkřik\" Arthura Janova. V letech 1983–1984 vytvořil popartový umělec Andy Warhol sérii sítotiskových verzí Munchových obrazů včetně \"Výkřiku\", chtěl totiž masovou produkcí sejmout posvátnou auru z díla. Masovou produkci započal už sám Munch vytvořením jednoduše kopírovatelné litografické verze. Výkřik také ironizoval postmodernista Erró ve svých akrylových malbách \"Druhý výkřik\" (1967) a \"Ding Dong\" (1979).\n\nJako jeden z mála exemplářů moderního umění se Výkřik těší neutuchající široké známostí, proto se také objevil v reklamách, v animovaných seriálech jako třeba \"Simpsonovi\" a rovněž ve filmu a televizi. Psychotický zabiják v kultovním hororovém filmu Wese Cravena \"Vřískot\" nosí halloweenovou masku, jejíž podobností s obrazem rozebíral třeba Tony Magistrale. Reprodukce díla se také objevuje na řadě spotřebních předmětů. Ve své době byl téměř pravidelně základem parodií jednotlivých témat na českém serveru Vesjolyje Kartinki.\n\n"}
{"id": "453089", "url": "https://cs.wikipedia.org/wiki?curid=453089", "title": "Fyzická geografie", "text": "Fyzická geografie\n\nFyzická geografie je disciplína geografie, která zkoumá zákonitosti formování a dynamiky přírodní složky krajinné sféry.\n\nPředmětem zkoumání fyzické geografie je tedy fyzickogeografická sféra. Ta se skládá z více sfér:\n\nPodle některých definic sem nepatří kryosféra (je to de facto hydrosféra), popřípadě pedosféra (průnik biosféry, hydrosféry a litosféry).\n\nFarský (2008) uvádí ve svých skriptech \"Vybrané kapitoly z fyzické geografie\" následující definice fyzické geografie:\n\n\n\n"}
{"id": "453090", "url": "https://cs.wikipedia.org/wiki?curid=453090", "title": "Steven Nagel", "text": "Steven Nagel\n\nSteven Ray Nagel (27. října 1946 Canton, stát Illinois, USA − 21. srpna 2014) byl americký vojenský letec a astronaut. Ve vesmíru byl čtyřikrát.\n\nStřední školu absolvoval v rodném Cantonu. Titul inženýra letectví získal na univerzitě v Illinois v roce 1969. Později, po absolvování pilotní školy se stal zkušebním letcem na základně Edwards Air Force Base v Kalifornii. V roce 1978 byl vybrán do výběru astronautů NASA jako astronaut – specialista. V té době byl již ženatý, bezdětný a měl hodnost kapitána letectví. V letech 1978 – 1979 zvládl výcvik astronautů v Houstonu a byl zařazen do jejich skupiny. V ní zůstal 14 let, během nichž čtyřikrát letěl do vesmíru, pokaždé s jiným raketoplánem.\n\nZemřel po dlouhé nemoci v roce 2014 ve věku 67 let. \n\nVe svých 38 letech se dostal na svou první výpravu raketoplánem, v té době byl již podplukovníkem. . Mise s označením STS-51-G (dle COSPAR 1985-048A trvala 7 dní. Posádka byla mezinárodní, sedmičlenná. Během letu vypustili družici Spartan.\n\nTéhož roku letěl znovu na let STS-61-A (COSPAR 1985-104A), opět sedmidenní let raketoplánem. Na palubě byla osmičlenná mezinárodní posádka a také laboratoř Spacelab. \n\nO šest let později letěl potřetí, jednalo se o šestidenní misi STS-37 (COSPAR 1991-027A). V ní byl Nagel, tč.již plukovník, velitelem pětičlenné posádky. Během letu mj.vypustili 15 tunovou družici GRO. \n\nPři svém posledním letu s raketoplánem mu bylo 46 let. Mise STS-55 (COSPAR 1993-027A) trvala 10 dní. Plukovník Nagel byl opět velitelem, v sedmičlenné posádce byli i dva astronauti z Německa a sebou si vezli laboratoř Spacelab. Let byl věnován práci v ní.\n\nVšechny čtyři lety startovaly na Floridě, mysu Canaveral, základna Kennedyho vesmírné středisko a končily přistáním na Nagelově domovské základně, kosmodromu Edwards v Kalifornii.\n\n\n"}
{"id": "453093", "url": "https://cs.wikipedia.org/wiki?curid=453093", "title": "Jenő Jandó", "text": "Jenő Jandó\n\nJenő Jandó (* 1. února, 1952, Pécs) je maďarský klavírista. \n\nStudoval hru na klavír na Hudební akademii Ference Liszta u prof. Katalin Nemesové a Pála Kadosi. Později se úspěšně účastnil mezinárodních soutěží, včetně soutěže Georges Cziffra a klavírní soutěže Ciani. Nicméně jeho profesní kariéra začala třetí cenou na Beethovenově klavírní soutěži ve věku 18 let. V roce 1973 byl také vítězem maďarské klavírní soutěže a získal první cenu v kategorii komorní hudby v mezinárodní klavírní soutěži v Sydney v roce 1977.\n\nJandó je sólový i doprovodný umělec, jak ukazují jeho nahrávky, od kompletní nahrávky Beethovenových sonát po Schubertův kvintet \"Pstruh\" a Beethovenova Klavírní tria č. 5 - 6, Opus 70 (Beethoven) a Klavírní trio č. 7 \"Arcivévodské\".\n\nJako komorní hráč Jandó spolupracoval s Takako Nišizakiovou v nahrávkách houslových sonát Césara Francka a Edvarda Griega, kompletních Schubertových a Mozartových sonát. Jeho osobitý styl doprovodu se rovněž ukazuje v sonátě pro violoncello a klavír Zoltána Kodályho, stejně jako v novější nahrávce violoncellových sonát Ernő Dohnányiho, nahraných spolu s Marií Kliegelovou. Hraje čyřručně s Zsuzsou Kollárovou, nahráli spolu m.j. Mozartovy čtyřruční sonáty.\n\nNahrál přes 60 hudebních alb, včetně hudby Johanna Sebastiana Bacha, Ludwiga van Beethovena, Ferece Liszta, Roberta Schumanna, Franze Schuberta, Johanese Brahmse, Josepha Haydna, Bély Bartóka, Fryderyka Chopina a mnoho dalších skladatelů. Nahrává exkluzivně pro Naxos Records.\n\n\n"}
{"id": "453095", "url": "https://cs.wikipedia.org/wiki?curid=453095", "title": "Žabovlasovité", "text": "Žabovlasovité\n\nŽabovlasovité (\"Cladophorophyceae\") je třída zelených řas, v některých případech však je zařazována dovnitř třídy \"Ulvophyceae\" jakožto řád Cladophorales. Jsou to sifonokladálně stélkaté rostliny, tedy s mnohojadernými buňkami ,jež jsou odděleny přepážkami. V buněčné stěně mají celulózu a arabinogalaktan. Mají izomorfní haplo-diplontní rodozměnu, na gametofytu vznikají bičíkaté gamety, z nichž se po oplození vyvíjí diploidní sporofyt.\n\nVýznamným rodem je žabí vlas (\"Cladophora\"), \"Rhizoclonium\" nebo \"Valonia\".\n"}
{"id": "453100", "url": "https://cs.wikipedia.org/wiki?curid=453100", "title": "Trubicovky", "text": "Trubicovky\n\nTrubicovky (\"Bryopsidophyceae\") je třída zelených řas, v některých případech však je zařazována dovnitř třídy \"Ulvophyceae\" jakožto řád Bryopsidales. Mají sifonální mnohojadernou stélku, někdy tvořící jakási nepravá pletiva. Buňky mohou dosahovat velkých rozměrů (viz lazucha) a, aby se při každém poškození nevylila cytoplazma, má buňka neuvěřitelně výkonné opravné mechanismy, které účinkují během několika sekund. Mimo běžné chlorofyly se u nich vyskytují též pigmenty sifonein a sifonoxantin.\n\nZe známých rodů (ve skutečnosti se jejich počet pohybuje kolem 25) je možno jmenovat rod \"Bryopsis\", \"Codium\", \"Helimeda\" a \"Caulerpa\".\n"}
{"id": "453104", "url": "https://cs.wikipedia.org/wiki?curid=453104", "title": "Nakládací rampa", "text": "Nakládací rampa\n\nNakládací rampa je část stavby, která umožňuje manipulaci s materiálem mezi dopravním prostředkem a stavbou bez překonávání výškového rozdílu.\n\nNakládací rampa slouží k manipulaci s materiálem mezi prostory výrobní, skladové nebo obchodní budovy a dopravními prostředky. Povrch rampy je výškově ve stejné úrovni jako podlaha související budovy, případně navazujícího podlaží vícepodlažní budovy. Výška navazující pozemní komunikace je taková, aby podlaha ložné plochy dopravního prostředku byla ve stejné úrovni, jako povrch rampy. Pokud se předpokládá užití více druhů dopravních prostředků, může být v různých místech rampy výška nad komunikací různá. Dalším řešením je použití zdvihacího zařízení (můstku), kam najede vozidlo s nižší ložnou plochou a následně je zdviženo do vhodné výšky. Vlastní rampa umožňuje přistavení dopravního prostředku nadoraz k rampě tak, aby mezi hranou ložné plochy a hranou rampy byla co nejmenší mezera. Na svislé části rampy může být nárazník, aby nedocházelo k poškození vozidel. Dopravním prostředkem jsou zde míněny nákladní automobily s valníkovou nebo skříňovou nástavbou, jim odpovídající přívěsy a návěsy. V menší míře pak dodávkové automobily, případně nákladní železniční vozy.\n\nÚčelem, pro který se rampa zřizuje, je zrychlení nakládky (vykládky, překládky) materiálu mezi prostorami v budově a dopravním prostředkem. Stejná výška rampy a ložné plochy dopravního prostředku umožňuje zajíždět přímo do vozidla ručními vozíky, rudly, kontejnery s kolečky. Pokud se mezera mzi hranou rampy a hranou ložné plochy zakryje, je možné vjíždět na korbu vozidla i nízkozdvižnými vozíky. Nejlépe se rampa využije při překládání zboží, které se nevyplatí paletizovat, případně zboží, které se vykládá po částech při zastávkách během rozvážky. Nepaletizované zboží mohou být například stohy přepravek s nápoji v lahvích nebo kartonové krabice. Poštovní zásilky, noviny a časopisy nebo prádlo k vyprání se mohou transportovat v kontejnerech opatřených kolečky. Automobily vybavené zvedací plošinou se mohou ve skladu nebo výrobním závodě nakládat z rampy, u odběratele se vykládají pomocí plošiny.\n\nNakládací rampa je prakticky vždy zastřešená, osvětlená a její součástí jsou schody, které umožňují řidičům pohodlný přístup z úrovně vozovky na rampu. Běžná uspořádání nakládacích rampy mohou být:\nV současnosti se rampy vyrábí nejčastěji jako:\n\n"}
{"id": "453105", "url": "https://cs.wikipedia.org/wiki?curid=453105", "title": "Dasycladophyceae", "text": "Dasycladophyceae\n\nDasycladophyceae je třída zelených řas, v některých případech však je zařazována dovnitř třídy \"Ulvophyceae\" jakožto řád Dasycladales. Mají sifonální mnohojadernou stélku, bohatou na uhličitan vápenatý a β-1,4-mannan v buněčné stěně. Mají bohatý fosilní záznam minimálně od kambria. Známým rodem je \"Acetabularia\" se složitým životním cyklem.\n"}
{"id": "453111", "url": "https://cs.wikipedia.org/wiki?curid=453111", "title": "Trentepohliophyceae", "text": "Trentepohliophyceae\n\nTrentepohliophyceae je třída zelených řas, v některých případech však je zařazována dovnitř třídy \"Ulvophyceae\" jakožto řád Trentepohliales. Mívají vláknitou stélku s jednojadernými buňkami. Dále se vyznačují neobvykle stavěnými bazálními tělísky bičíků, mají totiž na jedné straně 2 trojice a na druhé straně dvě dvojice mikrotubulů. Mají izomorfickou rodozměnu. Cytoplazma bývá bohatá na hematochrom, tedy různé sekundární karotenoidy a beta-karoten.\n\nZnámými rody je \"Trentepohlia\", \"Cephaleuros\" a \"Phycopeltis\".\n"}
{"id": "453113", "url": "https://cs.wikipedia.org/wiki?curid=453113", "title": "Trebouxiophyceae", "text": "Trebouxiophyceae\n\nTrebouxiophyceae dříve Pleurastrophyceae je třída zelených řas. Jsou jednobuněčné nebo vláknité s polysacharidovou buněčnou stěnou. Bičíkaté vegetativní stélky se vůbec nevyskytují. Rozmnožují se zpravidla nepohlavně zoosporami, někdy i pohlavně. Žijí ve sladkých vodách, na zemi, aerofyticky nebo symbioticky v lišejnících.\n\nTato třída se obvykle dělí na několik řádů. Systém ještě není ustálen:\n\nTato třída bez paleontologických záznamů byla ustanovena poměrně nedávno na základě molekulárně fylogenetických studií. Počet rodů do ní zahrnovaných se rozrůstá. Důležitými fylogenetickými znaky ilustrující její monofyletismus jsou znaky na bázi bičíků bičíkatých stádií a průběh mitozy. Bičíkový aparát má křížové uspořádání, bazální tělíska jsou antiparalelní (svírají úhel 108°) v CCW-konfiguraci (jsou pootočeny proti směru hodinových ručiček; toto pootočení mají také i druhy třídy \"Ulvophyceae\" nezávisle na \"Trebouxiophyceae\"). Mitoza je uzavřená s metacentrickými vřeténkem (centrioly v metafázi migrují do metacentrické roviny). Cytokineze probíhá za účasti fykoplastu.\n"}
{"id": "453117", "url": "https://cs.wikipedia.org/wiki?curid=453117", "title": "Netýkavkovité", "text": "Netýkavkovité\n\nNetýkavkovité (\"Balsaminaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to jednoleté nebo vytrvalé byliny s jednoduchými listy a charakteristickými ostruhatými květy. Jsou rozšířeny téměř po celém světě mimo Austrálie a Jižní Ameriky, zejména v tropech. V ČR se vyskytují 3 druhy, z nichž jeden (netýkavka nedůtklivá) je původní a dva jsou zdomácnělé. Některé druhy netýkavek jsou pěstovány jako okrasné rostliny.\n\nNetýkavkovité jsou jednoleté nebo vytrvalé byliny. Stonek je přímý nebo poléhavý, často dužnatý a průsvitný a kořenující na spodnějších uzlinách. Listy jsou jednoduché, střídavé, vstřícné nebo přeslenité, přisedlé nebo řapíkaté, bez palistů nebo pouze se žlázkami na bázi řapíku. Čepel listů je na okraji zubatá nebo téměř celokrajná, zuby často zakončené žlázkou. Žilnatina je zpeřená.\n\nKvěty jsou oboupohlavné, souměrné a otočené o 180°, jednotlivé nebo v úžlabních až skoro vrcholových hroznech či pseudookolících. Kališní lístky jsou 3, řidčeji 5, postranní lístky volné nebo srostlé, spodní lístek zvětšený a petaloidní, nejčastěji přeměněný v dlouhou nektáriovou ostruhu. Koruna je složena z 5 lístků, horní lístek plochý nebo kápovitý, postranní lístky volné nebo částečně srostlé. Tyčinek je 5, s krátkýmu nitkami a šupinovitým přívěskem, tyčinky jsou částečně nebo zcela srostlé v prstenec obklopující semeník a odpadávají vcelku před dozráním blizny. Semeník je svrchní, srostlý ze 4 nebo 5 plodolistů a se stejným počtem komůrek, s velmi krátkou čnělkou nebo s přisedlou bliznou. V každém plodolistu jsou 2 až mnoho vajíček. Plodem je nepukavá bobule nebo dužnatá a často explozivně se otevírající tobolka.\n\nČeleď zahrnuje asi 1000 druhů ve dvou rodech, z nichž jeden je monotypický. Je rozšířena především v tropech Starého světa, zvláště v subsaharské Africe a na Madagaskaru. Dále se vyskytuje v Severní Americe a Asii, 2 druhy rostou ve Střední Americe. V původní květeně v Austrálii a Jižní Americe není zastoupena. V Evropě je původní jediný druh, netýkavka nedůtklivá (\"Impatiens noli-tangere\"), další 2 druhy netýkavka malokvětá (\"I. parviflora\") a netýkavka žláznatá (\"I. glandulifera\") jsou invazivní druhy původem z Asie.\n\nNejvíce druhů roste v tropických a subtropických vlhkých horských lesích.\n\nNetýkavkovité tvoří monofyletickou skupinu s čeleděmi \"Marcgraviaceae\" a \"Tetrameristaceae\".\n\nNěkteré druhy, zvláště balzamínka (netýkavka balzamínová, \"Impatiens balsamina\"), tzv. New Guinea hybridy (\"I. hawkeri\") a sultánka (netýkavka turecká, \"I. walleriana\") jsou pěstovány jako okrasné rostliny. Z exotických druhů má zajímavé květy např. netýkavka konžská (\"Impatiens niamniamnensis\"), občas pěstovaná jako zvláštnost ve sklenících botanických zahrad.\n\nNetýkavka malokvětá a netýkavka žláznatá jsou v ČR invazivní druhy. Netýkavka malokvětá se šíří již od konce 19. století z botanických zahrad a zámeckých parků. Vyhledává stinná vlhčí místa a půdy obohacené dusíkem. Netýkavka žláznatá poprvé zplaněla začátkem 20. století, dnes je již zcela zdomácnělá na březích vodních toků.\n\n\"Hydrocera\", \"Impatiens\"\n\n"}
{"id": "453123", "url": "https://cs.wikipedia.org/wiki?curid=453123", "title": "Streptofyty", "text": "Streptofyty\n\nStreptophyta (česky někdy streptofyty) je označení pro vývojovou větev rostlin, která zahrnuje vyšší rostliny, parožnatky a jejich nejbližší příbuzné (\"Mesostigmatophyceae\", \"Klebsormidiophyceae\", \"Coleochaetophyceae\", \"Zygnemophyceae\"). Jedná se o počtem druhů největší skupinu zelených rostlin vůbec. Vyznačují se tylakoidy uspořádanými v grana, otevřenou mitózou s dělícím vřeténkem a existencí fragmoplastu. Mimoto je pro všechny streptofytní řasy charakteristické, že jde vždy o primárně sladkovodní druhy.\n\nDruhově početná je zejména skupina tzv. vyšších rostlin (\"Embryophyta\"). Zbylé rostliny vývojové linie \"Streptophyta\" jsou vyšším rostlinám blízce příbuzné řasy (tyto řasy samotné jsou někdy také označované jako \"Streptophytina\" nebo \"Charophyta\"), ty však představují druhově chudší a početně vzácnější skupinu streptofyt.\n\nZbývající zelené rostliny (tzn. zelené řasy, které nejsou řazené mezi \"Streptophyta\", ale do monofyletické skupiny \"Chlorophyta\" \"sensu stricto\") byly naopak původně pouze mořské. Některé skupiny této vývojové linie (jako např. zelenivky) si však evolučně později také vyvinuly schopnost růstu ve sladkých vodách a předpokládá se, že právě rozvoj těchto pozdějších skupin řas ve sladkých vodách z velké části potlačil početnost a druhovou pestrost řas ze skupiny \"Streptophyta\". K tomuto úbytku \"Streptophyt\" však mělo dojít až v období křídy, velmi dlouho poté, co se ze společných předků streptophytních řas měly úspěšně vyvinout první vyšší rostliny a následně kolonizovat pevninu.\n\nSkutečný fylogenetický strom vývojové linie \"Streptophyta\" se neobejde bez vývojové větve vyšších rostlin, protože zbytek streptofyt (někdy označovaný jako \"Charophyta\") je parafyletická skupina. Celý systém podle dnešních názorů vypadá přibližně takto:\n"}
{"id": "453131", "url": "https://cs.wikipedia.org/wiki?curid=453131", "title": "Michał Głowiński", "text": "Michał Głowiński\n\nMichał Głowiński (* 4. listopadu 1934, Pruszków) je polský spisovatel, literární historik a teoretik, autor mnoha studií o komunistickém newspeaku.\n\nJe jedním z dětí zachráněných z varšavského ghetta týmem Ireny Sendlerové. Byl umístěn v stacionáři v Turkovicích.\n\nStudoval polonistiku na univerzitě ve Varšavě, kde v roce 1955 obdržel titul magistra. Debutoval v roce 1954 recenzí na \"Manfredzie\" Adolfa Rudnického publikovanou v \"Życiu Literackim\". V letech 1955-1958 působil jako asistent na Katedře teorie literatury pod vedením prof. Kazimierza Budzyka. Zároveň rozvíjet kritickou aktivitu, zejména o poezii, mimo jiné, v \"Życiu Literackim\" a \"Twórczości\". Od roku 1958 působil v Instytut Badań Literackich Polskiej Akademii Nauk. Habilitoval v roce 1967, na základě studie \"Cykl studiów z historii i teorii polskiej powieści\". V roce 1978 byl zakládajícím členem TKN (Towarzystwo Kursów Naukowych). V roce 1986 se stal řádným profesorem. Od roku 1990 byl předsedou vědecké rady ústavu. Je členem vědecké společnosti Varšavy a Svazu polských spisovatelů.\n\nV roce 2010 vydal autobiografický román \"Kruhy cizoty\" (\"Kręgi obcości\"), v němž se přihlásil k homosexuální orientaci.\n\n"}
{"id": "453132", "url": "https://cs.wikipedia.org/wiki?curid=453132", "title": "George Nelson", "text": "George Nelson\n\nGeorge Driver Nelson (* 13. července 1950 Charles City, stát Iowa, Spojené státy americké), vědec a astronaut. Ve vesmíru byl třikrát.\n\nV roce 1972 ukončil s diplomem inženýra fyziky studium na univerzitě Harvey Mudd College. O pět let později obhájil doktorát astronomie na univerzitě v Seattlu – Washingtonu (University of Washington). Oženil se, stal se otcem dvou dětí. V roce 1978 byl vybrán mezi budoucí astronauty, absolvoval výcvikový kurz v Houstonu a byl zařazen mezi astronauty. V letech 1984 až 1988 byl třikrát ve vesmíru. Měl přezdívku Pinky. V roce 1993 byl vyučujícím astronomie na Washingtonské univerzitě.\n\nVe svých 33 letech se dr. Nelson dostal do vesmíru poprvé jako astronaut – specialista. Byla to sedmidenní mise STS-41-C s raketoplánem Challenger, v COSPAR později katalogizována jako 1984-034A. Na palubě byla pětičlenná posádka, která dokázala vypustit z nákladového prostoru raketoplánu na oběžnou dráhu Země 15 metrů dlouhou družici LDEF (Long Duration Exposure Facility), pak pomocí manipulátoru RMS (Remote Manipulator System) zachytili poškozenou družici pro výzkum Slunce Solar Maximum Mission (SMM), v nákladovém prostoru raketoplánu ji opravili a funkční vypustili na oběžnou dráhu. Přitom absolvoval Nelson dva výstupy do vesmíru (EVA) v celkové délce 11 hodin.\n\nO dva roky letěl v jiném raketoplánu podruhé, tentokrát mise STS-61-C (COSPAR 1986-003A) trvala 6 dní, posádka byla sedmičlenná. Nelsonové zde byli dva, George zde byl jako letový specialista. Během letu vypustili telekomunikační družici Satcom.\n\nPo dalších dvou rocích letěl Nelson na oběžnou dráhu Země potřetí. S raketoplánem Discovery to byla krátká, jen čtyřdenní mise STS-26 (COSPAR 1988-091A), v posádce bylo 5 astronautů. Během letu dopravili na oběžnou dráhu družici TDRS-C i s urychlovací dvoustupňovou raketou.\n\nVšechny tři lety začaly startem na Kennedyho kosmickém středisku na Floridě, mysu Canaveral a končily přistáním na kosmodromu a vojenské letecké základně Edwards Air Force Base v Kalifornii.\n\n"}
{"id": "453133", "url": "https://cs.wikipedia.org/wiki?curid=453133", "title": "Velkoobjemový kontejner", "text": "Velkoobjemový kontejner\n\nVelkoobjemový kontejner je nádoba na transport stavební suti, stavebních materiálů, recyklačních odpadů (například šrotu) nebo i jiných objemných odpadů.\n\n\nJsou to robustní svařované vany z ocelových plechů a profilů. Kontejnery pro jednoramenné hákové nosiče mohou mít otevíratelnou zadní bočnici pro nakládání, vyšší kontejnery mohou mít také sklopné části postranních bočnic. Pro tento systém také existuje řada odvozených provedení v podobě plošiny, cisterny nebo třeba uzavřené skříně pro transport nářadí.\n\nVelkoobjemové kontejnery nahrazují valníkové a sklápěčkové nákladní automobily. Automobil nemusí být přítomen po dobu nakládání materiálu. To se využívá především při stavebních pracích a odvozu velkoobjemového odpadu. Dopravce přistaví kontejner k naložení a automobil odjede pro další kontejner. Jeden automobil by měl obsloužit asi tři kontejnery. Významnou výhodou také je, že kontejnery je možné plnit ručně, bez použití techniky. Při složení na vozovku je podlaha kontejneru jen asi 20cm nad úrovní vozovky. Je tedy možné plnit kontejner sutí naváženou třeba kolečkem nebo odpadem doneseným v ruce (nábytek, větve). U kontejnerů pro dvouramenné řetězové nosiče se využívá jejich vysoké nosnosti. Jedním z využití je také odvoz odpadu z kovovýroby. Kovové třísky, případně ostřižky plechů vznikají v kovovýrobě plynule, během celé pracovní směny. Pokud není výrobna vybavena pro jejich zhutňování briketováním, je s výhodou možné sypat odpad do velkoobjemového kontejneru. Po jeho naplnění se odpad odveze ke zpracovateli odpadu. Nakládání kovových třísek může být jak dopravníkem, tak ručními vozíky z nakládací rampy, která má povrch v úrovni bočnic kontejneru. Vozidla, užívaná jako nosiče kontejnerů mohou být vybavena také hydraulicku rukou. Pokud je hydraulická ruka zakončena hákem, může sloužit ke zdvihání nádob na tříděný odpad. Hydraulická ruka zakončená drapákem může sloužit k nakládání kovového šrotu.\n\n\n"}
{"id": "453141", "url": "https://cs.wikipedia.org/wiki?curid=453141", "title": "Kancl", "text": "Kancl\n\nKancl (v angličtině The Office) je v českém překladu název několika různých seriálů s podobným námětem:\n\n"}
{"id": "453142", "url": "https://cs.wikipedia.org/wiki?curid=453142", "title": "Kancl (americký seriál)", "text": "Kancl (americký seriál)\n\nKancl (v anglickém originále The Office) je americký komediální televizní seriál vysílaný formou fiktivního satirického dokumentu. Premiérově byl vysílán na stanici NBC v letech 2005–2013, kdy vzniklo celkem 201 epizod v devíti řadách. Jedná se o adaptaci stejnojmenného britského seriálu. V Česku byly uvedeny pouze první čtyři řady, které poprvé vysílala stanice Prima Cool v letech 2009 a 2010.\n\nSeriál \"Kancl\" zobrazuje každodenní životy pracovníků fiktivní papírenské společnosti Dunder Mifflin, sídlící ve Scrantonu v Pensylvánii.\n\n\n\n"}
{"id": "453147", "url": "https://cs.wikipedia.org/wiki?curid=453147", "title": "Josefine Lindstrand", "text": "Josefine Lindstrand\n\nJosefine Lindstrand (* 1981, Örebro, Švédsko), vystupující též pod uměleckým jménem Britah, je švédská jazzová zpěvačka, instrumentalistka, textařka a skladatelka.\n\nJosefine Lindstrand se hudbě věnuje od svých šestnácti let, kdy začala studovat zpěv a hru na klavír a saxofon.\nV současné době žije ve Stockholmu. Vystupuje s různými skupinami, mimo jiné také v kvartetu s Davidem Dorůžkou; spoluúčinkuje též na jeho hudebním albu \"Silently Dawning\". 11. února 2009 vydala své první autorské album \"There Will Be Stars\".\n\nZpěvačka vystupuje také v České republice, v červenci 2009 účinkovala na Bohemia Jazz Festu Rudyho Linky, kde vystoupila na koncertech v Praze, Domažlicích a Plzni.\n\nV roce 2012 vydala druhé album s názvem \"Clouds\" pod pseudonymem Britah. Vydání alba pod svým alter ego zpěvačka vysvětlila posunem žánru od jazzu směrem k populární hudbě.\n\n\n\nOficiální stránky Josefine Lindstrand\n"}
{"id": "453153", "url": "https://cs.wikipedia.org/wiki?curid=453153", "title": "Nykturie", "text": "Nykturie\n\nNykturie (\"nykt\" označuje noc (z řec. \"νύξ, νυκτός\"); \"urie\" označuje vztah k moči, zvl. k jejímu množství) je velmi častý zdravotní problém, který se projevuje tím, že daná osoba je jednou nebo vícekrát za noc probuzena pocitem nucení na močení, kterému musí vyhovět \"(definice Mezinárodní společnosti pro kontinenci (ICS) ze Zprávy ICS o standardizaci terminologie 2002)\". Teprve v 90. letech začala být nykturie (noční močení) uznávaná za samostatnou klinickou jednotku, zatímco dříve byla klasifikována pouze jako jeden z mnoha příznaků onemocnění dolních močových cest. Nykturie se vyskytuje ve všech věkových skupinách, ale nejčastěji jsou nykturii postiženy starší osoby. Nykturie postihuje více než 50 % populace starší 50 let.\n\nU žen bývá nykturie velmi často spjata se symptomy hyperaktivního močového měchýře, zatímco u mužů s obtížemi s prostatou. Epidemiologická studie EPIC (Irwin a kol.) prokázala, že asi 13 % žen trpí symptomy hyperaktivního měchýře a že přibližně 75 % z nich trpí zároveň nykturií. Nykturie se vyskytuje velmi často, ale pacienti se s ní lékaři příliš nesvěřují.\n\nPříčin nykturie může být několik. Nejčastější příčinou nykturie bývá noční polyurie. Pacienti s noční polyurií produkují větší množství moči než je močový měchýř schopen pojmout. Méně častou příčinou bývá polyurie, nízká kapacita močového měchýře nebo porucha spánku.\n\nNykturie a časté vstávání na toaletu přerušuje spánek a tím zhoršuje kvalitu života. Nykturie způsobuje denní únavu, závratě, poruchy koncentrace a koordinace, změny nálad a sníženou imunitu. Problémem je také rušení partnera při nočním vstávání, obtížné „znovuusínání“ po vymočení a snížená výkonnost během následujícího dne. U starších osob zvyšuje v důsledku častých návštěv toalet riziko pádu a zlomenin.\n\nLéčba nykturie musí vycházet z diferenciální diagnostiky nykturie. Diagnostika spočívá v anamnéze, fyzikálním a dalším vyšetření. Při diagnostice nykturie hrají zásadní roli záznamy o močení (mikční deník). Pokud je příčinou zvýšený příjem tekutin, základem terapie je omezení večerního příjmu tekutin, zejména s obsahem alkoholu a kofeinu. Při nočním nucení je k dispozici účinná látka desmopresin, která snižuje až o 50 % četnost nykturických epizod. Prodloužení spánku mezi jednotlivými odchody na toaletu významně zlepšuje spánek a snižuje denní únavu. \n\n"}
{"id": "453154", "url": "https://cs.wikipedia.org/wiki?curid=453154", "title": "Třída Delaware", "text": "Třída Delaware\n\nTřída Delaware byla druhá postavená třída dreadnoughtů US Navy. Skládala se z jednotek USS \"Delaware\" a USS \"North Dakota\". Obě lodě operovaly v první světové válce, po jejím skončení a odzbrojovací Washingtonské konferenci však byly demilitarizovány a později sešrotovány, zatímco americké námořnictvo si ponechalo jen modernější plavidla pozdějších tříd.\n\n\"Delaware\" byla postavena v loděnicích Newport News Ship Building and Drydock Company v Newport News ve Virginii. Kýl lodi byl založen v listopadu 1907, trup byl spuštěn na vodu v únoru 1909 a do služby vstoupil v dubnu 1910.\n\n\"North Dakota\" byla postavena v loděnicích Fore River Shipbuilding Company v Quincy ve státě Massachusetts. Kýl lodi byl založen v prosinci 1907, trup byl spuštěn na vodu v listopadu 1908 a loď vstoupila do služby v dubnu 1910.\n\nTřída \"Delaware\" byla oproti předchozí třídě o něco větší větší, lépe vyzbrojená a o více než dva uzly rychlejší. U lodí byla přidána pátá dělová věž, takže nesly celkem deset 305mm kanónů o délce hlavně 45 ráží. Sekundární výzbroj této třídy představovalo čtrnáct 127mm kanónů o délce hlavně 50 ráží, umístěných jednotlivě v kasematech, namísto 75mm kanónů u třídy předchozí. U každé z lodí byl použit jiný pohonný systém. \"North Dakota\" měla jako první americká bitevní loď turbíny typu Curtiss, ovšem s tím nedostatkem, že měla menší akční rádius než její sesterská loď – nedostatečný pro službu v Pacifiku. Lodě měly dva lodní šrouby. Po dokončení byly schopny plavby rychlostí až 21,6 uzlu.\n\nObě lodě byly nasazeny v první světové válce. Po vstupu USA do války sloužila \"Delaware\" v britské Grand Fleet v rámci 6. bitevní eskadry. \"North Dakota\" byla používána pro výcvik. Po válce již byly považovány za zataralé, nedostatečně vyzbrojené a byly používány k výcviku. Po odzbrojovací Washingtonské konferenci, kde se USA zavázalo k omezení počtu bitevních lodí, byly obě lodi demilitarizovány a americké námořnictvo si ponechalo jen hodnotnější plavidla pozdějších tříd. \"Delaware\" byla v roce 1924 sešrotována, zatímco \"North Dakota\" sloužila do roku 1931 jako cílová loď.\n\n\n"}
{"id": "453155", "url": "https://cs.wikipedia.org/wiki?curid=453155", "title": "Julián Acuña Galé", "text": "Julián Acuña Galé\n\nJulián Baldomero Acuña Galé (27. února 1900, Camagüey – 24. července 1973, Mexiko) byl kubánský botanik. \n\nPracoval jako vedoucí výzkumné zemědělské stanice v Santiagu de Las Vegas. Zajímal se hlavně o fytopatologii a zavádění nových odrůd potravin a pícnin. V terénu se zabýval sběrem a popisem nových druhů.\n"}
{"id": "453159", "url": "https://cs.wikipedia.org/wiki?curid=453159", "title": "Pašupati", "text": "Pašupati\n\nPašupati (sanskrt पशुपति, \"paśupati\"), „Pán tvorstva“, je jedna ze starších manifestací boha Šivy. Ve védském období bylo jméno Pašupati používáno pro boha Rudru, Šivova přímého předchůdce. V Nepálu se nachází Pašupatiho chrám, který je jedním z nejposvátnějších míst nepálských a z části i indických hinduistů. Podle některých teorií se vyobrazení Šivy v podobě Pašupatiho objevovalo na pečetidlech harappské kultury. Tzv. Šrí Pašupati Nátha (\"Svatý Pán Pašupati\") je ústřední bůh tzv. pašupatismu (sanskrt. Pašupati Nátha Sampradája - \"Tradice Pána Pašupatiho\"), zárodečné formy historického šivaismu z 1. století n. l. Pašupati má v této tradici pět tváří, považovaných v šivaismu za pět pozemských inkarnací Šivy. Pátou a ústřední je Íšana, \"který je nepoznatelný dokonce i věštcům\" (Šiva Mahápurána) a je pozemským zjevením Šivovy milosti. Od něj odvozuje svůj původ Íšani Sampradája (\"Tradice Íšany\"), první historická tradice šivaismu z 1.-2. století n. l., která je v tamilské poémě Manimekalai, napsané buddhistickým básníkem Čithalai Čathanarem v 6. století n. l., ztotožněna s lidem Nasrani, tj. obcí indických křesťanů apoštola Tomáše.\n\n"}
{"id": "453163", "url": "https://cs.wikipedia.org/wiki?curid=453163", "title": "Desmopresin", "text": "Desmopresin\n\nDesmopresin (DDAVP) je syntetický analog antidiuretického hormonu (vasopresinu). Používá se v léčbě onemocnění způsobených nedostatkem přirozeného vasopresinu v lidském těle. DDAVP má významnou schopnost zahušťovat moč a tedy snižovat její množství. Používá se v léčbě nočního pomočování (enurézy) a nykturie. Dále při léčbě mírnějších forem hemofilie A a von Willebrandova syndromu, urémií, vážných ledvinových onemocněních a při chirurgických zákrocích.\n\nDesmopresin objevil v 60. letech 20. století český chemik Milan Zaoral, dřívější vedoucí vědeckého týmu Ústavu organické chemie a biochemie Československé akademie věd. Hromadně se začal desmopresin v ČSSR vyrábět v roce 1976, v roce 1978 byly tablety uvedeny na trh pod názvem „Adiuretin-SD Spofa“. Dnes je desmopresin účinnou látkou v léku „Minirin“. Nejmodernější forma léku, perorální lyofilizát (melt), je rychle rozpustná na jazyku.\n"}
{"id": "453164", "url": "https://cs.wikipedia.org/wiki?curid=453164", "title": "Káthijávárský poloostrov", "text": "Káthijávárský poloostrov\n\nKáthijávárský poloostrov je poloostrov v západní Indii. Na celém poloostrově se nachází indický stát Gudžarát. Poloostrov je z většiny obklopen Arabským mořem, na severozápadě jej od pevniny odděluje Kaččhský záliv, na východě záliv Khambhátský.\n\nNejvětšími městy jsou Rádžkot v centru poloostrova, Džámnagar při Kaččhském zálivu, Bhávnagar při Khambhátském zálivu,\nPórbandar na západním pobřeží, historické město Džúnágadh na jihu. Ostrovní město Díu, dříve součást Portugalské Indie, dnes svazového teritoria Daman a Díu, leží na jižním pobřeží. Zde se nalézá rovněž Somnath se světoznámým chrámem.\n"}
{"id": "453169", "url": "https://cs.wikipedia.org/wiki?curid=453169", "title": "Loupežník (divadelní hra)", "text": "Loupežník (divadelní hra)\n\nLoupežník je drama Karla Čapka. K prvnímu uvedení hry došlo v Národním divadle v roce 1920.\n\nProfesor a jeho žena mají dvě dcery. Starší kdysi utekla se svým milencem. Mladší Mimi je jednoho dne sama doma a za profesorem přijde jeden z jeho studentů. Mladí lidé se do sebe zamilují, zamknou se v profesorově domě a nechtějí nešťastné rodiče vpustit dovnitř. Otec se všemožně snaží dostat do domu ze strachu, že i druhá dcera bude mít stejný osud jako ta první. Studenta k odemčení přiměje až první dcera, která se právě vrátí domů s dítětem v náručí.\n\n\n"}
{"id": "453172", "url": "https://cs.wikipedia.org/wiki?curid=453172", "title": "Ladislav Rusek", "text": "Ladislav Rusek\n\nLadislav Rusek (28. června 1927 v Hrabství ve Slezsku – 27. července 2012, Olomouc), mezi skauty známý pod jménem Šaman, působil jako český středoškolský a následně vysokoškolský pedagog, skaut, výtvarník, publicista a básník. V jeho výtvarné i literární tvorbě zaujímá významné místo skautská tematika. V této oblasti lze jeho výtvarné dílo zařadit vedle díla nejvýznamnějších skautských světových výtvarných tvůrců – Francouze Pierra Jouberta a Američana Normana Rockwella.\n\nLadislav Rusek byl žákem významných osobností československé výtvarné scény. Mezi jeho učitele patřili Prof. Bohumil Markalous - John (estetika), malíř Jan Zrzavý (malba a kompozice), malíř František V. Mokrý (výtvarná teorie a kresba), doc. Aljo Beran (grafika, písmo, dekorativní kompozice). Pedagogickou kariéru završil dlouholetým působením na Pedagogické fakultě University Palackého v Olomouci. Zde vyučoval hlavně kresbu, grafiku, dekorativní kompozici a písmo. Vyučoval také dějiny umění. V roce 1964 byl na základě své tvorby a výstav přijat do tehdejšího Svazu českých výtvarných umělců. Vedle pedagogické činnosti byl po celou dobu sám činným výtvarníkem – především grafikem. Participoval na mnoha kolektivních výstavách, uskutečnil přes 40 výstav samostatných, z toho několik v zahraničí: v Dánsku, Polsku, v Chile (při celosvětovém skautském Jamboree) a jinde.\n\nJako teoretik publikoval řadu recenzí, odborných článků a katalogových textů; svým kolegům-výtvarníkům zahájil na 70 výstav. Několik let psal do kulturní stránky deníku Lidová demokracie, kde vyšlo na 40 jeho článků, recenzí a esejů.\n\nV literární oblasti své tvorby se hlásí k duchovnímu poselství Otokara Březiny, Ernesta Thompsona Setona a Henryho Davida Thoreaua. Veřejnosti představil své verše i esejistickou prózu – kromě vydaných básní, esejů a vzpomínkových textů – na několika literárních čteních, např. v samostatném pásmu Cesta přírodou a životem, uskutečněném roku 2000 v Městském divadle v Prostějově a dalších v Divadle hudby v Olomouci a i jinde.\n\n\nUvádí několik set titulů, zde jsou uvedeny pouze některé nejdůležitější.\n\n\n\n\"Spolek českých bibliofilů v Ostravě (ed. Leopold Čada, vydal):\"\n\n\"V edice Semínka, příloze Roverského kmene, vyšlo:\"\n\nV překladech vyšly články ve slovenštině, polštině, němčině, angličtině (ve sborníku Woodcraft is Lifecraft, vydala Setonova dcera, nebo v kanadském woodcrafterském překladu Return to Sources (česky Návraty k pramenům).\n\n\nKromě těchto vybraných titulů vyšlo také v malých soukromých nákladech několik desítek drobných i větších publikací se skautským obsahem. Všechny vlastní publikace Ladislav Rusek také sám ilustroval. Ilustracemi vyzdobil také mnoho knih a publikací jiných autorů.\n"}
{"id": "453181", "url": "https://cs.wikipedia.org/wiki?curid=453181", "title": "Zahradníkův rok", "text": "Zahradníkův rok\n\nZahradníkův rok je sbírka fejetonů o zahradničení a zahrádkářství Karla Čapka. Obsahuje fejetony o slastech a strastech zahrádkářů během čtyř ročních dob a za každého počasí. Karel Čapek v nich líčí s humorem a osobitým nadhledem vlastní zkušenosti, pocity a dojmy z této činnosti.\n\n"}
{"id": "453184", "url": "https://cs.wikipedia.org/wiki?curid=453184", "title": "Vlastní hlenky", "text": "Vlastní hlenky\n\nVlastní hlenky či také pravé hlenky (Myxomycetes, Myxogastrea) je třída hlenkovitých organismů a součást kmene Mycetozoa. Je jich známo asi 725 druhů v 60 rodech.\n\nV životním cyklu pravých hlenek se střídá haploidní a diploidní fáze. Nejprve se objevuje stadium bičíkatých myxomonád či měňavkovitých myxoaméb, načež z nich vzniká mnohojaderný útvar, tzv. plazmodium. Jsou známy tři druhy plazmodií na základě vzhledu: protoplazmodium, afanoplazmodium a faneroplazmodium. Z plazmodií se někdy vyvíjejí sklerocia (klidové odolné útvary) nebo sporokarpy (reprodukční struktury produkující spory). Také sporokarpů jsou tři druhy: sporangia, aethalia či plazmodiokarpy. Poznají se na základě toho, z jakých částí plazmodia daný sporokarp vznikl.\n\nObvykle se používá tato klasifikace do pěti řádů:\n\n"}
{"id": "453197", "url": "https://cs.wikipedia.org/wiki?curid=453197", "title": "Heinz Edelmann", "text": "Heinz Edelmann\n\nHeinz Edelmann (20. června 1934 – 21. července 2009) byl německý ilustrátor a designer.\n\nHeinz Edelmann se narodil v roce 1934 v Ústí nad Labem (Československo) do česko-německé rodiny. V roce 1946 byla celá rodina na základě Benešových dekretů vysídlena. Edelmannovi se usadili v západním Německu, kde Heinz vystudoval grafiku a stal se světově uznávaným výtvarníkem a pedagogem.\n\nZemřel ve Stuttgartu ve věku 75 let.\n\nByl velmi známým ilustrátorem, ale jeho nejznámější prací byl animovaný film \"Yellow Submarine\" z roku 1968. Výtvarník byl uměleckým šéfem snímku, navrhl do něj všechny postavy včetně legendárních \"Brouků\". Je jediným českým rodákem, který kdy spolupracoval s Beatles. \n\nDalším jeho známým dílem byl maskot Curro, kterého vytvořil pro světovou výstavu Expo '92 v Seville.\n\nO výtvarníkovi pojednává kniha Electrical Banana. Kniha, která představuje sedm největších osobností psychedelického umění, zařadila ústeckého rodáka na první místo. Tuto publikaci v roce 2013 věnovala do ústeckého muzea jeho žena.\n\n"}
{"id": "453206", "url": "https://cs.wikipedia.org/wiki?curid=453206", "title": "Třída South Carolina", "text": "Třída South Carolina\n\nTřída South Carolina byla první postavená třída dreadnoughtů US Navy. Skládala se z jednotek USS \"South Carolina\" a USS \"Michigan\". Lodě této třídy byly přechodem od predreadnoughtů se čtyřmi děly hlavní ráže k pokročilejší konstrukci. Projekční práce začaly dříve, než u britské lodi HMS \"Dreadnought\", ta však byla rychleji dokončena a stala předobrazem nové generace válečných lodí, kterým dala i své jméno. V porovnání s \"Dreadnoughtem\" byly lodě třídy \"South Carolina\" o něco menší, pomalejší a hůře vyzbrojené. Konstrukčně ještě přímo vycházely z predreadnoughtů. Novinkou ale bylo použití hlavních dělových věží ve dvojicích za sebou, přičemž vnitřní pár byl vyvýšený oproti vnějšímu.\n\n\"South Carolina\" byla postavena v loděnicích William Cramp & Sons ve Filadelfii v Pensylvánii. Kýl lodi byl založen v prosinci 1906, trup byl spuštěn na vodu v červenci 1908 a do služby vstoupil v březnu 1910.\n\n\"Michigan\" byl postaven v loděnicích New York Shipbuilding Company v Camdenu v New Jersey. Kýl lodi byl založen v prosinci 1906, trup byl spuštěn na vodu v květnu 1908 a loď vstoupila do služby v lednu 1910.\n\nVýzbroj tvořilo osm 305mm kanónů ve dvoudělových věžích, umístěných v ose lodi po dvou na přídi a zádi lodi. Sekundární výzbroj se skládala z 22 kanónů ráže 76mm, určených k obraně proti torpédovým člunům. Další třídy amerických bitevních lodí už ale měly účinnější 127mm děla. Hlavňovou výzbroj doplňovaly čtyři 47mm kanóny a dva 37mm kanóny. Dále nesly dva torpédomety.\n\nTypickou siluetu lodí charakterizovala dvojice vysokých komínů a mřížových stožárů. Takto řešené stožáry byly typické právě pro americké bitevní lodi tohoto období. Lodě poháněly parní stroje. Mohly dosáhnout rychlosti 18,8 uzlu, což ale bylo poměrně málo.\n\n\"South Carolina\" a \"Michigan\" byly nasazeny při americké okupaci přístavu Veracruz v roce 1914. V době první světové války byly v aktivní službě, ovšem spíše v druhé linii, při výcviku a doprovodu konvojů. Ke konci své služby sloužily zejména k výcviku. \"South Carolina\" byla vyřazena ze služby v prosinci 1921 a později sešrotována. \"Michigan\" byl vyřazen v roce 1922 a o dva roky později sešrotován. Vyřazení obou lodí bylo v souladu s Washingtonskou smlouvou.\n\n\n"}
{"id": "453208", "url": "https://cs.wikipedia.org/wiki?curid=453208", "title": "Volkswagen up!", "text": "Volkswagen up!\n\nVolkswagen up! je miniautomobil, vyráběný automobilkou Volkswagen od roku 2011. Oficiálně byl představen téhož roku na autosalonu ve Frankfurtu. Karosářsky je to malý třídveřový nebo pětidveřový hatchback. Jedná se o sesterský model Seatu Mii a Škody Citigo, se kterými sdílí většinu komponentů. Koncern těmito novými modely zavádí skupinu zvanou New Small Family. Všechny tři jsou vyráběny na Slovensku (Bratislava), v brzké době budou vyráběny také v Rusku (Kaluga) a v Indii (Puné). Základní třídveřová verze je výrobě od konce roku 2011, další varianty mají následovat později.\n\n<div class=\"NavContent\">\nJeště existuje CNG verze motoru, má 50kW.\n\nKoncept tohoto automobilu představil Volkswagen roku 2007 na autosalonu ve Frankfurtu. Jednalo se o malý třídveřový pětimístný hatchback s motorem vzadu. Od začátku byl plánován jako nástupce VW Lupo, do oficiálního představení v roce 2011 byl proto někdy označován jako VW Lupo II. Vedle toho jsou \"up\" prostřední písmena ze slova \"Lupo\".\n\n \n"}
{"id": "453216", "url": "https://cs.wikipedia.org/wiki?curid=453216", "title": "Besední dům", "text": "Besední dům\n\nBesední dům je veřejná stavba v Brně, stojící na jižním rohu Komenského náměstí, při ústí Husovy ulice. Z východní strany jej obepíná ulice Besední. Byl postaven v letech 1870–1873 jako součást nově budované okružní třídy. Autorem historizující novorenesanční budovy byl architekt Theophil von Hansen. Besední dům sloužil jako kulturní a společenské centrum českých obyvatel města a svoji původní funkci plní do jisté míry dodnes. Mezi 80. a 90. lety 20. století byl adaptován pro potřeby nynější Filharmonie Brno, která v něm sídlí. Ve své historii se stal dějištěm či svědkem řady společensky významných událostí, mezi než se řadí veřejné oznámení vzniku Československé republiky z jeho balkonu 29. října 1918.\n\nBesední dům je nepřehlédnutelným objektem na tzv. brněnské okružní třídě. Zaujímá prostranství na rohu dnešního Komenského náměstí a Husovy třídy. K získání takto prestižní parcely musela česká komunita Brna přistoupit ke lsti. Německou radnicí spravovaná obec, by totiž neumožnila stavbu českého kulturního centra na místě, kde se předpokládal vznik významných brněnských německých institucí. Parcela proto nebyla zakoupena přímo, nýbrž ji výměnou za jiné stavební místo získal továrník Jan Hlávka, který ji následně daroval na výstavbu Beseního domu. Výstavby se žádostí o stavební povolení roku 1870 chopila českému národu nakloněná hrabata Egbert Belcredi a Silva-Taroucca. Teprve roku 1871 se ustavila akciová společnost v čele s Aloisem Pražákem a Jindřichem Dvořákem, kteří stavbu dovedli ke zdárnému konci. Dům byl otevřen provizorně již koncem roku 1872. Oficiálně začal sloužit svému účelu 21. dubna 1873.\n\nTvůrcem architektury Besedního domu je Theophil von Hansen (1813–1891), významný architekt 19. století pocházející z Dánska, avšak zdomácnělý v Rakousku-Uhersku. Historizující novorenesanční architektonické pojetí vychází z římské renesanční architektury, avšak inspiraci této stavbě poskytly i klasicistní londýnské kluby. Blokovitá, uzavřeně působící dvoupatrová budova skrývá ve svém nitru řadu místností původně určených spolkové činnosti, dále hlaholnu a velký dvoupodlažní společenský sál se soustavou předsálí. V centru stavby se nachází trojramenné schodiště a k němu zrcadlově orientovaný dvorek. Harmonické utváření tří průčelních zón uzavírá výrazná korunní římsa s balustrádou a sochařskou výzdobou. Besední dům tvoří urbanistický i architektonický celek k sousednímu Pražákově paláci, vystavěném o rok později týmž architektem pro téhož investora – Aloise Pražáka.\n\nBesední dům byl postaven jako kulturní a společenské centrum brněnských Čechů. Řadu jeho vnitřních prostor využívaly české spolky, z nichž je pro dějiny Brna nejvýznamnější Čtenářský spolek sdružující českou inteligenci Brna ve 2. polovině 19. a 1. polovině 20. století. V přízemí Besedního domu se nachází dříve velmi proslulá restaurace. Besední dům vždy poskytoval zázemí pro hudební tělesa a jejich produkci. Byl místem působení hudební školy Besedy brněnské a Janáčkova Českého symfonického orchestru. Velkou změnu představovala pro Besední dům 50. léta 20. století. Tradiční měšťanské spolky byly rozpouštěny a činnost hudebních těles si musela hledat jiné místa působení. Od roku 1953 byl dům předán vojsku a pojmenován „Oblastní dům armády“. Teprve na podzim roku 1957 byl Besednímu domu navrácena jeho původní funkce. Stal se sídlem redakce Hosta do domu, uměleckých svazů a Krajského koncertního jednatelství. Celkovou rekonstrukci dům prodělal v letech 1987–1996, kdy byl jako celek adaptován pro potřeby Státní filharmonie Brno.\n\nNěkteré z událostí nebo osobností spjatých s Besedním domem upomínají výtvarné objekty v interiéru budovy nebo na její fasádě:\n\n\n\n"}
{"id": "453220", "url": "https://cs.wikipedia.org/wiki?curid=453220", "title": "Generální vikář", "text": "Generální vikář\n\nGenerální vikář je druhý nejvyšší úřad ve správě římskokatolické diecéze. Zastupuje diecézního biskupa jako správce diecéze ve všech aspektech jeho výkonné moci, s výjimkou těch, které si biskup vyhradil pro sebe, nebo které svěřil do pravomocí některému biskupskému vikáři, a je spolu s diecézním biskupem statutárním orgánem diecéze.\n\nSvého generálního vikáře musí mít každá diecéze. Obsazení úřadu určuje sám diecézní biskup, který jej může přidělit i vícero lidem, viz např. královéhradeckou diecézi, která má od roku 2008 generální vikáře dva.\n\nGenerální vikář musí být mimo jiné kněz ve věku nejméně 30 let, nesmí být příbuzný diecézního biskupa (až do 4. stupně). Jeho moc zaniká uplynutím doby, na niž byl jmenován (není-li pomocným biskupem), zřeknutím se, odvoláním a také uvolněním úřadu diecézního biskupa.\n\nV řeckokatolické a pravoslavné církvi se držitel obdobného úřadu označuje jako protosyncel.\n\n\n\n"}
{"id": "453221", "url": "https://cs.wikipedia.org/wiki?curid=453221", "title": "Hungaria", "text": "Hungaria\n\nHungaria nebo Hungária může být:\n\n\nv dopravě\n\n\nv kultuře\n\n\nve sportu\n\n\njiný význam\n\n"}
{"id": "453222", "url": "https://cs.wikipedia.org/wiki?curid=453222", "title": "Hungaria (vlak)", "text": "Hungaria (vlak)\n\nHungaria, slangově také \"Hungárka\", je mezistátní vlak linek Ex3 a Ex5, pojmenovaný podle země výchozí stanice – Maďarska. Jezdí od roku 1960 na trase Berlín – Praha – Bratislava – Budapešť a zpět. Např. v jízdním řádu 2018/2019 je veden jako pár vlaku EuroCity č. 172/173.\n\nHungaria poprvé vyjela dne 29. května 1960 jako MR 15/16 na 995 kilometrů dlouhé trati Berlín – Praha – Bratislava – Budapešť. Motorový expres byl sestavený z lehkých motorových jednotek, tím se ihned od svého vzniku odlišoval od běžných vlaků nejen vzhledem, ale také komfortem a vyšší rychlostí. Hungaria se již v roce 1960 stala nejrychlejším vlakem na síti ČSD. Také byla prvním vlakem, pro který platily rychlostníky 130 km/hod na trati Praha – Česká Třebová. \nNapříklad v jízdním řádu 1980/81 Ex Hungaria mezi Bratislavou a Prahou zastavoval pouze jedenkrát (Brno hlavní nádraží, tzn. že Hungaria jako jediný vlak nezastavovala ani v důležité uzlové stanici Břeclav). Díky omezení počtu zastávek mohla být zachována rychlostní exkluzivita, a to i po zrušení provozu elitních motorových jednotek - \"viz následující odstavec\".\n\nMezinárodní expres Hungaria byl zpočátku sestaven z motorových jednotek východoněmeckých DR a později téměř po celou dobu až do 80. let z jednotek maďarské výroby ve vlastnictví ČSD. Například dle GVD z let 1964–1966 byla Hungaria provozována motorovými jednotkami řady M 498.0 a M 295.0 z maďarské lokomotivky Ganz-MÁVAG, podobně jako předtím Vindobona.\n\nS příchodem GVD 1974/75 byl v souvislosti s dodávkami nových dvousystémových lokomotiv řady ES 499.0 (dnes 350) ukončen provoz motorových jednotek na expresu Hungaria a byly nahrazeny klasickou soupravou taženou elektrickou lokomotivou. Od té doby jezdila Hungaria v úseku Praha – Brno přes Havlíčkův Brod a Žďár nad Sázavou, přičemž v tomto úseku vůbec nezastavovala.\n\nDo doby, než byla v Praze vybudována Holešovická přeložka, jezdila Hungaria úvratí přes tehdejší nádraží Praha střed (dnes Praha Masarykovo nádraží). Po dokončení nádraží Praha-Holešovice v roce 1985 začíná Hungaria přes Prahu projíždět bez úvrati, přesto však pobyt ve stanici činil kolem 15 minut a býval spojen s výměnou lokomotivy. V jízdním řádu 1988/89 byl pobyt Hungarie v Praze-Holešovicích dokonce plánován na rovných 30 minut (pobyt IEx 74 do Berlína 16:07-16:39; pobyt IEx 75 do Budapešti 11:10 až 11:40). Bezúvraťový provoz Hungarie se udržel až do vybudování Nového spojení, a tak se po čtvrtstoletí Hungaria vrátila na pražské hlavní nádraží. V současnosti Hungaria v Praze zastavuje dvakrát: na hlavním nádraží (s úvratí), dále také v Holešovicích.\n\nOd 1. června 1986 jezdila Hungaria jako Interexpress, a to IEx 74/75. První tři roky byla spojována s Vindobonou.\n\nPočátkem 90. let byla Hungaria zařazena do sítě celoevropských komforních vlaků EuroCity. Po elektrizaci trati Brno – Česká Třebová začala většina vlaků jezdit z Brna do Prahy přes Českou Třebovou a Pardubice. Avšak v GVD 2004/05 jezdil vlak EC 170/171 Hungaria v úseku Brno – Praha přes Žďár nad Sázavou a Havlíčkův Brod a v těchto stanicích i pravidelně zastavoval. Od grafikonu 2005/06 se vrátil zpět na trasu přes Českou Třebovou, kde jezdí dodnes.\n\nAž do GVD 2008/09 byla souprava Hungarie sestavena kromě lokomotivy pouze z vozů maďarské společnosti MÁV, resp. její dceřiné společnosti MÁV-START. Souprava tak byla uceleně modrá. Jen od podzimu 2008 do podzimu 2009 byl v úseku Budapešť – Praha posledním vozem český Aee, který má červeno-bílý nátěr.\n\nOd GVD 2009/2010 do GVD 2013/2014 vlak nezastavoval ve stanici Česká Třebová, kde nezastavuje ani dnes, v GVD 2018/2019\n\nS příchodem GVD 2017/2018 byla stejně jako ostatním vlakům linky Ex3 do Budapešti změněna konečná stanice z Budapest-Keleti pályaudvar na Budapest-Nyugati pályaudvar.\n\nV jízdním řádu 2019/2020 vyráží Hungaria ze své výchozí stanice Budapest-Nyugati pályaudvar v 7:40, ve stanici Praha hlavní nádraží následuje úvrať vlaku a výměna lokomotivy s časem pobytu 14:13 - 14:26 a do cílové stanice Hamburg-Altona vzdálené od Budapešti 1297 kilometrů přijíždí ve 21:36. V opačném směru odjíždí z Hamburku v 6:36, v Praze provede v čase 13:36 - 13:44 úvrať a do Budapešti přijede ve 20:20.\n\n\n"}
{"id": "453226", "url": "https://cs.wikipedia.org/wiki?curid=453226", "title": "Faktor X", "text": "Faktor X\n\nKoagulační faktor X, také známý jako Stuart-Prowerové faktor (eponym) nebo jako trombokináza, je enzym (EC 3.4.21.6) koagulační kaskády. Patří mezi serinové endopeptidázy.\n\nFaktor X je syntetizován v játrech a k syntéze je potřeba vitamín K.\n\nFaktor X je aktivován na faktor Xa buď komplexem označovaným jako \"vnitřní tenáza\" (faktor IXa, faktor VIIIa společně s vápenatými ionty a fosfolipidy), nebo komplexem \"vnější tenáza\" (faktor VIIa, tkáňový faktor společně s vápenatými ionty a fosfolipidy). Důvodem je to, že faktor X je prvním členem v místě koagulační kaskády, kde se sbíhá \"vnitřní\" a \"vnější cesta\" aktivace.\n\nFXa štěpí peptidové vazby v protrombinu na dvou místech (vazbu arg-thr a pak vazbu arg-ile) za vzniku aktivního trombinu. Proces je optimální, pokud je faktor Xa vázán v komplexu s aktivovaným faktorem V v komplexu protrombináza.\n\nFaktor Xa je inaktivován protein Z-dependentním proteázovým inhibitorem (ZPI), který patří mezi serinové proteázové inhibitory (serpiny). Afinita tohoto proteinu k faktoru Xa se asi 1000krát zvýší za přítomnosti proteinu Z, zatímco při inaktivaci faktoru XI není protein Z potřeba. Defekty v proteinu Z vedou ke zvýšené aktivitě faktoru Xa a sklonu k trombóze.\n\nBiologický poločas faktoru X je 40-45 hodin.\n\nGen pro lidský faktor X se nalézá na delším raménku třináctého chromozómu (13q34).\n\nDeficit faktoru X u novorozenců je velmi neobvyklý (1:500 000), a může se projevit jako epistaxis (krvácení z nosu), hemartróza (krvácení do kloubů) a krvácení do trávicího systému. Kromě vrozeného deficitu se nízké hladiny faktoru X mohou příležitostně vyskytnout u některých onemocnění.\nDeficit faktoru X byl popsán v souvislosti s myelomem, pravděp. z důvodu vazby tohoto proteinu na cirkulující lehké imunoglobulinové řetězce.\n\nSnížení hladin faktoru X bylo pozorováno u infekce způsobené Mycoplasma pneumoniae\nu lupus antikogaulans\npo podání valproátu sodného ,\npři onemocnění horních dýchacích cest\nJiné zprávy spojují vývoj získaného deficitu faktoru X s vážnými popáleninami u dětí\n\na po kontaktu s hovězím trombinem (používá se např. při operacích srdce u dětí).\n\nZískaný deficit faktoru X byl také popsán v souvislosti s leukemií a dalšími neoplastickými procesy.\n\nNedostatek vitamínu K nebo antagonismus warfarinu (nebo podobných léků) způsobí syntézu nefunkčního faktoru X.\nU syntetizovaného proteinu nedochází k posttranslační gamma-karboxylaci glutamátových skupin. Takové proteiny se obecně označují jako PIVKA faktory (PIVKA = protein induced in vitamin K absence) – nemají fyziologickou funkci po vazbě na fosfolipidy. V terapii warfarinem je to žádoucí účinek, který zabraňuje trombóze.\n\nKoncentrát faktoru X není komerčně dostupný, ale je součástí zmražené plazmy z plné krve a protrombinového komplexu.\n\nFaktor Xa je aktivní forma koagulačního faktoru. Je to enzym, který hraje klíčovou roli v několika stupnich procesu hemokoagulace.\n\nTradiční modely hemokoagulace navržené v 60. letech 20. století předpokládaly existenci dvou oddělených kaskád – vnější (s tkáňovým faktorem) a vnitřní cestu. Tyto cesty se spojují v jednom bodě, v tvorbě komplexu Faktor Xa/Va, který společně s vápenatými ionty a fosfolipidovým povrchem vytváří z protrombinu enzym trombin (faktor IIa) .\n\nZdá se ale, že procesy při koagulaci lépe vysvětluje nový buněčný model. Tento model má tři stupně: 1) iniciace koagulace na buňkách nesoucích tkáňový faktor (TF), 2) amplifikace prokoagulačního signálu pomocí trombinu vytvořeného na buňkách nesoucích TF,\na 3) propagace (rozšíření) tvorby trombinu na povrchu trombocytů. Faktor Xa má klíčový význam ve všech třech stupních.\nVe fázi 1 se faktor VII váže na transmembránový protein TF na povrchu buněk a je přeměněn na faktor VIIa. Výsledkem je komplex faktoru VIIa/TF, který katalyzuje aktivaci faktoru X a faktoru IX. Faktor Xa, vytvořený na povrchu buněk nesoucích TF, interaguje s faktorem Va a vytváří komplex protrombináza, který generuje malá množství trombinu na povrchu těchto buněk.\n\nVe fázi 2, amplifikační fázi, kdy už je vytvořen dostatek trombinu, probíhá aktivace trombocytů a kofaktorů asociovaných s trombocyty.\n\nVe fázi 3 aktivuje faktor XIa volný faktor IX na povrchu aktivovaných trombocytů. Aktivovaný faktor IXa společně s faktorem VIIIa tvoří komplex vnitřní tenáza. Tento komplex aktivuje více faktoru X, který následně tvoří nové protrombinázové komplexy s faktorem Va. Faktor Xa je primární složka komplexu \"protrombinázy\", která aktivuje velká množství protrombinu. Každá molekula faktoru Xa může vytvořit až 1000 molekul trombinu. Tento prudký nárůst koncentrace trombinu vede k rozsáhlé aktivaci fibrinogenu a polymeraci fibrinu za vzniku trombu.\n\nInhibice syntézy nebo aktivity faktoru X je mechanismem působení mnoha dnešních antikoagulačních přípravků.\n\nWarfarin, syntetický derivát kumarinu, je nejrozšířenějším antikoag.přípravkem v USA. V některých evropských zemích se používají i další deriváty kumarinu (phenprocoumon a acenocoumarol). Tyto přípravky jsou antagonisté vitamínu K, který je nebytný pro syntézu faktorů v játrech – týká se to faktoru II (protrombin), VII, IX a X.\n\nHeparin (nefrakcionovaný) a nízkomolekulární deriváty heparinu (LMWH) se vážou na plazmatický kofaktor antitrombin (AT) a spolu inaktivují několik koagulačních faktorů: IIa, Xa, XIa a XIIa. Afinita nefrakcionovaného heparinu a různých LMWH k faktoru Xa se významně liší. Účinnost antikoagulačních přípravků založených na heparinu vzrůstá tak, jak roste jejich selektivita k faktoru Xa. LMWH vykazuje vyšší inaktivaci faktoru Xa ve srovnání s nefrakcionovaným heparinem, a fondaparinux, sloučenina odvozená od pentasacharidové sekvence heparinu, vykazuje ještě větší selektivitu než LMWH. Tato inaktivace faktoru Xa pomocí heparinů se nazývá nepřímá, protože spoléhá na přítomnost antitrombinu a ne na přímou interakci s faktorem Xa.\n\nNedávno byly vyvinuty nové druhy specifických přímých inhibitorů faktoru Xa. Patří mezi ně léky: rivaroxaban, apixaban, betrixaban, LY517717, YM150, DU-176b a 813893. Tyto sloučeniny mají několik teoretických výhod ve srovnání se současnou terapií:\nmohou být podávány ústy; mají rychlý nástup účinku; a mohou být mnohem efektivnější vůči faktoru Xa, protože inhibují volný FXa, ale i FXa vázaný v komplexu protrombinázy.\nAmeričtí a britští vědci popsali nezávisle deficit faktoru X v roce 1953, resp. 1956. Podobně jako jiné koagulační faktory, byl i tento faktor pojmenován po pacientech – Rufus Stuart a Audrey Prowerová.\n"}
{"id": "453235", "url": "https://cs.wikipedia.org/wiki?curid=453235", "title": "Bariéra", "text": "Bariéra\n\nBariéra je obecné pojmenování pro nějakou obtížnou překážku, hráz, hrazení, zábranu, mez, hranici, předěl, a to jak v konkrétních, tak i přenesených významech.\n\n\n\n\n\n\n\n"}
{"id": "453237", "url": "https://cs.wikipedia.org/wiki?curid=453237", "title": "Tipasa", "text": "Tipasa\n\nTipasa je město na pobřeží Alžírska, hlavní město stejnojmenné provincie. Moderní město bylo založeno v roce 1857, avšak nachází se v něm řada památek na fénickou, římskou, raně křesťanskou i byzantskou kulturu. Od roku 1982 je Tipasa součástí kulturních památek světového dědictví UNESCO.\n"}
{"id": "453243", "url": "https://cs.wikipedia.org/wiki?curid=453243", "title": "Třída Mississippi", "text": "Třída Mississippi\n\nTřída Mississippi byla poslední postavená třída predreadnoughtů US Navy. Skládala se z jednotek USS \"Mississippi\" a USS \"Idaho\", postavených v letech 1904–1908. Jelikož byly obě lodi dokončeny až dva roky po britském dreadnoughtu HMS \"Dreadnought\", byly už v době stavby zcela zastaralé. Po šesti letech služby byly prodány do Řecka, které je vlastnilo až do jejich potopení bombardéry Luftwaffe za druhé světové války.\n\nKonstrukčně se jednalo o zmenšenou verzi lodí předchozí třídy \"Connecticut\". Výzbroj tvořily čtyři 305mm kanóny ve dvoudělových věžích, umístěných v ose lodi po jedné na přídi a na zádi. Doplňovalo je osm 203mm děl ve čtyřech dvoudělových věžích po stranách nástavby a dalších osm 178mm kanónů v kasematech. Lehkou výzbroj tvořilo dvanáct 76mm kanónů a několik dalších hlavní menších ráží. Lodě nesly také dva torpédomety. Až během služby dostaly dva vysoké mřížové stožáry.\n\n\"Mississippi\" byla ke konci své služby v americkém námořnictvu používána jako podpůrná loď pro hydroplány. Nesla hydroplány účastnící se americké okupace přístavu Veracruz. Byla po první operační nasazení letounů v historii amerického námořnictva.\n\nV roce 1914 byly obě bitevní lodi prodány do Řecka, což byl jediný případ prodeje americké bitevní lodi do zahraničí v celé jeho historii. Byly přejmenovány na \"Kilkis\" (ex \"Mississippi\") a \"Lemnos\" (ex \"Idaho\"). Řecké námořnictvo je provozovalo až do jejich potopení za druhé světové války. \"Kilkis\" sloužil aktivně až do roku 1932, kdy byl převeden k výcviku. \"Lemnos\" sloužil také do počátku 30. let. Obě již vyřazené lodi byly potopeny 23. dubna 1941 u ostrova Salamis bombardéry Junkers Ju 87.\n\n\n"}
{"id": "453251", "url": "https://cs.wikipedia.org/wiki?curid=453251", "title": "Slovenská synoda Sion", "text": "Slovenská synoda Sion\n\nSlovenská synoda Sion (\"Slovak Zion Synod\") je jednou ze synod (administrativních jednotek) Evangelické luterské církve v Americe (ELCA). Je jedinou synodou ELCA, která je tvořena na etnickém a nikoli na zeměpisném základě, a jedinou synodou, která má sbory nejen v USA, ale i v Kanadě.\n\nSynoda byla založena roku 1919 a o rok později se připojila k Sjednocené luterské církvi v Americe (předchůdkyni ELCA). V současné době je tvořena 26 sbory.\n\n\n\n"}
{"id": "453253", "url": "https://cs.wikipedia.org/wiki?curid=453253", "title": "Směrš", "text": "Směrš\n\nSměrš (též Smerš), (rusky: СМЕРШ, akronym od SMĚRť Špionam, rusky: СМЕРть Шпионам, česky: Smrt špionům) byly zvláštní jednotky sovětské vojenské kontrarozvědky. Jejich prvořadým úkolem bylo odhalování zrádců a kolaborantů v řadách Rudé armády, boj proti poraženectví, byly ale pověřovány i dalšími úkoly.\n\nSměrš vznikl v dubnu 1943 (či koncem roku 1942) vyčleněním z NKVD. Podřízen byl předsedovi Státního výboru obrany a komisaři obrany Stalinovi. Podílel se na prověřování příslušníků Rudé armády, vojenského námořnictva a vojsk NKVD. K aktivním opatřením patřilo sledování a otevírání pošty, přijímání a prověřování udání, provokace atd. Jednotky Směrše se obvykle pohybovaly za bojovými jednotkami a na osvobozeném území zajišťovaly osoby, o které mělo NKVD zájem.\n\nTěsně po skončení 2. sv. války jednotky Směrše zajišťovaly vyhledávání a násilné repatriace osob do SSSR. Do jejich působnosti zároveň spadalo prověřování sovětských válečných zajatců vracejících se ze zajateckých táborů.\n\nV rámci Směrše byly na Berijův příkaz po porážce Německa sestaveny zvláštní oddíly, které byly pověřeny vyhledáváním německých a rakouských vědců a jejich převozem do Sovětského svazu.\n\nJako samostatný orgán byla Směrš zrušena v květnu 1946 a začleněna do MGB. Ještě v 50. letech 20. století se obdoba Směrše objevovala v sovětském válečném námořnictvu.\n\nNáčelníkem Směrše byl po celou dobu Viktor Abakumov.\n\nSměrš se podle činnosti dělil na pět operativních odborů:\n\n\n"}
{"id": "453257", "url": "https://cs.wikipedia.org/wiki?curid=453257", "title": "Turandot", "text": "Turandot\n\nTurandot je nedokončená poslední opera o třech dějstvích italského skladatele Giacoma Pucciniho. Původní libreto napsali Giuseppe Adami a Renato Simoni na základě pohádkové divadelní hry \"Turandot\" Carla Gozziho.\n\nPuccini nebyl spokojen s libretem, které mu Adami a Simoni předložili a nechal je přepracovat.Tím se jeho dokončení zhruba o rok zpozdilo a Pucciniho zastihla smrt (29. listopadu 1924) u nedokončeného díla. Poslední dvě scény opery poté dokončil na žádost Pucciniho syna podle skladatelových náčrtků a poznámek jeho žák Franco Alfano.\n\nSvětová premiéra se konala 25. dubna 1926 v milánské La Scale; dirigoval ji Arturo Toscanini, Pucciniho přítel a dirigent považovaný za špičku svého oboru. Provedl však pouze část zkomponovanou Puccinim; po doznění posledních tónů sklonil taktovku a otočil se k publiku se slovy \"\"Qui finisce l'opera, perchè a questo punto il Maestro è morto” (Zde opera končí, neboť v tomto místě Mistr zemřel)“\". Teprve při druhém a dalším provedení byla opera realizována celá, v té podobě, v jaké ji známe dnes.\n\nV roce 2001 se opera dočkala nového dokončení, které realizoval skladatel Luciano Berio. Ne vždy jsou však i současné inscenace opery uváděny s těmito dodatky.\n\nKrutá a chladná princezna Turandot klade svým nápadníkům hádanky, za jejichž nerozluštění je čeká smrt. Uhodne je až princ Kalaf, jehož láska nakonec přemůže princeznin chlad.\n\n\nPřed branami Pekingu se ozve hlasatelův hlas: Kdo se chce stát mužem princezny Turandot, musí rozluštit její tři hádanky! - To slyší i neznámý princ, uprchlík ze své země, obsazené nepřáteli. Setkává se tu v Pekingu náhle se svým otcem. Je to Timur, kdysi král tatarský, nyní žebrák. Je odkázán jen na pomoc otrokyně Liu, jež ho provází z lásky k princi, Timurovu synu. Princ se raduje ze setkání s otcem a Liu, ale rozhodne se, že se přihlásí k luštění hádanek. Neodrazuje ho ani to, že právě téže noci bude popraven nápadník princeznin, perský princ, jenž hádanky neuhádl. Ani třem ministrům královským se nepodaří prince odradit. Udeří na gong a přihlásí se tak jako princeznin nápadník.\n\nI ministři Ping, Pang a Pong jsou už unaveni věčnými popravami princezniných nápadníků. Za první rok její vlády padlo šest hlav, ve druhém roce osm, letos už třináct a zas už se hlásí další pošetilec! Čína zahyne, bude-li takto bezbožně hynout láska! - Proměna: Na náměstí před císařským palácem přihlíží lid, jak se nový nápadník hlásí ke zkoušce. Sám císař mu také rozmlouvá jeho úmysl. Ale princ vytrvá, zvláště když mu Turandot vysvětluje, proč je tak krutá: Kdysi vládla v Číně princezna Lou-Ling, pramáti Turandot. Tu unesl chán Tatarů, kteří přepadli a zničili celou zemi, princeznu potupili a zneuctili a umučili až k smrti. Za ni se mstí Turandot všem, kdo se jí chtějí zmocnit. Nechce nikdy poznat lásku! - Princ odvážně rozluští hádanky: První značí naději, druhá krev, třetí Turandot. Uhodl, ale princezna se zoufale vzpírá přijmout jej za muže. I císař ji napomíná, že musí splnit přísahu. Když princ vidí její odpor, nechce využít svého vítězství. Vzdává se ho a slibuje podstoupit smrt, ale pod podmínkou, že Turandot do rána uhodne jeho jméno.\n\nV královských zahradách lká lid nad novou krutostí Turandot. Vypátrá-li Turandot jméno neznámého prince, nebude vraždění konce! Ministři lákají prince bohatstvím, aby prozradil, kdo je, sluhové přivlekou Timura a Liu, s nimiž byl princ předešlého dne viděn a nutí je, aby prozradili princovo jméno. Sama Turandot je chce přinutit k odpovědi, a tu Liu, aby zachránila Timura od mučení, prohlásí, že jen ona sama zná prince, ale aby nemusela odpovědět, probodne se dýkou a s vyznáním lásky k princi umírá. Ze žalu nad její smrtí obžalovává princ Turandot z krutosti, strhne její závoj, a aby ji veřejně pohanil, políbí ji. Polibek však vzbudí v obou náhlou lásku. Princ sám zašeptá Turandot své jméno: je Kalaf, princ tatarský; princezna jej zve na veřejný soud lidu - Proměna: Před císařem, svým otcem, pronáší Turandot své rozřešení princovy hádanky: Jeho jméno je Láska. V tom jménu končí krutá vláda Turandot a začíná vláda lásky v Číně.\n\nZ opery Turandot pochází jedna z nejslavnějších operních árií, \"Nessun dorma\".\n\nŘadu let bylo uvádění opery \"Turandot\" na jevištích Čínské lidové republiky zakázáno, protože podle názoru oficiálních míst prezentovalo Číňany jako méněcenné. Teprve koncem 90. let 20. století se situace změnila a v září roku 1998 byla opera poprvé uvedena během osmi nocí v Zakázaném městě v Pekingu, s velkolepou výpravou a s vojáky armády jako komparsem. Bylo to mezinárodní představení, které dirigoval Zubin Mehta a hlavní role ztvárnili Giovanna Casolla (Turandot), Sergej Larin (Kalaf), Barbara Hendricks a Barbara Frittoli (alternující v roli Liù).\n\n\n"}
{"id": "453258", "url": "https://cs.wikipedia.org/wiki?curid=453258", "title": "Velká cena Indianapolis silničních motocyklů 2008", "text": "Velká cena Indianapolis silničních motocyklů 2008\n\nVelká cena Indianapolis silničních motocyklů 2008 se uskutečnila od 12.-14. září, 2008 na okruhu Indianapolis Motor Speedway. Třída 250cc se pro nepřízeň počasí nejela.\n\nPoprvé v historii Mistrovství světa silničních motocyklů zavítali jezdci a týmy na okruh Indianapolis. Valentino Rossi si před začátkem závodu stěžoval na špatné odvodnění v případě deštivých podmínek. Sedminásobný mistr světa se ocitl velmi blízko zisku osmého titulu. Jeho náskok na druhého Caseyho Stonera činil 75 bodů.\n\nDen po Velké ceně San Marina zůstal na testování Španěl Dani Pedrosa. Trojnásobný mistr světa z nižších kubatur se zaměřil na nové pneumatiky a motor Honda RC212V s pneumatickými ventily. Absolvoval 81 kol s nejrychlejším časem 1:34.652.\n\nSete Gibernau již údajně podepsal smlouvu s Ducati na rok 2009. Měl by startovat v týmu,který povede Angel Nieto. Sponzorem nového satelitního týmu by měla být stavební firma Onde 2000.\n\nRizla Suzuki postaví pro Bena Spiese třetí motocykl na závod v Indianapolis. Bude to tak už jeho třetí letošní start a druhý na divokou kartu. Pro příští rok je Spies spojován s týmy Gresini, Suzuki a Scot.\n\nMokrý závod\nLorenzo předjíždí Rossiho a Stonera a jde na 3.místo.\nSpies předjíždí Pedrosu a jde na 6.místo.\n\nJezdec na divokou kartu Ben Spies byl nejlepším z trojice Suzuki.\n\nNicky Hayden si na domácí půdě vybojoval své nejlepší letošní umístění a první letošní stupně vítězů.\n\nPro velmi nepříznivé podmínky byl závod zrušen.\n\nIannone předjíždí Di Meglia a Marqueze a jde na 4.místo.\nRabat a Olive kolidují a oba padají a Rabat končí.\nCorsi předjíždí Di Meglia a Marqueze a jde na 4.místo.\nMarquez předjíždí Di Meglia a jde na 6.místo.\nMarquez předjíždí Corsiho a jde na 6.místo.\nCorsi předjíždí Marqueze a Bradla a jde na 5.místo.\nMarquez předjíždí Corsiho a jde na 6.místo.\n"}
{"id": "453259", "url": "https://cs.wikipedia.org/wiki?curid=453259", "title": "Tyršův most (Litoměřice)", "text": "Tyršův most (Litoměřice)\n\nTyršův most v Litoměřicích přes řeku Labe je ocelový silniční most spojující město Litoměřice na pravém břehu s bývalou obcí Želetice na levém břehu. Most se nachází bezprostředně za soutokem řek Ohře a Labe a spojuje místní města Lovosice, Terezín a Bohušovice nad Ohří na levém břehu s městem Litoměřice na pravém břehu. Po obou jeho stranách vede chodník pro pěší. Most na pravém břehu Labe překonává také jeden ze dvou litoměřických říčních ostrovů zvaný Střelecký ostrov a dále také dvoukolejnou hlavní železniční trať Nymburk-Lysá nad Labem-Všetaty-Mělník-Štětí-Litoměřice-Ústí nad Labem, Střekov.\n\nNynější most navazuje na dva předchozí labské mosty, které v jeho těsném okolí kdysi stály před ním. Je pojmenován po profesoru Miroslavu Tyršovi.\n\nNejstarší byl patrně středověký dřevěný most, který je zde doložen již od poloviny 15. století, pravděpodobně od roku 1452. První zmínka o zdejším mostě pochází z privilegia krále Ladislava Pohrobka vydaného v roce 1454, které povolovalo na mostě vybírat clo. V průběhu doby byl tento most několikrát opravován a upravován, dokládá to rytina od Jana Willenberga pocházející z roku 1602. Most byl dlouhý 575 metrů a široký 4 metry, později byl rozšířen až na 8 metrů. Byl ale mnohokrát poškozen povodněmi a také několikrát poničen požárem v důsledku válečných událostí (např. za třicetileté války).\n\nV roce 1686 Giulio Broggio započal stavět nový kamenný most. Jeho výstavba byla definitivně dokončena až v roce 1711 jeho synem Octaviem Broggiem. Nový kamenný most byl bohatě vyzdoben celkem 9 sochami a křížem. Stejně tak jako jeho předchůdce i tento most v průběhu dějin velmi zasáhly různé válečné události a povodně. V letech 1853-1859 most prošel první velkou přestavbou, jeho původní dřevěná mostovka byla nahrazena mostovkou kamennou. Do dnešních dob se z tohoto mostu dochovala pouze menší část jeho původní sochařské výzdoby: socha sv. Jana Nepomuckého z roku 1712 a dále také podstavec s plastickými doplňky, který stával po sochou sv. Xaveria z roku 1744.\n\nDnešní silniční most byl vystavěn v letech 1906-1910 a má velký dopravní a komunikační význam jakožto propojení mezi Středními Čechami a Lounskem se severovýchodními Čechami. Tyršův most v Litoměřicích je dlouhý 400 metrů s osmi mostními poli, každé mostní pole má světlost 51,3 metru. Je tvořen klasickou příhradovou ocelovou konstrukci spojenou nýty a původně byl konstruován na zatížení 24 tun s mostovkou širokou 7,5 metru. V letech 1975-1985 prošel velkou rekonstrukcí a úpravou, kdy jeho mostovka byla rozšířena až na 10,5 metru. Během této rekonstrukce muselo být vyměněno původní ozdobné umělecké zábradlí za nové neozdobné. Během této rekonstrukce byly vyměněny všechny nýty a most prošel novou povrchovou úpravou - zinkovou metalízou. Byly také opraveny jeho dilatační spáry i odvodnění mostu. Další průběžné opravy probíhaly v 90. letech 20. století a na počátku 21. století. Během velké povodně v roce 2002 došlo k zatopení celého jižního předmostí na levém břehu a most byl tudíž po několik dnů zcela neprůjezdný. Proto bylo rozhodnuto o výstavbě nového vysokého betonového mostu níže po proudu řeky v prostoru nedaleko Žalhostic mezi Litoměřicemi a Lovosicemi, jeho výstavba byla zahájena 23. listopadu 2005 . Nový most Most generála Chábery na západním přivaděči II/247 do Litoměřic byl zprovozněn v prosinci 2009, most byl vyprojektován tak, aby umožnil bezpečný průjezd všech vozidel přes řeku i v době zvýšené hladiny v řece resp. v době povodní. Tato neblahá situace se znovu opakovala v roce 2013, kdy v červnu došlo na Labi i na Ohři k další velké povodni. V roce 2015 a 2016 prošel Tyršův most rozsáhlou rekonstrukcí, kdy bylo kompletně přestavěno celé jižní předmostí na levém břehu, které bylo značně poškozeno předešlými povodněmi. Nyní je Tyršův most opět provozuschopný.\n\n"}
{"id": "453262", "url": "https://cs.wikipedia.org/wiki?curid=453262", "title": "Třída Connecticut", "text": "Třída Connecticut\n\nTřída Connecticut byla předposlední postavená třída predreadnoughtů US Navy. Skládala se z šesti jednotek – USS \"Connecticut\", USS \"Louisiana\", USS \"Vermont\", USS \"Kansas\", USS \"Minnesota\" a USS \"New Hampshire\", postavených v letech 1903–1908. Přestože to byly nejlepší postavené americké predreadnoughty, byly stavěny souběžně s britskou bitevní lodí HMS \"Dreadnought\" a byly tedy už v době stavby zastaralé. Tvořily ale jádro americké bitevní flotily až do doby, kdy byly nové americké dreadnoughty k dispozici v dostatečném počtu.\n\nVýzbroj tvořily čtyři 305 mm kanóny ve dvoudělových věžích, umístěných v ose lodi po jedné na přídi a na zádi. Doplňovalo je osm 203 mm děl ve čtyřech dvoudělových věžích po stranách nástavby a dalších dvanáct 178 mm kanónů v kasematech. Lehkou výzbroj tvořilo dvacet 76 mm kanónů a několik dalších hlavní menších ráží. Lodě nesly také čtyři torpédomety. V letech 1909–1910 byly modernizovány. Dodatečně byly instalovány čtyři torpédomety a dva vysoké mřížové stožáry.\n\nPřed první světovou válkou provedly lodě této třídy několik zahraničních plaveb, účastnily se manévrů a amerických intervencí. Za první světové války sloužily zejména k výcviku a doprovodu konvojů. Část jejich výzbroje byla za války demontována a použita pro vyzbrojení jiných lodí. Po skončení války sloužily k transportu vojáků zpět do USA a dalších rolích. v letech 1921–1923 byly vyřazeny ze služby a sešrotovány v souladu s podmínkami Washingtonské smlouvy.\n\n\n"}
{"id": "453266", "url": "https://cs.wikipedia.org/wiki?curid=453266", "title": "Kotlin", "text": "Kotlin\n\nKotlin ( , ) je ruský ostrov ve Finském zálivu, 30 km západně od Sankt-Petěrburgu (jehož je součástí) v Baltském moři.\n\nNa ostrově leží opevněné město Kronštadt, které je spojené hrází s petrohradskými předměstími Lomonosov a Sestrorezk. Na hrázi vede silnice a má protipovodňovou funkci.\n\nU pevnosti ve městě Kronštadt se nachází referenční bod nivelačního systému používaného od roku 1957 v Československu.\n\n"}
{"id": "453268", "url": "https://cs.wikipedia.org/wiki?curid=453268", "title": "André Maurois", "text": "André Maurois\n\nAndré Maurois, [ɑ̃ˈdreɪ mɔˈrwa] (IPA), vlastním jménem Émile Salomon Wilhelm Herzog (26. července 1885 Elbeuf – 9. října 1967 Neuilly-sur-Seine), byl francouzský spisovatel, esejista, historik, kritik a publicista. Původní pseudonym André Maurois přijal za vlastní jméno v roce 1947.\n\nNarodil se v průmyslnické rodině z Alsaska, která po obsazení Alsaska Německem po Prusko-francouzské válce v letech 1870–1871 přesídlila do Normandie. Vystudoval Lycée Corneille v Rouenu. Zde ho mimo jiné učil Émile Chartier, známý pod pseudonymem Alain. Pak pracoval deset let v otcově továrně. Byl velkým obdivovatelem anglické kultury a anglického stylu života. Díky svým znalostem působil během první světové války v armádě jako vojenský tlumočník a styčný důstojník u britského expedičního sboru. Z této zkušenosti čerpal ve svých prvních satirických knihách. Po jejich úspěchu se věnoval literatuře. V roce 1938 byl zvolen do Francouzské akademie.\n\nV roce 1939 opět nastoupil do armády. Po porážce Francie odešel přes Anglii a Kanadu do USA.\n\nZe svého působení v armádě v době první světové války napsal satiry \"Mlčení plukovníka Bambla\" (1918) a \"Řeči doktora O’Grady\" (1922), které mu získaly ihned velkou popularitu a byly přeloženy do řady jazyků.\n\nJe autorem románů z prostředí normandského zámožného měšťanstva: \"Bernard Quesnay\" (1926), \"Dvě lásky Filipa Marcenata\" (1928) nebo \"Rodinný kruh\" (1932). Další jeho romány jsou \"Pud štěstí\" (1934), \"Zaslíbená země\" (1946) a \"Zářijové růže\" (1957).\n\nVelmi populární jsou jeho románové životopisy řady slavných osobností: Honoré de Balzac, Robert Browning a Elizabeth Barrettová-Browningová, George Gordon Byron, François René de Chateaubriand, Frédéric Chopin, Benjamin Disraeli, Alexander Fleming, Victor Hugo, Cecil Rhodes, George Sandová, Percy Bysshe Shelley, Ivan Sergejevič Turgeněv, Voltaire a dalších.\n\nNapsal rovněž Dějiny Anglie, Francie, Německa a Spojených států amerických.\n\n\n\n\n"}
{"id": "453270", "url": "https://cs.wikipedia.org/wiki?curid=453270", "title": "Michael Londesborough", "text": "Michael Londesborough\n\nMichael Londesborough (* 1978 Londýn) je vědec britského původu, který se přistěhoval do Česka v roce 2002.\n\nUvádí rubriku Michaelův experiment v televizním magazínu ČT \"PORT\". Od roku 2002 provádí výzkum v Ústavu anorganické chemie AV ČR v Řeži. Spolupracuje na projektech s British Council v Praze, na popularizačních projektech Akademie věd České republiky, České televize a Národního technického muzea.\n\nMichael Londesborough je autorem nebo spoluautorem 47 publikací v mezinárodních vědeckých časopisech, které jsou celkem 500× citovány (s vyloučením autocitací). Jeho H-index je 13.\n\nV současné době je předsedou Rady Ústavu anorganické chemie AV ČR, v.v.i.\n\n"}
{"id": "453271", "url": "https://cs.wikipedia.org/wiki?curid=453271", "title": "Šilutė", "text": "Šilutė\n\nŠilutė (německy: Heydekrug, podle prvního litevského názvu Šilokarčema, což znamená \"krčma v boru\") je město v západní části Litvy, nedaleko Kurského zálivu a 8 km od ostrova Rusnė, 50 km na jih od Klaipėdy. Šilutė je okresní město, zároveň také hlavní město kraje, který se litevsky nazývá Pamarys (Pomoří) a také střediskem územní jednotky, nižší než okres, která se nazývá Seniūnija (starostenství/vojvodství) - Šilutského starostenství. V něm je ředitelství Regionálního parku Němenské delty. Město je Městskou památkou. Městem protéká řeka Šyša.\n\nVýchodní část města protíná železniční trať Klaipėda-Tilžė, která spojuje Klaipėdu přes pohraniční stanici Pagėgiai s Kaliningradskou oblastí Ruska. Osobní doprava je v současnosti (2010) zavedena pouze v úseku Klaipėda-Šilutė. Od 29. května 2011 byla osobní železniční doprava zrušena i v tomto úseku.\n\nHlavní silniční směry:\nNěkteré vedlejší silnice:\nV centru města je evangelický luteránský kostel. Výška jeho věže je 50 m. U nádraží je katolický kostel Svatého kříže (neogotický, zděný, z roku 1854). Dále pravoslavná kaple Archanděla Mikoláše (lit. Arkangelo Mykolo koplyčia). Ve městě je nemocnice pro nemocné tuberkulózou, v západní části města je Šilutské muzeum, kulturní dům, na břehu Šyši se dochovala rezidence dvora Hugo Scheue, Okresní nemocnice s poliklinikou, starobinec, pošta (PSČ: LT-99001), 5 základních škol a 2 gymnázia, 2 hotely, městský park. \nVětšina průmyslových objektů je soustředěna v severní části města.\nV Šilutė je převažující mírné přímořské podnebí, je hodně srážek. V Šilutė je zaznamenáno několik klimatických rekordů:\nObce, ze kterých se roku 1910 zformovalo nynější město (tehdy pod jménem nejvýznamnější části: Šilokarčema/Heydekrug) byly:\nZájezdní hostinec Šilokarčema stál v polovině tehdy velmi důležité cesty Klaipėda - Tylže. V něm poutníci nechávali odpočinout koně, případně přepřahali nebo přespávali. Brzy se v okolí objevily i další hostince, kolem kterých se začali soustřeďovat rybáři, kupci a řemeslníci (jeden z nich pracoval i tamějšímu rodákovi Richardoi Kantovi, který byl pradědečkem slavného filosofa Immanuela Kanta).\nNynější název Šilutė dostala až roku 1923 s ohledem na původní smysl názvu.\n\nNejstarší závod je „Šilutės Rambynas“ (vyrábí od roku 1842), vyrábí sýry a máslo.\nPodnik „Šilutės baldai“ (Šilutský nábytek) (založen roku 1890) vyváží 90 % své produkce do zahraničí.\nPodnik „Šilutės durpės“ (Šilutská rašelina) (založen roku 1882) každoročně exportuje 50 000 m³ rašeliny.\n"}
{"id": "453275", "url": "https://cs.wikipedia.org/wiki?curid=453275", "title": "Třída Virginia", "text": "Třída Virginia\n\nTřída Virginia byla třída predreadnoughtů amerického námořnictva. Skládala se z pěti jednotek – USS \"Virginia\", USS \"Nebraska\", USS \"Georgia\", USS \"New Jersey\" a USS \"Rhode Island\", postavených v letech 1901–1907. Jednalo se o zvětšenou a vylepšenou verzi předcházející třídy \"Maine\", lodě však byly dokončovány na prahu éry dreadnoughtů a byly tedy okamžitě po dokončení zastaralé. Byly to poslední americké bitevní lodi, využívající nepraktických dvoupatrových dělových věží.\n\nHlavní výzbroj lodí tvořily čtyři 305mm kanóny ve čtyřech dělových věžích, doplněné osmy 203mm kanóny ve čtyřech dvoudělových věžích. Dvě z těchto věží nesly hlavní věže na svých střechách a druhý pár věží byl po stranách předního komínu. Střední ráži představovalo dvanáct 152mm kanónů v kasematech a dvacet čtyři lehkých děl ráží 76 mm a 47 mm určených pro obranu proti torpédovým člunům. V letech 1909-1910 byly lodě této třídy modernizovány, například dostaly typické mřížové stěžně.\n\nPřed vstupem USA do první světové války byly lodě nasazeny při okupaci mexického přístavu Veracruz. Lodě této byly do roku 1916 převedeny do rezervy či k výcviku. Jejich operační nasazení bylo během války jen malé. Na počátku 20. let byly zcela vyřazeny.\n\n\n"}
{"id": "453277", "url": "https://cs.wikipedia.org/wiki?curid=453277", "title": "Kaple svatých Andělů Strážných (Sušice)", "text": "Kaple svatých Andělů Strážných (Sušice)\n\nŘímskokatolická kaple svatých Andělů Strážných (někdy též svatého Anděla Strážce) v Sušici, lidově zvaná Andělíček, je dominantou města Sušice. Nalézá se 85 metrů nad městem na vrchu Stráž (551 m n. m.).\n\nNechal ji postavit Ladislav z Bíliny, kvardián sušického kapucínského kláštera, v roce 1682 (podle některých zdrojů už v roce 1681) za přispění Alžběty Meřkové a Polyxeny Weissenregnerové. K jeho založení se váže pověst, podle níž se na tomto místě obtočil malému dítěti okolo nohy had, poté se však k němu naklonil anděl a had zmizel. Po dokončení stavby byla dne 3. srpna 1683 kaple vysvěcena pražským pomocným biskupem Janem Ignácem Dlouhoveským.\n\nV roce 1735 byla okolo kaple vystavěna křížová chodba s vnitřními arkádami téměř čtvercového půdorysu (s délkou vnější strany cca 25 metrů), která kapli zcela obklopuje, se čtyřmi menšími kapličkami v rozích a třemi branami (jednou velkou a dvěma menšími) vždy ve středu příslušné strany:\n\nRohové kapličky jsou zasvěceny Panně Marii Staroboleslavské, sv. Janu Nepomuckému, sv. Floriánu a sv. Marii Magdaleně.\n\nV rámci josefínských reforem byla kaple v roce 1791 uzavřena a obrazy přeneseny do kostela sv. Václava v Sušici. Na naléhání města Sušice a sušického děkana však došlo 1. května 1799 k jejímu znovuotevření, při němž byl obraz Anděla strážce v průvodu přenesen zpět.\n\nDrobnější opravy a úpravy stavby proběhly v letech 1848, 1873, 1882, a 1994 (podle některých zdrojů až v letech 1995 až 1996). Velká oprava se uskutečnila v letech 1935 až 1936, kdy byla původní středová kaple zcela zbořena a na jejím místě postavena nová, větší. Stavební práce byly dokončeny 23. srpna 1936 a slavnostní vysvěcení a znovuotevření se konalo 6. září 1936 za účasti pražského arcibiskupa Kašpara.\n\nKaple je otevřena pouze při bohoslužbách, které se zde konají jednou týdně od začátku června do konce srpna (ve čtvrtek od 18.30 hod.), a pak při Sušické pouti začátkem září.\n\nNa vrch Stráž ke kapli vede od roku 2010 Křížová cesta.\n\n"}
{"id": "453282", "url": "https://cs.wikipedia.org/wiki?curid=453282", "title": "Sport 5", "text": "Sport 5\n\nSport 5 je český sportovní kanál provozovaný společností \"SPORT 5 a. s.\" Stanice se zaměřovala do 1. 9. 2013 na automobilový sport a automobilismus. Nově se Sport 5 transformovala do podoby sportovní televize, kde bude i nadále špičkový motorismus hrát velmi významnou roli, ale nově ho doplní další sporty a volnočasové aktivity, vysílá přímé přenosy, sestřihy a záznamy aktuálních i historických akcí. Vysílací schéma doplňují tematické magazíny. Samozřejmostí je každý všední den aktuální zpravodajství.\n\nTelevizi byla udělena licence 11. března 2008 a začala vysílat 2. května stejného roku.\n\nV listopadu 2011 se stal jediným vlastníkem akciové společnosti SPORT 5 dvacetiletý automobilový závodník Petr Charouz. K 31. prosinci měla společnost SPORT 5 závazky vyšší než účetní hodnotu\naktiv a 91 % krátkodobých závazků z obchodního styku bylo po splatnosti.\n\nV pozemním vysílání je stanice Sport 5 dostupná přes Regionální síť 8. Na satelitu a v kabelovkách vysílá i nadále placeně.\n\nCílem je dostat českým a slovenským fanouškům blíže sporty, které jinde nenajdou.\n\n"}
{"id": "453283", "url": "https://cs.wikipedia.org/wiki?curid=453283", "title": "Allianz Suisse Open Gstaad 2009", "text": "Allianz Suisse Open Gstaad 2009\n\nTenisový turnaj ATP Allianz Suisse Open Gstaad 2009 se konal ve dnech 26. července - 2. srpna ve švýcarském Gstaadu venku na antukových dvorcích. Odměny činily 450,000 EUR.\n\n\n"}
{"id": "453292", "url": "https://cs.wikipedia.org/wiki?curid=453292", "title": "Třída Maine", "text": "Třída Maine\n\nTřída Maine byla třída predreadnoughtů amerického námořnictva, skládající se z jednotek – USS \"Maine\", USS \"Missouri\" a USS \"Ohio\", postavených v letech 1899–1904. Jednalo se o vylepšenou verzi předcházející třídy \"Illinois\", po nástupu éry dreadnoughtů však tyto lodě rychle zastaraly.\n\nHlavní výzbroj tvořily čtyři 305mm kanóny umístěné v dvoudělových věžích. Sekundární výzbroj šestnácti 152mm kanónů byla umístěna v kasematech. Loď nesla dalších osmnáct kanónů menších ráží a dva torpédomety. Dodatečně byly vybaveny mřížovými stožáry.\n\n\"Ohio\" se podílela na americké okupaci mexického přístavu Veracruz. Za první světové války všechny lodě sloužily ve výcviku. Po válce byly vyřazeny a v letech 1922–1923 prodány k sešrotování v souladu s výsledky Washingtonské konference.\n\n\n"}
{"id": "453294", "url": "https://cs.wikipedia.org/wiki?curid=453294", "title": "LA Tennis Open 2009", "text": "LA Tennis Open 2009\n\nTenisový turnaj ATP LA Tennis Open 2009 se konal ve dnech 27. července – 2. srpna v americkém Los Angeles venku na kurtech s tvrdým povrchem. Odměny činily 700,000 USD.\n\n\n"}
{"id": "453296", "url": "https://cs.wikipedia.org/wiki?curid=453296", "title": "Třída Illinois", "text": "Třída Illinois\n\nTřída Illinois byla třída predreadnoughtů amerického námořnictva, skládající se z jednotek – USS \"Illinois\", USS \"Alabama\" a USS \"Wisconsin\", postavených v letech 1896–1901.\n\nKonstrukce třídy \"Illinois\" byla zcela nová. Hlavní výzbroj tvořily čtyři 330mm kanóny umístěné v dvoudělových věžích nového typu. Sekundární výzbroj čtrnácti 152mm kanónů byla umístěna v kasematách a na nástavbě. Loď nesla dalších dvacet kanónů menších ráží a čtyři torpédomety. Složení výzbroje se během služby měnilo. Dodatečně byly vybaveny mřížovými stožáry.\n\nUž před první světovou válkou sloužily k výcviku v roce 1919 pak byly zcela vyřazeny. \"Wisconsin\" byl prodán k sešrotování v roce 1922, \"Alabama\" byla použita jako cvičný cíl pro letadla a v roce 1924 sešrotována. \"Illinois\" byla sešrotována až v roce 1956.\n\n\n"}
{"id": "453304", "url": "https://cs.wikipedia.org/wiki?curid=453304", "title": "František Řivnáč", "text": "František Řivnáč\n\nFrantišek Řivnáč (1. září 1807 Praha – 25. června 1888 Praha) byl český knihkupec a nakladatel.\n\nSyn pražského císařského kožešníka a bratr kněze Hynka Ignáce Řivnáče. Po absolvování akademického gymnázia staroměstského nastoupil roku 1825 jako praktikant do knihkupectví Kronberger & Weber. Po čase se v něm stal společníkem (firma se přejmenovala na Kronberger & Řivnáč). V roce 1848 ze společnosti vystoupil a založil si vlastní knihkupectví v provizorním sídle Českého muzea, které tehdy bylo střediskem národního života. V té době byl jedním z pouhých dvou českých knihkupců v Praze. Převzal také expedici Matice české a v komisi prodával muzejní publikace. Jeho nakladatelství vydalo například \"Děje království českého\" (V. V. Tomka) a \"Průvodce po Čechách\". Kromě uspokojování domácího publika také úspěšně prodával do zahraničí, čímž uváděl českou literaturu na německý a dále na světový trh. Podnik vedl do roku 1884, kdy jej převedl na syna Antonína (který se stal společníkem už roku 1872).\n\nŘivnáč byl také veřejně činný – působil jako obecní starší, druhý přednosta grémia pražských knihkupců a pokladník výboru pro vystavění Národního divadla.\n\nV 50. letech 19. století byl jednou z nejpopulárnějších osobností a požíval úcty až do konce života. Zasloužil se o rozvoj české literatury, zejména vědecké a vzdělávací, a byl uznávaný doma i v zahraničí pro solidní vedení svého podniku.\n\nJe pohřben na Olšanských hřbitovech v Praze, ve stejném hrobě se svým bratrem Ignácem a ostatními členy rodiny. Plastika anděla byla z náhrobku ukradena. Jeho syn Antonín v rodinné hrobce pohřben není, má totiž svůj vlastní hrob, ale ten se nachází ve stejném oddělení a je vzdálený jen pár desítek metrů.\n\n\n"}
{"id": "453305", "url": "https://cs.wikipedia.org/wiki?curid=453305", "title": "Labyrintuly", "text": "Labyrintuly\n\nLabyrintuly (Labyrinthulomycetes) čili „vodní hlenky“ je malá skupina poměrně málo známých mořských organizmů, které jsou v současnosti řazeny do říše Chromalveolata a kmene Stramenopila. Dlouho však nebylo jasné, kam patří – byly řazeny mezi houby, prvoky, protisty, hlenky, oomycety, rostliny i řasy. Dnes je známo osm rodů ve dvou řádech nebo čeledích.\n\nBěžné vegetativní buňky labyrintul jsou buď pohyblivé (u řádu Labyrinthulales), nebo nepohyblivé či po povrchu klouzající (u řádu Thraustochytriales). Buněčná stěna neobsahuje zřejmě chitin ani celulózu. Jsou schopné díky tzv. botrozomu vytvářet složité sítě („labyrinty“) cytoplazmatických výběžků. Nepohlavní rozmnožování probíhá pomocí pohyblivých nebo nepohyblivých spor, které vznikají ve sporangiích. Bylo pozorováno i pohlavní rozmnožování.\n"}
{"id": "453330", "url": "https://cs.wikipedia.org/wiki?curid=453330", "title": "Huspeník", "text": "Huspeník\n\nHuspeník (\"Collema\") je rod lišejníků z čeledi huspeníkovité (Collemataceae). Má rosolovitou až kožovitou stélku – velmi neobvyklou ve srovnání s většinou běžných lišejníků – která se označuje termínem „homeomerická“ v protikladu k termínu „heteromerická“ (viz článek lišejník). Zabarven bvá hnědě až černě. Houbové hyfy huspeníku jsou protkány sinicovými fotobionty z rodu \"Nostoc\".\n\nCollema roste hlavně na vápencových skalách, příkladem je vápencový druh huspeník mnohoplodý (\"C. macrocarpum\"), výjimkou z tohoto pravidla je například huspeník chabý (\"C. flaccidum\") obrůstající i borku stromů.\n"}
{"id": "453333", "url": "https://cs.wikipedia.org/wiki?curid=453333", "title": "Jekatěrina Jevsejevová", "text": "Jekatěrina Jevsejevová\n\nJekatěrina Jevsejevová ( ; * 22. června 1988, Almaty) je kazašská atletka, reprezentantka ve skoku do výšky.\n\nV roce 2005 získala bronz na MS do 17 let v Marrákeši a o rok později bronz také na juniorském mistrovství světa v Pekingu. V roce 2009 vybojovala na světové letní univerziádě v Bělehradu výkonem 191 cm stříbrnou medaili. Výše skočila jen Němka Ariane Friedrichová, která skočila rovné dva metry.\n\nJejím halovým osobním rekordem je 195 cm, pod otevřeným nebem pak 198 cm, tuto výšku zdolala 22. května 2008 v Taškentu.\n"}
{"id": "453342", "url": "https://cs.wikipedia.org/wiki?curid=453342", "title": "Gotická subkultura", "text": "Gotická subkultura\n\nGotická subkultura (též gotická scéna či gotické hnutí, anglicky \"/\") je hudební subkultura, která vzešla na začátku 80. let z punkové a postpunkové scény. Alfou a omegou této subkultury je životní filozofie a láska k temnému umění, která se reflektuje do hudby, charakterizuje ji však mimo jiné i specifická image, oblékání, výrazné líčení a podobně.\n\nKoncem 70. let 20. století procházela punková scéna v Británii krizí kvůli šířící se vlně komercionalizace punku, která stála v přímé opozici s původními punkovými ideály. Na tomto hudebním a kulturním základu se začal formovat introvertnější a znepokojivější směr postpunk. Jeho stoupenci, znechuceni vývojem punku a jeho spojováním s konzumní mainstreamovou kulturou, začali svou pozornost obracet do vlastních niter. Uchylovali se k literatuře a umění, analyzovali a vyjadřovali své osobní strachy, problémy i pocity odcizení v apatické spotřební společnosti. Objevily se tak nové skupiny jako Joy Division, Killing Joke, UK Decay, The Cure, Siouxsie and the Banshees a řada dalších. Přišly s novým zvukem a přístupem, který vytvořil čerstvou, temnější platformu pro podobně zaměřené umělce.\n\nNa přelomu 70. a 80. let začali postpunkoví umělci hltat plnými doušky i nové inspirační vlivy: gotické romány, dekadenci, romantismus, existencialismus, okultismus, horory i filosofické a intelektuální směry. Zvukové experimenty daly vzniknout stále temnější, chladnější a melancholičtější atmosféře hudby. A právě z tohoto kvasu se rodí nejpůvodnější, nejryzejší a nejtypičtější hudební manifest gotické scény – gothic rock. Skutečný průlom přišel roku 1979 spolu s „kmotry gothic rocku“ Bauhaus a jejich těkavou, zneklidňující skladbou „Bela Lugosi’s Dead“, která je dosud považována za jakousi hymnu gotického hnutí. Následuje scéna klubu Batcave a další vlny gotického rocku.\n\nV průběhu let se scéna vyvíjela a nasávala další a další vlivy, a proto aktuálně termín „gotika“ často slouží jako souhrnný termín pro soubor \"temných\" hudební subžánrů. Těmi základními a nejtypičtějšími hudební směry jsou post-punk, gothic rock, deathrock a dark wave. Kromě nich se na dnešní gotické scéně těší oblibě žánry jako industrial, EBM, dark ambient, coldwave, industrial rock, synthpop, horrorpunk, psychobilly, gothabilly, neo/apocalyptic/martial folk, steampunk a další, včetně současných stylů jako ghostwave nebo witch house.\n\nRozšířeným omylem je přiřazování tzv. gothic metalu ke gotické scéně (většinou se jedná o různé varianty black metalu, doom metalu a především symfonického metalu), neboť obě větve vyrůstají ze zcela jiných hudebních kořenů i subkultur a pouze do určité míry sdílí některé prvky vizuální.\n\nStejně jako hudební základ, zdědili raní gotici po punkerech i některé části vzhledu. Souběžně s hudbou se však na gotické scéně i móda vyvíjela dál a samostatně. Mezi hlavní inspirační zdroje image lze uvést punk, Viktoriánské období, 50. a 20. léta 20. století, pozdní gotiku, impresionismus, renesanci, androgynní módu (mísící prvky ženského i mužského oblečení), fetišistické prvky, BDSM tematiku, horrory, ale třeba cyberpunk či burlesku. Barevně převládají tmavé odstíny (nejčastěji černá), výjimku tvoří příznivci harsh elektroniky, kteří nezřídka nosí barvy výrazné.\n\nGotickou scénu lze vysledovat přibližně od začátku devadesátých let 20. století i v České republice. Současný počet aktivních přívrženců je odhadován na necelých pět stovek. Toto číslo však během posledních deseti let narůstá zejména díky činnosti pořadatelů žánrových akcí (Prague Gothic Treffen a dnes již nefungujících festivalů Night Side a Electro Prague Fest či Gothic Party Brno) a působení gothic webzinu CZ Sanctuary.\n\nOblíbenými gotickými obchody jsou RedRaven.cz (zrušen), Black Cat, Nosferatu a další. Ačkoliv může tento žánr navenek působit depresivně a morbidně, zástupci subkultury v drtivé většině takoví nebývají.\n\n\n\n"}
{"id": "453344", "url": "https://cs.wikipedia.org/wiki?curid=453344", "title": "Loucká", "text": "Loucká\n\nObec Loucká se nachází v okrese Kladno, kraj Středočeský. Rozkládá se asi dvacet pět kilometrů severovýchodně od Kladna a sedmnáct kilometrů severovýchodně od města Slaný. Žije zde obyvatel.\n\nNa západ od obce je železniční zastávka Loucká, na jihovýchodě letiště Sazená.\n\nPrvní písemná zmínka o obci pochází z roku 1720.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n"}
{"id": "453345", "url": "https://cs.wikipedia.org/wiki?curid=453345", "title": "Pavel Karoch", "text": "Pavel Karoch\n\nPavel Karoch (* 2. listopadu 1963) je bývalý československý fotbalista hrající obvykle na pozici záložníka, který v současné době působí jako podnikatel a fotbalový expert při České televizi.\n\nHrál za prvoligový klub Dukly Praha. V letech 1985–1987 působil na hostování v Českých Budějovicích. Profesionální kariéru ukončil v kostarickém klubu LD Alajuelense.\n\nDo A-mužstva nikdy nenahlédl, v mládežnických kategoriích však dosáhl několika úspěchů. V roce 1982 získal stříbro na ME hráčů do 18 let. Díky tomu se tehdejší výběr, ve kterém také působili Luboš Kubík nebo Pavel Vrba, kvalifikoval na MS hráčů do 20 let v roce 1983, které se konalo v Mexiku. Zde bylo české mužstvo vyřazeno ve čtvrtfinále reprezentací Brazílie.\n\n\nVystudoval Vysokou školu uměleckoprůmyslovou v Praze. Jeho manželkou je česká herečka a moderátorka Gabriela Filippi, s níž vychovává dvě děti, dceru Sofii a syna Gabriela.\n\nS manželkou založili společnost Země pohádek, která připravuje a organizuje pořady pro děti.Je autorem scénáře naučného filmu s fotbalovou tematikou \"Fotbalová škola-Jak se stát velkým hráčem\", který také sám režíroval.\n\n"}
{"id": "453347", "url": "https://cs.wikipedia.org/wiki?curid=453347", "title": "SS-Ehrenring", "text": "SS-Ehrenring\n\nSS-Ehrenring (SS prsten cti), známý také jako SS-Totenkopfring (SS prsten se smrtihlavem) byl z počátku osobní dar Heinricha Himmlera nejbližším příslušníkům SS. Později jím byli odměňováni ostatní důstojníci SS. Aby prsten cti obdrželi, bylo nutné splnit určité podmínky, které se během let měnily (např. počet odsloužených let v SS, dosažení určité hodnosti atd.) Nebylo však podmínkou, že přes splnění všech podmínek, důstojník SS tento SS-Totenkopfring skutečně obdržel. Vždy měl poslední slovo Himmler. Celkem bylo do roku 1944, kdy byla výroba zastavena, vyrobeno 20 000 prstenů. Prsteny se však udělovaly i v roce 1945, nesly však datum 21.12.1944. \n\nKaždý prsten měl vyryto datum propůjčení, jméno nositele a podpis H. Himmlera. \n\nPrsten nesměl být ke koupi, nebyla povolena výroba kopií a po smrti nebo odchodu nositele se stával opět vlastnictvím Heinricha Himmlera, což však bylo v praxi těžko vymahatelné. K 1. lednu 1945 jich tak bylo na hrad Wewelsburg navráceno pouze 1.650. Osud takto vrácených prstenů zůstává záhadou, po válce totiž nikdy nebyly nalezeny. \n\nZ celkového počtu cca. 20.000 kusů bylo do dnešního dne objeveno přibližně 1.000 kusů. Mnoho prstenů bylo nalezeno také na území České republiky, na místech původních zajateckých táborů a podél tzv. ústupových cest. Můžeme odhadovat cca. 100 nalezených prstenů v České republice. \n\nPrvní SS-Totenkopfringy věnoval Himmler svým nejbližším rytířům jako vánoční dárek, a to 24. prosince 1933. Neexistuje ovšem žádný oficiální seznam důstojníků SS, kteří prsten 24. 12. 1933 obdrželi, ale v současné době existují důkazy, že jej obdrželi tito Himmlerovi muži:\n\n\n"}
{"id": "453348", "url": "https://cs.wikipedia.org/wiki?curid=453348", "title": "Markéta Francouzská (1282–1318)", "text": "Markéta Francouzská (1282–1318)\n\nMarkéta Francouzská (asi 1282 - 14. února 1318, Marlborough, Wilsthire) byla anglická královna, druhá manželka Eduarda I. Anglického.\n\nMarkéta se narodila jako druhé dítě francouzského krále Filipa III. Smělého a jeho druhé ženy Marie Brabantské. V roce 1294 měl Eduard I. v úmyslu oženit se s Blankou Francouzskou. Chtěl uzavřít mír s Francií, aby tak měl volné ruce pro válku ve Skotsku. Blančin nevlastní bratr Filip IV. souhlasil, pokud tak dojde k míru mezi oběma zeměmi a Eduard se vzdá Gaskoňska. Blanku nakonec provdal za Rudolfa Habsburského a Eduardovi nabídl svou mladší sestru, tehdy asi dvanáctiletou Markétu. Eduard odmítl a dál vedl s Francií válku. Míru bylo dosaženo až o pět let později.\n\n8. září 1299 se Markéta provdala za šedesátiletého krále Eduarda I. Brzy po svatbě se Eduard odebral ke skotským hranicím a tehdy už těhotnou Markétu nechal v Londýně. Mladá královna se brzy začala nudit a po několika měsících odjela za manželem. Údajně měla dobré vztahy s Eduardovými dětmi z prvního manželství. I přes obrovský věkový rozdíl bylo manželství šťastné, Markéta manžela často doprovázela na cestách do zahraničí. Když roku 1305 zemřela Markétina sestra, rakouská vévodkyně Blanka, nařídil Eduard na dvoře držet státní smutek. Eduard I. zemřel roku 1307, v tažení proti skotským vzbouřencům, v Burgh-by-Sands na hranicích se Skotskem.\n\nPo manželově smrti se Markéta i přes svůj mladý věk znovu neprovdala. Žila až do smrti na hradě Marlborough a byla pohřbena v kostele Greyfriars v Greenwichi v dnešním Londýně. Z manželství se narodili tři potomci, synové Tomáš, 1. hrabě z Norfolku, Edmund, 1. hrabě z Kentu a dcera Eleonora.\n\n"}
{"id": "453349", "url": "https://cs.wikipedia.org/wiki?curid=453349", "title": "Štěpán Kodeda", "text": "Štěpán Kodeda\n\nIng. Štěpán Kodeda (5. února 1988 Plzeň – 30. března 2015 Praha) byl český reprezentant v orientačním běhu. Na vrcholu kariéry závodil za švédský klub \"IFK Mora\" a český klub \"SC Jičín\". Na mezinárodní scéně dokázal vybojovat dvě zlaté medaile na juniorských mistrovstvích světa. V roce 2007 získal v australském Dubbo zlato ve štafetách, o rok později ve švédském Göteborgu zlato ve sprintu.\n\nŠtěpán měl vážnou dopravní nehodu na motorce o Vánocích roku 2014. Téměř čtyři měsíce ležel v umělém spánku v pražské nemocnici na Vinohradech. Těmto zraněním podlehl dne 30. března 2015.\n\n"}
{"id": "453351", "url": "https://cs.wikipedia.org/wiki?curid=453351", "title": "Croatia Open Umag", "text": "Croatia Open Umag\n\nCroatia Open Umag, od sezóny 2015 s názvem sponzora Konzum Croatia Open Umag, je mužský profesionální tenisový turnaj okruhu ATP World Tour, v jejímž rámci se řadí do kategorie ATP World Tour 250.\n\nHraje se každoročně v červenci nebo srpnu v chorvatském Umagu na otevřených antukových dvorcích. Turnaj byl založen v roce 1990. Nejvíce titulů ve dvouhře získal španělský tenista Carlos Moyà, který zvítězil pětkrát.\n\nV letech 2012–2014 turnaj nesl oficiální pojmenování podle generálního sponzora ATP Vegeta Croatia Open Umag.\n\n"}
{"id": "453352", "url": "https://cs.wikipedia.org/wiki?curid=453352", "title": "Alberto Crespo", "text": "Alberto Crespo\n\nAlberto Crespo (16. ledna 1920 Buenos Aires – 14. srpna 1991 Buenos Aires), byl argentinský automobilový závodník, účastník mistrovství světa Formule 1.\n\nJediný podnik Mistrovství světa, který Alberto absolvoval, byla Grand Prix Itálie 1952.\nV týmu Enrico Plate na voze Maserati 4CLT/48 se však nedokázal kvalifikovat. Jeho Maserati na pneumatikách Pirelli mělo startovní číslo 58. Jeho stájovým kolegou byl Toulo de Graffenried.\n\n\n"}
{"id": "453355", "url": "https://cs.wikipedia.org/wiki?curid=453355", "title": "Třída Kearsarge", "text": "Třída Kearsarge\n\nTřída Kearsarge byla třída predreadnoughtů amerického námořnictva, skládající se z jednotek – USS \"Kearsarge\" a USS \"Kentucky\", postavených v letech 1896–1900. Zajímavostí je, že \"Kearsarge\" je jedinou postavenou americkou bitevní lodí, která nebyla pojmenována po některém ze států Unie, nýbrž na počest šalupy USS \"Kearsarge\" z doby americké občanské války.\n\nTyto lodě byly novátorské umístěným výzbroje, protože jejich dvě hlavní dělové věže nesly na svých stropech další dvojici věží s děly sekundární ráže. Toto řešení se ale zcela neosvědčilo a znovu bylo použito pouze u bitevních lodí třídy třídy Virginia. Třída \"Kearsarge\" také byla poslední třídou, která používala staré konstrukční řešení dělových věží, vycházející ještě z lodi USS \"Monitor\".\n\nHlavní výzbroj tvořily čtyři 330mm kanóny umístěné v dvoudělových věžích, na jejichž stropech byly další dvoudělové věže s 203mm kanóny, přičemž obě věže se otáčely společně.\n\nObě lodi byly nasazeny při okupaci mexického přístavu Veracruz. V době první světové války dále sloužily v pomocných úlohách až byly v roce 1920 vyřazeny z aktivní služby. Jejich konec přinesla Washingtonská konference, na které se námořní mocnosti dohodly na omezení tonáže bitevních lodí. \"Kearsarge\" byla poté kompletně přestavěna na plovoucí jeřáb, přičemž v této nové roli loď fungovala až do 50. let. V roce 1955 byla sešrotována. \"Kentucky\" byla sešrotována v roce 1923.\n\n\n"}
{"id": "453357", "url": "https://cs.wikipedia.org/wiki?curid=453357", "title": "Vjačeslav Voronin", "text": "Vjačeslav Voronin\n\nVjačeslav Nikolajevič Voronin ( ; * 5. dubna 1974, Vladikavkaz) je bývalý ruský sportovec, atlet, jehož specializací byl skok do výšky.\n\nJe mistrem světa a halovým mistrem Evropy. Reprezentoval na letních olympijských hrách v Sydney 2000, kde obsadil desáté místo, na letních hrách 2004 v Athénách skončil devátý a na olympiádě v Pekingu neprošel sítem kvalifikace.\n\n\n"}
{"id": "453358", "url": "https://cs.wikipedia.org/wiki?curid=453358", "title": "Samuel Mikovíny", "text": "Samuel Mikovíny\n\nSamuel Mikovíny (nebo Mikovíni, 1686, Cinobaňa-Turíčky nebo 1700, Ábelová – 23. března 1750, nedaleko Trenčína) byl slovenský inženýr-zeměměřič, kartograf a polyhistor.\n\nNarodil se v roce 1686 v Cinobani-Turíčkach (okres Lučenec). V roce 1719 se vyučil v Norimberku mědirytectví a později studoval na německých univerzitách v Altdorfu a Jeně (1721–1723), a nakonec kartografii na vojenské akademii ve Vídni. Krátce působil jako dvorní matematik saského knížete, v letech 1725 až 1735 byl stoličným matematikem-inženýrem Bratislavské stolice, věnoval se zejména melioračním pracím. V roce 1735 ho jmenovali profesorem báňské školy v Banské Štiavnici a inženýrem středoslovenských báňských měst.\n\nMěl mimořádně rozmanitou a rozsáhlou činnost, jejíž těžiště bylo v kartografických a různých stavitelských pracích v oblasti vodních, báňských a z části i fortifikačních a jiných staveb. Byl jedním z hlavních spolupracovníků Mateja Bela při zpracování jeho rozsáhlých vlastivědných projektů, v rámci kterých vyhotovil mapy všech slovenských, a velkou část uherských, stolic. Jeho rozsáhlá kartografická tvorba znamenala kvalitativní skok v dějinách kartografie na Slovensku i v Uhersku, zejména exaktností měřících metod, ale i způsobem zpracování. Ve své kartografické činnosti kromě triangulace využíval i astronomického pozorování, v Bratislavě zřídil observatoř (1733), pravděpodobně první na Slovensku.\n\nVýukou báňských odborníků v Banské Štiavnici položil též na exaktně matematické základy; sám přitom přednášel kromě technických předmětů i matematiku, zejména geometrii. V souvislosti s vědeckým sporem svého bývalého učitele, dvorního matematika J. J. Marinoniho, se věnoval i problému kvadratury kruhu a pomocí Lagnyho řádu vypočítal hodnotu π (pí) na 25 desetinných míst.\n\nV čele této báňské školy v Banské Štiavnici, předchůdkyně štiavnické akademie, stál do roku 1748, poté se věnoval už jen inženýrské činnosti. Během terénních prací na výstavbě protipovodňové hráze v Trenčíně onemocněl a krátce na to při návratu domů do Štiavnice zemřel 23. března 1750 na neznámém místě.\n\nPři příležitosti 250. výročí jeho úmrtí vydala Národní banka Slovenska pamětní minci v nominální hodnotě 500 Sk.\n\n"}
{"id": "453359", "url": "https://cs.wikipedia.org/wiki?curid=453359", "title": "Mikroregion Buchlov", "text": "Mikroregion Buchlov\n\nMikroregion Buchlov je koncipován jako sdružení obcí, jejíž podstatné části katastrálních území leží v oblasti Chřibů. Ve 14 obcích mikroregionu, které jsou účastny na projektu, žije více než 12 500 lidí, území zahrnuje cca 15 500 ha.\n\nVytvořením mikroregionu chtějí sdružené obce společně vytvořit podmínky pro zvýšení atraktivnosti historicky velmi bohatého území pro širokou oblast turistickou, především pak pro prodloužení \"zdržné doby\" turistů v tomto prostoru. Mapa této oblasti zaujme souvislou zelení lesů (převážně bukoviny). Je to členitá pahorkatina s osamělými skálami z paleogenních pískovců, v lesích přírodního parku Chřiby je řada chráněných rostlin a živočichů. V tomto území se nacházejí i přírodní rezervace Holý kopec, řada přírodních památek (v okolí Barborky) a přírodní zajímavosti (Břestecká skála, Buchlov - kámen, Ctiborův dub, Sekvojovec v Chabaních, Králův stůl) a velké množství historických objektů a památek (Brdo, hrad Buchlov, zámek Buchlovice, Holý kopec, Hradisko svatého Klimenta – základy velkomoravského hradiště z 9. století, Smraďavka – lázně apod.).\n\n"}
{"id": "453360", "url": "https://cs.wikipedia.org/wiki?curid=453360", "title": "Ledkové doly Humberstone a Santa Laura", "text": "Ledkové doly Humberstone a Santa Laura\n\nLedkové doly Humberstone and Santa Laura se nacházejí u Pozo Almonte v regionu Tarapacá na severu Chile. V této oblasti je až 200 drobných ledkových dolů, které byly v provozu od konce 19. století. Ledek zde těžilo množství dělníků z Chile, Peru a Bolívie. Areál je ve správě soukromého subjektu, \"Corporación Museo del Salitre\" (anglicky \"Salpeter Museum Corporation\"), pod dohledem chilské Národní rady památek (\"Consejo de Monumentos Nacionales\"). \n\nOd roku 2005 do roku 2019 byly doly součástí světového dědictví UNESCO i seznamu světového dědictví v ohrožení.\n"}
{"id": "453361", "url": "https://cs.wikipedia.org/wiki?curid=453361", "title": "II. třída okresu Frýdek-Místek", "text": "II. třída okresu Frýdek-Místek\n\nII. třída okresu Frýdek-Místek (okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Frýdek-Místek. Hraje se každý rok od léta do jara se zimní přestávkou. Účastní se ji 14 týmů z okresu Frýdek-Místek, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje - skupiny D. Poslední tým sestupuje do III. třídy okresu Frýdek-Místek. Do II. třídy vždy postupuje vítěz III. třídy.\n\n\n"}
{"id": "453362", "url": "https://cs.wikipedia.org/wiki?curid=453362", "title": "USS Iowa (BB-4)", "text": "USS Iowa (BB-4)\n\nUSS Iowa (BB-4) byl predreadnought amerického námořnictva. Ve službě byl v letech 1897–1919. \"Iowa\" byla určena zejména pro účely pobřežní obrany, zároveň však schopna operací na otevřeném moři.\n\nBitevní loď \"Iowa\" postavila v letech 1893–1897 americká loděnice William Cramp & Sons ve Filadelfii. Kýl byl založen 5. srpna 1893, spuštěn na vodu 28. března 1896 a 16. června 1897 byla loď přijata do služby.\n\nHlavní výzbroj tvořily čtyři 305mm kanóny ve dvoudělových věžích na přídi a na zádi, doplněná o osm 203mm kanónů ve čtyřech dvoudělových věžích po stranách nástavby. Dále bylo neseno šest 102mm kanónů, dvacet 57mm kanónů, čtyři 37mm kanóny a čtyři 356mm torpédomety. Pohonný systém tvořilo pět kotlů a dva parní trojčinné stroje o výkonu 11 000 ihp, pohánějící dva lodní šrouby. Nejvyšší rychlost dosahovala 16 uzlů.\n\nLoď se zapojila do Španělsko-americké války v roce 1898. Podílela se na blokádě španělských válečných lodí v přístavu Santiago de Cuba a jejich zničení v bitvě u Santiaga de Cuba dne 3. července 1898. V roce 1903 byla poprvé převedena do rezervy, několikrát ale byla reaktivována. Poslední vyřazení lodi proběhlo v roce 1919, kdy byla přestavěna na rádiem řízenou cílovou loď. V roce 1923 byla potopena střelbou bitevní lodi USS \"Mississippi\".\n\n\n"}
{"id": "453367", "url": "https://cs.wikipedia.org/wiki?curid=453367", "title": "Jochovcovité", "text": "Jochovcovité\n\nJochovcovité (\"Clethraceae\") je malá čeleď vyšších dvouděložných rostlin z řádu vřesovcotvaré (\"Ericales\").\n\nJochovcovité jsou opadavé nebo stálezelené keře a stromy s jednoduchými střídavými listy bez palistů. Větévky, listy i květenství jsou často řídce až hustě chlupaté hvězdovitými chlupy, někdy promísenými i chlupy jednoduchými. Listy jsou často nahloučené na koncích větví. Čepel listů je na okraji zubatá nebo méně běžně celokrajná. Charakteristickým květenstvím je mnohokvětý úzký hrozen, někdy u báze větvený a získávající tak latovitý vzhled. Květy jsou pravidelné, oboupohlavné, pětičetné. Kališní lístky jsou vytrvalé, korunní lístky jsou volné nebo srostlé na bázi. Tyčinek je 10, ve dvou kruzích, a jsou přirostlé k bázi korunních lístků. Semeník je svrchní s jedinou čnělkou, srostlý ze 3 nebo 5 plodolistů a se stejným počtem komůrek. V každé komůrce je 1 (\"Purdiaea\") nebo 20 až 40 (\"Clethra\") vajíček. Plodem je mnohasemenná tobolka nebo nepukavý plod s několika semeny.\n\nČeleď má těžiště rozšíření v tropech, několik druhů se však vyskytuje v mírném pásu. Zahrnuje jen dva rody a celkem asi 84 druhů. Těžiště výskytu rodu jochovec (\"Clethra\") je v horách tropické Ameriky (asi 45 druhů) a ve východní a jihovýchodní Asii (23 druhů), 3 druhy rostou v jv. USA a jeden na Madeiře. Rod \"Purdiaea\" roste v tropické Americe, přičemž většina druhů pochází z Kuby.\n\nPodle molekulárních výzkumů tvoří \"Clethraceae\" monofyletickou větev s čeleděmi \"Cyrillaceae\" a vřesovcovité (\"Ericaceae\").\n\nRod \"Purdiaea\" byl původně řazen do blízce příbuzné čeledi \"Cyrillaceae\", na základě celkem nedávných výzkumů byl přeřazen sem.\n\nNěkolik druhů jochovce ze Severní Ameriky, Číny i Japonska je pěstováno jako okrasné dřeviny ceněné pozdně letním kvetením.\n\n"}
{"id": "453372", "url": "https://cs.wikipedia.org/wiki?curid=453372", "title": "Wolfgang Kusý", "text": "Wolfgang Kusý\n\nWolfgang Kusý (31. října 1842 Ruda nad Moravou – 31. ledna 1886 Brno) byl moravský právník a politik Moravské národní strany (staročeské), propagátor českojazyčného školství v Brně.\n\nAbsolvoval gymnázium v Olomouci, právnickou fakultu Vídeňské univerzity a Karlo-Ferdinandovy univerzity v Praze. V roce 1866 získal titul doktora práv. Působil jako soudní úředník v Brně a Olomouci. Po několika letech advokátní praxe ve Vídni, Kroměříži a Brně si roku 1872 otevřel v Brně vlastní právní kancelář. Působil jako obhájce v trestních věcech, včetně několika politických procesů s česky píšícími novináři.\n\nBrzy se zapojil do politické činnosti. První zkušenosti s parlamentní činností získával jako stenografista. V 70. letech se sám zapojil do vysoké politiky. V doplňovacích zemských volbách v listopadu 1873 byl zvolen na Moravský zemský sněm, za kurii venkovských obcí, obvod Vyškov, Bučovice, Slavkov. Uváděl se tehdy jako mladočech. V zemských volbách roku 1878 uspěl za kurii venkovských obcí, obvod Přerov, Kojetín. Zde mandát obhájil i v zemských volbách roku 1884. Poslancem byl až do své smrti roku 1886.\n\nPo prvních přímých volbách do Říšské rady roku 1873 se stal poslancem Říšské rady (celostátní zákonodárný sbor), kde reprezentoval kurii venkovských obcí, obvod Brno, Vyškov atd. Slib složil 20. října 1874. Zvolen byl v doplňovací volbě poté, co původně zvolený oblíbený poslanec Egbert Belcredi odmítl v souladu s tehdejší českou opoziční politikou pasivní rezistence převzít mandát. Moravští staročeši, které vedl Alois Pražák, ovšem tuto politiku pasivní rezistence opustili, s čímž Belcredi nesouhlasil. Ve Vídni byl Wolfgang Kusý nejprve spolu s dalšími moravskými Čechy členem Hohenwartova klubu (Strana práva).\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Kusý opětovně zvolen za kurii venkovských obcí, obvod Brno, Vyškov atd. Mandát v Říšské radě obhájil i ve volbách roku 1885 a setrval zde až do své smrti následujícího roku.\n\nVzhledem k tomu, že čeští poslanci jako celek ukončili pasívní resistenci, se po volbách v roce 1879 na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nOd roku 1876 vedl Kusý v Brně společně s Bedřichem Hoppem a Kunešem Kunzem úsilí za zakládání českých škol. Po Hoppeho smrti převzal vedení brněnské matice školské a v této funkci zajistil otevření obecné školy na Starém Brně. Vedle toho se podílel na vzniku a provozu dalších českojazyčných institucí, jako např. Besední dům a Národní divadlo v Brně. Zemřel na onemocnění ucha.\n"}
{"id": "453376", "url": "https://cs.wikipedia.org/wiki?curid=453376", "title": "Abstraktní umění", "text": "Abstraktní umění\n\nAbstraktní umění (z lat. \"abstractus\" – odtažitý) je nekonkrétní, neobjektové, nefigurativní, někdy označované i jako čisté umění.\n\nVe výtvarném umění se jedná o značně různorodý proud, ať už svými východisky, nebo cíli, představami o společenské funkci umění, vztahem k zobrazování, anebo způsobem tvorby. Těmito aspekty lze abstraktní umění rozdělit do dvou proudů.\nJeden vychází ze základních prvků výtvarného umění (tvar, obrys, barva, světlo, linka, křivka), které nejsou vázány na reálné objekty. Přes rezignaci na jejich zobrazení není upuštěno od obsahu, sdělení a smyslu výtvarného díla.\nDruhý proud naopak ze skutečnosti vychází, nezobrazuje ji konkrétně, nýbrž ji tvarově a barevně zjednodušuje.\n\nAbstraktní umění vzniká ve 20. století, jeho přímým předchůdcem a inspirací byl kubismus. Během 20. století se s abstraktním uměním setkáme v řadě dílčích výtvarných stylů: konstruktivismus, neoplasticismus, Bauhaus, de Stijl, rayonismus, suprematismus, kinetismus, op-art, nonobjektivismus, abstraktní expresionismus, minimalismus. Kořeny modifikací abstraktního umění jsou těsně spjaty nejen s obrazovou sférou a experimentováním ve výtvarném umění, nýbrž také s vědními objevy na poli optiky, fyziky, ale i jiných oborů např. psychologie. Při aplikaci poznatků vědních oborů sehrála velkou roli i literatura a hudba.\n\n\n"}
{"id": "453377", "url": "https://cs.wikipedia.org/wiki?curid=453377", "title": "Bank of the West Classic 2009", "text": "Bank of the West Classic 2009\n\nTenisový turnaj WTA Bank of the West Classic 2009 se konal ve dnech 27. července až 2. srpna v americkém Stanfordu na otevřených dvorcích s tvrdým povrchem. Odměny činily 700 000 dolarů.\n\n\n"}
{"id": "453378", "url": "https://cs.wikipedia.org/wiki?curid=453378", "title": "Etničtí Němci", "text": "Etničtí Němci\n\nZa etnické Němce (německy ) jsou v tradičním označení považovány osoby, jejichž předkové jsou nebo byli Němci, a kteří nemají německé občanství, respektive kteří se ho vzdali, či je ztratili. Užití přídomku \"deutschstämmig\" na německé občany je v běžné řeči relativně nové a je spíše zřídka k slyšení.\n\nMnoho etnických Němců je ve Spojených státech, Rusku, Kanadě, Austrálie a Jižní Americe. Mnoho z nich již nehovoří německy (coby svým mateřským jazykem). Často jsou \"Deutschstämmige\" lidé, kteří sami, či jejich předkové emigrovali (vycestovali) z Německa nebo některého jiného německojazyčného území v Evropě.\n\nZměna ve vnímání vlastního obrazu lidí, kteří se stali „německými“ oběťmi deportací za stalinské éry v SSSR, exemplárně popisuje Goethe-Institut v Tbilisi (Gruzie): \"„Elsa Gilbertová se cítí být Němkou, ačkoli ví, že nikdy se do Německa již nikdy nepodívá. […] Diana Kessnersová svůj pocit sounáležitosti k němectví znovu objevila teprve poté, co se stala členkou ‚Einung‘ [organizace založené roku 1991]. […] Pro Mageritu Henningovou pocit německé identity neexistuje, neboť se za Němku nepovažuje.“\"\n\nV některých zemích jako například v Polsku jsou Němci pod ochranou státu jako „národnostní menšina“ ve smyslu „základního usnesení pro ochranu národnostních menšin“ Evropské rady z 1. února 1995. O „německé výuce německojazyčných školáků“ píše Hornoslezské zemské muzeum v Ratingenu, „že 35 456 školáků německé menšiny je vyučováno ve 350 vzdělávacích zařízeních německy“.\n\nPodle publikací Spolkového střediska pro politické vzdělávání je změna jazyka v Německu exemplárně rozpoznatelná: ještě v roce 2000 se hovořilo o „osudu \"Němců\" v Polsku, Rumunsku, ale především v Sovětském svazu“. Nicméně již v roce 2005 Spolkové středisko vyjádřilo pochybnost, zda v nástupnických státech SSSR ještě existuje významnější počet \"Němců\". Správně jsou jako \"Deutschstämmige\" označováni dosud tam žijící potomci příslušníků německé národnosti.\n\nPřed druhou světovou válkou asi 30% osídlení českých zemí bylo tvořeno etnickými Němci. V České republice je asi 40 000 Němců (počet Čechů, kteří mají alespoň částečně německý původ se odhaduje na stovky tisíc). Jejich počet soustavně od konce války klesá. Podle sčítání lidu z roku 2001 zbylo v Česku 13 měst a obcí s více než 10% podílem Němců.\n\nSituace na Slovensku se od té české liší v tom, že původní počet německých občanů byl významně nižší a že Němci ze Slovenska byli téměř úplně evakuováni na německá území, jak Rudá armáda postupovala od východu přes Slovensko na západ, a pouze zlomek z nich se po skončení války vrátil zpět na Slovensko poté, co byli deportováni společně s Němci z Čech, Moravy a Slezska.\n\nMnoho představitelů různých spolků vyhnaných podporuje vztyčení dvojjazyčných návěstí na původně německojazyčných územích jako viditelný znak společného kulturní dědictví regionu. Vztyčení dvojjazyčných návěstí se připouští, pokud menšina tvoří alespoň 10% osídlení.\n\n\n\nProjev předsedy vlády dr. Jürgena Rüttgersa u příležitosti uspořádání „325 let prvního německého přistěhovalce do USA“ v německém historickém institutu ve Washingtonu a German Society in Philadelphia 30. ledna 2008 v Union League of Philadelphia. http://www.nrw.de/Presseservice/redenDokumente/01_2008/080130USA-MP.php\n"}
{"id": "453380", "url": "https://cs.wikipedia.org/wiki?curid=453380", "title": "Redakce sportu České televize", "text": "Redakce sportu České televize\n\nRedakce sportu České televize byla založena na přelomu února a března roku 1956. Jejím úkolem je připravovat sportovní přenosy a reportáže pro vysílání České televize.\n\nPo vzniku ředitelství zpravodajství byla redakce sportu podřízena tomuto oddělení.\n\nPo roce 2010, kdy byl ustanoven post výkonného ředitele programu ČT sport, je redakce sportu od zpravodajství opět formálně oddělená a program ČT sport je přímo jedním z tzv. úseků generálního ředitele.\n\nSvé specializované sportovní redakce mají též televizní studia v Brně a v Ostravě.\n\nPersonální obsazení představuje Česká televize na své webové stránce v sekci Lidé ČT.\n\nSportovní redakce České televize spolupracuje při televizních přenosech s experty. Ti obvykle vystupují jako spolukomentátoři těchto přenosů či v televizním studiu jako odborníci na dané sportovní odvětví.\n\nKromě dalších mezi ně patří:\n\nJednorázově si Redakce sportu zve experty pro spolupráci pro velké sportovní akce. Například na Letní olympijské hry 2016 v Riu působili jako experti ČT sport přímo na místě Kristýna Kolocová, Jana Komrsková, Vavřinec Hradilek, Lubor Tesař a Zdeněk Pecka.\n\n\n"}
{"id": "453381", "url": "https://cs.wikipedia.org/wiki?curid=453381", "title": "Prvosenkovité", "text": "Prvosenkovité\n\nPrvosenkovité (\"Primulaceae\") je čeleď vyšších dvouděložných rostlin z řádu vřesovcotvaré. Jsou to byliny i dřeviny s jednoduchými listy a zpravidla čtyř nebo pětičetnými pravidelnými květy. Čeleď zahrnuje v současném pojetí asi 2500 druhů v téměř 60 rodech. Je rozšířena po celém světě. V české květeně je zastoupena 10 bylinnými rody, z nichž nejběžnější je prvosenka (petrklíč), drchnička a vrbina. Četné druhy patří mezi oblíbené skalničky či zahradní trvalky. Mají význam také v lékařství.\n\nV současné taxonomii je čeleď pojata široce a je v ní zahrnuto i mnoho dřevnatých vesměs tropických druhů v minulosti řazených do bývalých čeledí \"Myrsinaceae\" a \"Theophrastaceae\". Rovněž došlo k převratu pojetí některých rodů.\n\nPrvosenkovité jsou jednoleté i vytrvalé byliny, keře i menší stromy. Listy jsou jednoduché, celistvé nebo laločnaté, vstřícné, střídavé nebo přeslenité, bez palistů. U dřevitých rodů mohou být listy tuhé a kožovité. Květy jsou nejčastěji čtyř nebo pětičetné, jedno nebo oboupohlavné, jednotlivé nebo v květenstvích různých typů. Kalich je vytrvalý. Korunní lístky jsou srostlé. Koruna výjimečně chybí (\"Glaux\"). Tyčinky jsou ve stejném počtu jako korunní lístky, volné nebo na bázi srostlé v trubičku. Semeník je svrchní nebo výjimečně (\"Samolus\") polospodní, srostlý pravděpodobně z 5 plodolistů avšak jednokomůrkový, s 1 čnělkou a nenápadnou hlavatou bliznou. Plodem je tobolka či bobule s několika až mnoha semeny nebo jednosemenná peckovice.\n\nČeleď zahrnuje asi 58 rodů a přes 2500 druhů. Je rozšířena celosvětově. Dřevnaté \"Theophrastoideae\" rostou nejčastěji jako podrostové dřeviny v nížinných deštných lesích tropické Ameriky, pouze rod \"Clavija\" převažuje v Andách v nadm. výšce 1000 až 2000 m. Rod \"Samolus\" má centrum diverzity na jižní polokouli.\n\nV původní české květeně jsou zastoupeny rody pochybek (\"Androsace\"), kruhatka (\"Cortusa\"), prvosenka (\"Primula\"), drchnička (\"Anagallis\"), žebratka (\"Hottonia\"), dřípatka (\"Soldanella\"), sedmikvítek (\"Trientalis\"), brambořík (\"Cyclamen\"), vrbina (\"Lysimachia\"), sivěnka (\"Glaux\"), v Evropě nadto ještě rody koridka (\"Coris\") a \"Vitaliana\".\n\nPrvosenkovité prošly v moderní době poměrně bouřlivým taxonomickým vývojem. Při molekulárních výzkumech bylo v roce 1998 zjištěno, že čeleď prvosenkovité, ač byla v klasickém pojetí oproti příbuzným čeledím \"Theophrastaceae\" a \"Myrsinaceae\" velmi dobře morfologicky definována, je parafyletická. Na základě těchto poznatků došlo k dosti velkým přesunům rodů: \"Samolus\" byl přesunut do čeledi \"Theophrastaceae\", rody \"Anagallis\", \"Cyclamen\", \"Glaux\", \"Lysimachia\" a \"Trientalis\" do čeledi \"Myrsinaceae\" a \"Maesa\" z \"Myrsinaceae\" do samostatné čeledi \"Maesaceae\". V systému APG III, publikovaném v říjnu 2009, jsou posléze tyto 3 čeledi sloučeny do čeledi \"Primulaceae\".\nNejblíže příbuznými čeleděmi prvosenkovitých v současném pojetí jsou čeledi zapotovité (\"Sapotaceae\") a ebenovité (\"Ebenaceae\").\n\nV současném systému je čeleď dělena na 4 podčeledi, víceméně zachovávající rodové rozdělení čeledí z předchozích molekulárních studií:\n\nK převratu došlo také v pojetí některých rodů. Z hlediska středoevropské flóry je podstatný zejména přesun rodů \"Dodecatheon\" (boží květ) a \"Cortusa\" (kruhatka) do rodu \"Primula\" (prvosenka), a rovněž přesun rodů \"Anagallis\" (drchnička), \"Trientalis\" (sedmikvítek) a \"Glaux\" (sivěnka) do široce pojatého rodu \"Lysimachia\" (vrbina).\nV rostlinné říši ojedinělou barvu mají květy keře \"Deherainia smaragdina\". Jak druhové jméno napovídá, jsou sytě zelené a mimo to i dosti velké. Některé druhy rodu \"Clavija\" rostou jako nevětvené stromky v podrostu pralesa a mají listy až 1 metr dlouhé, nahloučené na vrcholu kmínku.\n\nListy a kůra některých druhů \"Jacquinia\" mají velký obsah saponinů a jsou v tropické Americe využívány jednak jako náhrada mýdla, také však k přípravě jedu na lov ryb, zvaného barbasco. V Ekvádoru je takto využíván druh \"Jacquinia sprucei\". Plody \"Clavija\" jsou jedlé. Některé druhy \"Ardisia\" jsou pěstovány jako okrasné rostliny.\n\nMnohé bylinné druhy prvosenkovitých jsou pěstovány jako okrasné trvalky, případně skalničky, zvl. z rodů prvosenka (\"Primula\"), vrbina (\"Lysimachia\"), brambořík (\"Cyclamen\") a boží květ (\"Dodecatheon\").\n\n\n"}
{"id": "453384", "url": "https://cs.wikipedia.org/wiki?curid=453384", "title": "Postsovětské republiky", "text": "Postsovětské republiky\n\nPostsovětské republiky, známé pod souhrnným označením jako bývalý Sovětský svaz (: \"former Soviet Union, FSU\"), země bývalého Sovětského svazu či bývalé sovětské republiky, tvoří patnáct nezávislých států, které vznikly po rozpadu Sovětského svazu v prosinci 1991. S výjimkou pobaltských států, které byly nezávislé před druhou světovou válkou, a tak po získání nezávislosti obnovily své diplomatické předválečné styky, jsou rovněž označovány jako nově nezávislé státy (anglicky: \"Newly Independent States, NIS\").\n\nPatnáct postsovětských republik se klasicky dělí do následujících pěti skupin. Každá z těchto oblastí má své vlastní rysy, díky nejenom geografickým a kulturním faktorům, ale také díky místní historii a vztahy s Ruskem. Kromě toho v oblasti existuje množství \"de facto\" nezávislých států, které nebyly uznány mezinárodním společenstvím.\n\nZhroucení Sovětského svazu proběhlo v důsledku celkové ekonomické stagnace, dokonce recese. Když se zhroutil Gosplan, který záměrně provázal výrobu v jednotlivých sovětských republikách, došlo k narušení vnitrorepublikových vazeb, což vedlo k ještě vážnějšímu rozpadu postsovětských ekonomik.\n\nVětšina bývalých sovětských republik začala transformační přechod k tržnímu hospodářství v letech 1990–1991 a snažila se přebudovat a restrukturalizovat své ekonomické systémy, s různými výsledky. Proces spustil prudký ekonomický pokles, při kterém hrubý domácí produkt (HDP) poklesl v letech 1990 až 1995 o více než 40 %. Tento pokles v HDP byl ještě intenzivnější než 27% pokles, který zaznamenaly Spojené státy během velké hospodářské krize v letech 1930 až 1934. Restrukturalizace veřejných financí v souladu se zásadami tržní ekonomiky vedla k dramatickým snížením výdajů ve zdravotnictví, školství a dalších sociálních programech, což vedlo k výraznému nárůstu chudoby.\n\nPočáteční pokles byl nakonec zastaven kumulativním efektem tržních reforem a po roce 1995 se ekonomiky postsovětských států začaly uzdravovat a jejich HDP se dostal ze záporných do kladných čísel. K roku 2007 dosáhlo 10 z 15 postovětských republik lepší úrovně HDP, než jakou měly v roce 1991. Pouze Moldavsko, Ukrajina, Gruzie, Kyrgyzstán a Tádžikistán mají HDP výrazně pod úrovní z roku 1991.\n\nZměny v hrubém domácím produktu (HDP) v konstantních cenách, 1991–2007\n\n<nowiki>*</nowiki> Rok, kdy se zastavil pokles HDP a začal jeho růst.\n\nOd rozpadu Sovětského svazu vznikla řada regionálních organizací a kooperujících bloků. V této sekci jsou zahrnuty pouze organizace, které sestávají výhradně z postsovětských republik. Patnáct postsovětských republik je rozděleno podle spolupráce do regionálních bloků:\n\n\n\n\n\n\n\n\n\n\n"}
{"id": "453391", "url": "https://cs.wikipedia.org/wiki?curid=453391", "title": "Cyrilovité", "text": "Cyrilovité\n\nCyrilovité (\"Cyrillaceae\") je malá čeleď dvouděložných rostlin z řádu vřesovcotvaré (\"Ericales\"). Čeleď zahrnuje pouze 2 druhy ve 2 rodech. Jsou to dřeviny s jednoduchými listy a drobnými bělavými květy v hroznech. Jsou rozšířeny pouze v Americe od jihovýchodu USA po Brazílii.\n\nZástupci čeledi cyrilovité jsou keře a stromy, dosahující výjimečně výšky až 25 metrů. Listy jsou jednoduché, střídavé, celokrajné, kožovité, s nápadně krátkými řapíky. Žilnatina je zpeřená. Květy jsou drobné, pětičetné, uspořádané v hroznovitých květenstvích. Kalich i koruna jsou složeny z 5 na bázi srostlých lístků. Tyčinek je 5 (\"Cyrilla\") nebo 10 (\"Cliftonia\"). Semeník je srostlý ze 2 až 5 plodolistů a se stejným počtem komůrek. V každé komůrce jsou 1 až 3 vajíčka. Plod je nepukavá suchá bobule (\"Cyrilla\") nebo křídlatý plod typu samara (\"Cliftonia\").\n\nČeleď cyrilovité zahrnuje pouze 2 druhy ve 2 rodech: \"Cyrilla racemiflora\" a \"Cliftonia monophylla\". Areál rozšíření je ostrůvkovitý od jihovýchodních oblastí USA přes Karibik po Venezuelu a Brazílii.\n\"Cyrilla racemiflora\" roste na neobvyklém rozsahu biotopů. Vyskytuje se v lesích mírného pásu na jihovýchodě USA, v suchých lesích v Karibiku i v nížinných a horských tropických deštných lesích v Jižní Americe. Druh je velmi variabilní i vzhledově, může mít podobu poléhavého keře i stromu až 25 metrů vysokého. \"Cliftonia monophylla\" se vyskytuje na jihovýchodě USA.\n\nOba druhy této čeledi tvoří výhonky z podzemních kořenů a mnohdy vytvářejí rozsáhlé klonální porosty. Květy jsou opylovány zejména včelami a jiným hmyzem sbírajícím nektar.\nPodle staršího pojetí byl do čeledi \"Cyrillaceae\" řazen i rod \"Purdiaea\", na základě novějších studií byl přeřazen do čeledi jochovcovité (\"Clethraceae\").\n\n\nOba druhy jsou v klimaticky příhodných oblastech světa pěstovány jako okrasné rostliny. Květy jsou bohaté na nektar a poskytují hojnou pastvu včelám.\nZ českých botanických zahrad není žádný druh této čeledi uváděn.\n\n\n"}
{"id": "453393", "url": "https://cs.wikipedia.org/wiki?curid=453393", "title": "Diapensiovité", "text": "Diapensiovité\n\nDiapensiovité (\"Diapensiaceae\") je malá čeleď vyšších dvouděložných rostlin z řádu vřesovcotvaré (\"Ericales\"). Jsou to vesměs nevelké byliny a polokeře s jednoduchými listy a pravidelnými pětičetnými květy. Jsou rozšířeny v počtu asi 18 druhů v severním mírném a a arktickém pásu. V Evropě tuto čeleď zastupuje jediný druh, diapensie laponská. V České republice neroste.\n\nZástupci čeledi jsou vytrvalé byliny a polokeře se vzpřímenými, poléhavými nebo plazivými stonky. Rostliny jsou povětšině lysé, bez chlupů. Listy jsou střídavé nebo vstřícné, lodyžní nebo v přízemní růžici, bez palistů, řapíkaté nebo přisedlé. Čepel listů je celokrajná nebo pilovitá. Květy jsou oboupohlavné, pravidelné, pětičetné, jednotlivé nebo v koncových hroznech. Kališní a korunní lístky jsou volné nebo na bázi srostlé. Tyčinek je 5, často se zploštělými nitkami, u některých zástupců je v květech navíc ještě 5 šupinovitých či lžicovitých staminodií. Semeník je svrchní, srostlý ze 3 (5) plodolistů, se 3 komůrkami a jedinou čnělkou. Blizna je hlavatá nebo lehce trojlaločná. Plodem je tobolka s 10 až mnoha semeny. Semena jsou hnědá, s dužnatým endospermem.\n\nČeleď zahrnuje 18 druhů v 6 rodech. Je rozšířena v arktickém a mírném pásu severní polokoule. Vyskytuje se v Severní Americe, Evropě a Asii. V evropské květeně je zastoupena jediným druhem diapensie laponská (\"Diapensia lapponica\"), rozšířeným na severu Skandinávie, na Islandu a ve Skotsku.\n\nV minulosti byla čeleď \"Diapensiaceae\" řazena nejčastěji do samostatného řádu \"Diapensiales\" (Tachtadžjan, Cronquist), případně do řádu \"Cornales\" (Dahlgren).\n\n\"Diapensiaceae\" tvoří sesterskou větev s čeledí sturačovité (\"Styracaceae\"), přičemž obě tyto čeledi spolu s čeledí samoduťovité (\"Symplocaceae\") tvoří monofyletickou skupinu v rámci řádu \"Ericales\".\n\n\nNěkteré druhy jsou pěstovány jako skalničky.\n\n\"Berneuxia\", \"Diapensia\", \"Galax\", \"Pyxidanthera\", \"Schizocodon\", \"Shortia\"\n\n"}
{"id": "453396", "url": "https://cs.wikipedia.org/wiki?curid=453396", "title": "ATP Studena Croatia Open Umag 2009", "text": "ATP Studena Croatia Open Umag 2009\n\nTenisový turnaj ATP ATP Studena Croatia Open Umag 2009 se konal ve dnech 27. července - 2. srpna ve chorvatském Umagu venku na antukových dvorcích. Odměny činily 450,000 EUR.\n\n\n"}
{"id": "453405", "url": "https://cs.wikipedia.org/wiki?curid=453405", "title": "Julia Görgesová", "text": "Julia Görgesová\n\nJulia Görgesová, nepřechýleně \"Görges\", (* 2. listopadu 1988 Bad Oldesloe, Šlesvicko-Holštýnsko) je německá profesionální tenistka, která na okruh ITF vstoupila v roce 2005. Ve své dosavadní kariéře na okruhu WTA Tour vyhrála sedm singlových a pět deblových turnajů, včetně závěrečné události WTA Elite Trophy 2017. V rámci okruhu ITF získala šest titulů ve dvouhře a šest ve čtyřhře.\n\nNa žebříčku WTA byla nejvýše ve dvouhře klasifikována v srpnu 2018 na 9. místě a ve čtyřhře pak v srpnu 2016 na 12. místě. Trénuje ji Michael Geserer. Dříve tuto roli plnil Sascha Nensel.\n\nNa nejvyšší grandslamové úrovni se po boku srbského hráče Nenada Zimonjiće probojovala do finále smíšené čtyřhry French Open 2014, z níž odešli poraženi od německo-nizozemského páru Anna-Lena Grönefeldová a Jean-Julien Rojer. V ženské dvouhře se stalo jejím maximem semifinále Wimbledonu 2018, kde podlehla Sereně Williamsové.\n\nNarodila se ve šlesvicko-holštýnském Bad Oldesloe do rodiny Klause a Inge Görgesových, kteří jsou zaměstnáni v pojišťovnictví. Polosestra Maike pracuje v tomto odvětví také. V letech 1995–2005 navštěvovala v rodném městě školy Klaus-Groth Schule a poté Theodor-Mommsen Schule.\n\nS tenisem začínala v místním oddílu v pěti letech. Podle vlastních slov preferuje travnatý a tvrdý povrch a oblíbeným turnajem je Australian Open.\n\nV německém fedcupovém týmu debutovala v roce 2008 čtvrtfinálem Světové skupiny proti Spojeným státům, v němž hladce prohrála ve třetí dvouhře s Lindsay Davenportovou. Družstvo vypadlo poměrem 1:4. Ve Fed Cupu 2014 byla členkou týmu, který se po 22 letech probojoval do finále proti České republice. Za rozhodnutého nepříznivého stavu 0:3 na zápasy vyhrála s Lisickou čtyřhru a získala jediný bod Němek, které z Prahy odjely poraženy 1:3. Do roku 2018 v soutěži nastoupila k patnácti mezistátním utkáním s bilancí 6–7 ve dvouhře a 5–3 ve čtyřhře.\n\nNěmecko reprezentovala na londýnských Hrách XXX. olympiády, kde v soutěži dvouhry na úvod překvapivě vyřadila světovou dvojku Agnieszku Radwańskou. Skončila ve třetím kole na raketě ruské turnajové čtrnáctky Marii Kirilenkové. Společně s Annou-Lenou Grönefeldovou vypadly ve druhém kole ženské čtyřhry s šestým nasazeným párem Rusek Jekatěrina Makarovová a Jelena Vesninová.\n\nV roce 2005 vstoupila na ženský okruh ITF. Danou sezónu na něm odehrála sedm turnajů, z toho v pěti případech vypadla již v úvodním kole. V roce 2006 vyhrála první události ITF ve Wahlstedtu a Bielefeldu. V sezóně 2007 přidala tituly z Antalye a Bukurešti a také debutovala v hlavní soutěži nejvyšší etáže ženského profesionálního tenisu WTA Tour. Semifinálové účasti jako kvalifikantka dosáhla ve stockholmském Nordea Nordic Light Open 2007.\n\nPremiérovou účastí v hlavní soutěži Grand Slamu se stal US Open 2007, kde podlehla v prvním kole Justine Heninové. Do první světové stovky žebříčku se probojovala poprvé v klasifikaci po skončení French Open 2008.\n\nPrvní výhru na grandslamu zaznamenala poté na trávě ve Wimbledonu 2008, kde po třech hodinách a čtyřiceti jedna minutách porazila dvacátou třetí nasazenou Slovinku Katarinu Srebotnikovou až poměrem 16–14 na gamy v rozhodující sadě. Ve druhém kole však nestačila na Marinu Erakovicovou ve dvou sadách.\n\nDebutovým turnajovým titulem ve dvouhře se stal Gastein Ladies 2010, na kterém v boji o titul zdolala Timeu Bacsinszkou. Následně se poprvé posunula do první padesátky žebříčku WTA.\n\nNa japonském Rakuten Japan Open Tennis Championships 2010 zaznamenala první vítězství nad bývalou světovou jedničkou, když v úvodní fázi turnaje přešla přes Dinaru Safinovou. Ve druhém kole porazila turnajovou čtyřku Samanthu Stosurovou, což pro ni znamenalo první výhru nad aktuální hráčkou z první světové desítky. Ve čtvrtfinále však skončila na raketě Američanky Coco Vandewegheové.\n\nDruhý singlový titul přišel v dubnu 2011, současně se jednalo také o premiérový v kategorii WTA Premier Tournaments, když triumfovala na Porsche Tennis Grand Prix 2011, kde postupně přešla přes Stosurovou a také Azarenkovou, která utkání skrečovala. Ve finále pak dosáhla největší výhry dosavadní kariéry, když zdolala úřadující světovou jedničku Dánku Caroline Wozniackou ve dvou setech, aby se stala první Němkou, jež tento turnaj dokázala vyhrát od titulu Anke Huberové v roce 1994.\n\nZa méně než čtrnáct dnů porazila Wozniackou podruhé po třech setech na antukovém Mutua Madrileña Madrid Open 2011, kde došla až do semifinále a skončila v něm na raketě Viktorie Azarenkové.\n\nPo sérii šesti finálových proher vybojovala třetí kariérní trofej na moskevském Kremlin Cupu 2017, na němž postoupila po výhře nad Ruskou Nataljou Vichljancevovou do finále. V něm zdolala další ruskou hráčku Darju Kasatkinovou hladce po dvousetovém průběhu a po více než šesti letech si připsala singlový vavřín. Bodový zisk ji také poprvé v kariéře zajistil pozici německé jedničky, když o 18 bodů předstihla Angelique Kerberovou. Neporazitelnost pak prodloužila na devět utkání při startu na závěrečném turnaji sezóny WTA Tour, WTA Elite Trophy 2017 v Ču-chaji. V azalkové skupině přehrála Kristinu Mladenovicovou i Magdalénu Rybárikovou, což znamenalo postup do semifinále. Mezi poslední čtveřicí hráček vyřadila Lotyšku Anastasiji Sevastovovou, aby na závěr zdolala i druhou nasazenou Američanku a nastupující světovou desítku Coco Vandewegheovou. V celém průběhu neztratila žádný set. Ve světové klasifikaci se posunula na nové kariérní maximum, když jí patřila 14. příčka.\n\nNa lednovém ASB Classic 2018 v Aucklandu vyhrála třetí turnaj v řadě při navýšení neporazitelnosti na 14 zápasů. Z pozice turnajové dvojky prošla do finále přes Tchajwanku Sie Su-wej. V závěrečném klání zdolala dánskou turnajovou jedničku a světovou trojku Caroline Wozniackou po dvousetovém průběhu, čímž navázala na aucklandskou výhru proti stejné soupeřce z roku 2017. Aktivní poměr vzájemných utkání s Dánkou navýšila na 6–4. Pátý singlový titul na okruhu WTA Tour ji v následném vydání žebříčku WTA poprvé posunul na 12. místo.\n\nPostup do semifinále únorového St. Petersburg Ladies Trophy 2018, a nutná porážka Mladenovicové ve finále znamenaly, že se poprvé posunula do elitní světové desítky žebříčku WTA jako 125. hráčka od zavedení klasifikace v roce 1975. Na 10. místě vystřídala právě Mladenovicovou. Ve 29 letech a 95 dnech věku se stala čtvrtou nejstarší debutantkou za Vinciovou (33 let a 4 dny), Stöveovou (31 let a 100 dní) a Schiavoneovou (29 let a 349 dní). Do Top 10 pronikla jako osmá Němka po Hanikové, Bungeové, Kohdeové-Kilschové, Grafové, Huberové, Petkovicové a Kerberové. Německé reprezentantky tak měly v první desítce poprvé od září 1997, kdy v ní figurovaly Huberová s Grafovou, dvě zástupkyně. Kerberové patřila 9. příčka. Šestou singlovou trofej si odvezla z říjnového BGL Luxembourg Open 2018 po finálové výhře nad 21letou švýcarskou kvalifikantkou Belindou Bencicovou po dvousetovém průběhu. Přesto v žebříčku ztratila body, za neobhajobu moskevského titulu 2017, a opustila elitní desítku pádem na 11. místo.\n\nNa ASB Classic 2019 prošla opět do finále, v němž zdolala 18letou kanadskou kvalifikantku Biancu Andreescuovou po třísetovém průběhu. V utkání otočila nepříznivý vývoj her 2–6 a 4–5. Poprvé tak dokázala obhájit triumf, čímž zároveň poprvé získala dvě trofeje z jediného turnaje WTA. Již mezi poslední osmičkou hráček přitom zachránila mečbol od další Kanaďanky Eugenie Bouchardové. V osmifinále US Open 2019 podlehla Chorvatce Donně Vekićové, ačkoli měla mečbol. V utkání vytvořila 21 esy nový rekord ženské části US Open. Překonala tak obě sestry Williamsovy sdílející předchozí rekord 18 es na zápas. \n\n"}
{"id": "453408", "url": "https://cs.wikipedia.org/wiki?curid=453408", "title": "Baltský region", "text": "Baltský region\n\nBaltský region je nejednoznačný pojem označující různé kombinace zemí obklopující Baltské moře.\nNázev regionu je odvozen od Baltského moře (\"Mare Balticum\"), které v jedenáctém století pojmenoval německý kronikář\n\nV závislosti na kontextu může \"Baltský region\" znamenat:\n\n"}
{"id": "453425", "url": "https://cs.wikipedia.org/wiki?curid=453425", "title": "Mary Healyová", "text": "Mary Healyová\n\nProfesorka Mary Healyová (* 1964) S.T.D. je americká katolická teoložka a misionářka, profesorka biblistiky na \"Sacred Heart Major Seminary\" a autorka několika knih. Je častou návštěvnicí či pořadatelkou konferencí, jejichž tématy jsou biblické interpretace, katolická teologie těla a duchovní život.\n\nJejí nejznámějšími knihami jsou průvodce \"Teologií těla\" Jana Pavla II. \"Men and Women Are from Eden\" (\"Muži a ženy jsou z ráje\"), který se dočkal překladu do řady jazyků, včetně češtiny, a cyklus \"Catholic Commentary on Sacred Scripture\", u něhož je hlavní editorkou a autorkou prvního dílu (\"The Gospel of Mark\").\n\nBakalářský diplom získala na \"University of Notre Dame\" (1986), magisterské pak na \"Franciscan University\" (1988, teologie) a \"Catholic University of America\" (1991, filosofie). Licenciát teologie získala na rakouském \"International Theological Institute\", doktorát posvátné teologie pak na Gregorianě (2000).\n\nNěkolik let byla koordinátorkou laické \"Mother of God Community\" v marylandském Gaithersburgu, nějakou dobu pak sloužila jako misionářka v Rusku a dalších zemích. Přednášela teologii na \"Ave Maria University\", dnes je profesorkou biblistiky na \"Sacred Heart Major Seminary\" a starší členkou \"St. Paul Centre for Biblical Theology\" a přednáší též na \"Christendom College\".\n\n\n"}
{"id": "453426", "url": "https://cs.wikipedia.org/wiki?curid=453426", "title": "The Andrews Sisters", "text": "The Andrews Sisters\n\nThe Andrews Sisters byla americká vokální skupina, zpívající v těsné harmonii. Tvořily ji sestry LaVerne Sophia Andrews (kontraalt, 6. července 1911 – 8. května 1967), Maxene Angelyn Andrews (soprán, 3. ledna 1916 – 21. října 1995) a Patricia Marie Andrews (zvaná Patty) (mezzosoprán, 16. února 1918 – 30. ledna 2013, vedoucí hlas). Všechny se narodily v Minnesotě řeckému imigrantovi Peteru Andreasovi a Američance norského původu Olze Bergliot Pedersdatter Sollie. Specializovaly se na swing a boogie-woogie, ale zpívaly i různé jiné styly. Patty byla blondýna, Maxene bruneta a LaVerne zrzavá.\n\n1. října 1987 jim byla zřízena hvězda na Hollywoodském Walk of Fame. Maxene a Patty tam spolu zazpívaly pro kamery několik taktů ze své \"Beer Barrel Polka\".\n\n__OBSAH__\n\n\n"}
{"id": "453441", "url": "https://cs.wikipedia.org/wiki?curid=453441", "title": "Diktyostelidy", "text": "Diktyostelidy\n\nDiktyostelidy (Dictyostelia, Dictyostelea, Dictyosteliomycetes) je jedna z přirozených skupin hlenek (Mycetozoa/Eumycetozoa), řazená zpravidla do taxonomické úrovně třídy či podtřídy, s typovým rodem \"Dictyostelium\" (např. \"D. discoideum\"). Žijí v půdě a na hnijícím materiálu především v mírném pásu. Je popsáno asi 150 druhů.\n\nV životním cyklu diktyostelidních hlenek se nevyskytují myxomonády, ale pouze myxaméby. Ty jsou jednojaderné, haploidní, tvoří panožky a živí se pohlcováním bakterií a v nepříznivých podmínkách jsou schopné změnit se na mikrocystu. V určité fázi začnou vylučovat myxaméby tzv. akrasin (ve skutečnosti cAMP), jímž se spouští agregační fáze, při níž se myxaméby složitým způsobem shlukují do kompaktního útvaru. Shlukováním myxaméb vznikají tzv. pseudoplazmodia, z nichž se následně vyvíjí až 1 cm velké sorokarpy (plodničky) se stopkou. Na těchto sorokarpech dochází k produkci spor s celulózovým obalem, z nichž se následně vyvíjí nové myxaméby.\n\nNové molekulární analýzy ukázaly, že tradiční systematika založená na morfologii vymezuje některé skupiny, zejména rody \"Dictyostelium\" a \"Polysphondylium\" a jejich nadřazenou čeleď Dictyosteliidae/Dictyosteliaceae, nepřirozeně V roce 2017 byla publikována nová systematika diktyostelid, která je plně podpořena současnými molekulárně fylogenetickýcmi analýzami. Pro přirozenou klasifikaci popsaných druhů vytváří nové přirozené rody a čeledi (a podle toho modifikuje jejich binominální pojmenování):\n\nŘád: Acytosteliales \nŘád: Dictyosteliales \nDictyostelia \"incertae sedis\"\n\nPřirozená systematika říše (superskupiny) Amoebozoa dosud prochází mnoha podstatnými změnami. Jako příklad současné klasifikační pozice diktyostelid v neustáleném vymezení a pojmenování vyšších taxonů lze uvést dva systémy z let 2016 a 2017. Jeden z nich ctí klasické taxonomické kategorie, druhý poskytuje fylogenetický strom, tedy vedle hierarchické nadřazenosti skupin stanoví i skutečnou fylogenetickou příbuznost jednotlivých skupin:\nKmen: Amoebozoa\nNa stejné úrovni s diktyostelidami jsou podtřídy Exosporeae (syn. Ceratiomyxomycetidae ) a Myxogastria (syn. Myxomycetes ).\n\nAmoebozoa\nSesterskou skupinou diktyostelid jsou v tomto systému všechna ostatní Eumycetozoa (reprezentovaná vývojovými větvemi Myxogastria a Protosporangiida), neboť diktyostelidy se odvětvují na samé bázi pravých hlenek.\n\nAč bylo popsáno více různých rodů diktyostelidních hlenek, s rodem \"Coenonia\" se spojuje zajímavý příběh. Popsal ho v roce 1884 Francouz van Tieghem, našel ho v bobových luskách. Od té doby však nebyl znovu nalezen a na jeho nalezení byla vypsána odměna – karton (12 lahví) whisky.\n\n"}
{"id": "453449", "url": "https://cs.wikipedia.org/wiki?curid=453449", "title": "William Westmoreland", "text": "William Westmoreland\n\nWilliam Childs Westmoreland (26. března 1914 – 18. července 2005) byl americký generál, který velel americkým vojenským operacím během války ve Vietnamu v letech 1964 až 1968, které vyvrcholily během Ofenzívy Tet.\n\nPozději v letech 1968 až 1972 sloužil jako náčelník generálního štábu armády USA.\n\n\n"}
{"id": "453461", "url": "https://cs.wikipedia.org/wiki?curid=453461", "title": "Protostelidy", "text": "Protostelidy\n\nProtostelidy (Protosteliomycetes, Protostelea) je třída primitivních hlenek (Eumycetozoa). Byly nalezeny po celém světě s výjimkou Antarktidy, osídlují půdu a jiný organický materiál. Živí se fagocytózou různých mikroorganismů.\n\nTrofickým stádiem je především myxaméba, v některých případech i myxomonáda. Trofické stadium se může, podobně jako ostatní hlenky, shlukovat do určité míry v plazmodium. V nejjednodušších případech si prostě jedna myxaméba vytvoří dutou stopku, na jejímž vrcholu se tato améba změní v sporokarp obsahující jedinou sporu, z níž se vyvine nová myxaméba. Jiné protostelidní hlenky jsou schopné dokonalejších způsobů shlukování; myxaméby se v těchto případech shlukují v mnohojaderné plazmodium, které nese v pozdějších fázích sporangia se sporami.\n"}
{"id": "453467", "url": "https://cs.wikipedia.org/wiki?curid=453467", "title": "Theophil von Hansen", "text": "Theophil von Hansen\n\nTheophil Edvard Hansen, od roku 1884 v Rakousku-Uhersku nobilitovaný sv. pán von Hansen (13. července 1813 Kodaň – 17. února 1891 Vídeň) byl dánsko-rakouský architekt, představitel evropského klasicismu a novorenesance 19. století.\n\nByl jedním ze šesti dětí violisty a zaměstnance pojišťovny Rasmuse Hansena Braathena (1774-1824) norského původu, a Sophie Elisabeth Jensenové, Dánky z Kodaně. Jeho bratr Hans Christian Hansen (1803-1883) byl také architektem. Oběma bratrům byl prvním velkým vzorem Christian Frederik Hansen (1756-1845), který byl průkopníkem klasicistní architektury ve Skandinávii, nikoliv však příbuzný této rodiny.\n\nDalším vzorem byl dánský architekt Gustav Friederich Hetsch, profesor na Akademii umění v Kodani, u něhož Hansen Začal studovat.\nPo studiích u Karla Friedricha Schinkela na Stavební akademii v Berlíně a studijním pobytu ve Vídni Theophil Hansen odejel do Athén, kde kromě studia klasické řecké architektury a byzantské architektury pracoval pro bankéře Gerogia Sinase a roku 1842 vytvořil svůj první projekt kostela. Postupně vytvořil řadu dalších návrhů veřejných budov ve stylu klasicismu, a díky tomuto investorovi je mohl realizovat.\n\nDíky renomé, které si Hansenovy realizace v Athénách získaly, přivedl bankéř Georgios Sinas Hansena do Vídně, aby projektoval jak pro něj, tak pro další investory stavby v „řeckém stylu“. Jeho nadání rozpoznal již uznávaný vídeňský architekt Ludwig Förster (1797-1863), který jej přijal jako svého asistenta. Ve Försterově ateliéru pracoval v letech 1846-1852, oženil se s jeho dcerou, která však po roce a půl zemřela.\n\nV období po zboření hradeb a staré zástavby Vídně nastala konjunktura nové architektury. Hansen si vytvořil tým spolupracovníků včetně malíře a sochaře a brzy vypracoval na jednoho z nejvýznamnějších rakouských architektů té doby. V roce 1863 byl jmenován čestným občanem města Vídně, od roku 1868 do roku 1884 učil jako profesor na Akademii výtvarných umění a téhož roku 1884 byl povýšen do šlechtického stavu.\n\nJe pochován v čestném hrobě na vídeňském ústředním hřbitově (Skupina 14A, číslo 20). Roku 1894 po něm byla pojmenována ulice v centru Vídně. Na podestě hlavního vchodu Parlamentu byla vztyčena jeho portrétní busta.\n\nHansen byl jedním z nejvýznamnějších architektů novořeckého stylu pro města Athény a Okružní třídu ve Vídni. Stavěl také v dalších městech, například v Benátkách. Jeho nejznámějším dílem je budova Říšské rady (dnes Parlament) ve Vídni, která byla jeho poslední realizací, a proto mu tam (vpravo od hlavního vchodu) byla odhalena pamětní busta.\n\nDo architektury českých zemí přispěl svými brněnskými realizacemi. Ve svých počátcích vyšel ze směsi stylů Schinkelova klasicismu a romantismu, později převážila inspirace klasické renesance. Je především čelným představitelem středoevropského historismu 2. poloviny 19. století a monumentálního stylu novorenesance.\n\nPodobně jako jeho profesor Schinkel také Hansen rád a pro své potěšení kreslil a maloval. Kromě toho do svých staveb navrhoval umělecko-řemeslné zařízení interiérů včetně sochařských prvků a ornamentů.\n\n\n\n"}
{"id": "453472", "url": "https://cs.wikipedia.org/wiki?curid=453472", "title": "Seznam států světa podle indexu lidského rozvoje", "text": "Seznam států světa podle indexu lidského rozvoje\n\nToto je seznam států světa podle indexu lidského rozvoje tak, jak jej vydala Organizace spojených národů prostřednictvím rozvojového programu OSN ve své zprávě o programu rozvoje.\n\nJedná se o statistickou aktualizaci ze 14. prosince 2015 založenou na datových základech z roku 2014. Zahrnuje 188 členských států OSN (ze 193). 7 členských zemí OSN není v seznamu zahrnuto kvůli nedostatku dat. HDI skupin států je připojeno kvůli přehledu.\n\nIndex lidského rozvoje (HDI) je komparativní nástroj k poměření kvality lidského života, za pomoci porovnání údajů o chudobě, gramotnosti, vzdělání, střední délky života, porodnosti a dalších faktorů. Index rozlišuje zda je země rozvinutá (vyspělá), rozvojová nebo nejméně rozvinutá a rovněž poměřuje vliv ekonomických politik na kvalitu života. Index vymyslel v roce 1990 pákistánský ekonom Mahbub al Hak.\n\nIndex lidského rozvoje rozděluje státy do čtyř skupin na základě jejich HDI, a to na země, jejichž HDI je: velmi vysoký, vysoký, střední nebo nízký.\n\n\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n10 nejvyšších HDI\n10 nejnižších HDI\n\n\n"}
{"id": "453475", "url": "https://cs.wikipedia.org/wiki?curid=453475", "title": "Horní macošské jezírko", "text": "Horní macošské jezírko\n\nHorní macošské jezírko je krasové jezírko, které leží v propasti Macocha v okrese Blansko v České republice. Nachází se v nadmořské výšce 351,5 m v hloubce 138 m pod okrajem propasti. Je 31 m dlouhé a 15 m široké. Jeho hloubka dosahuje 11 m. Jezírko je vidět od okraje propasti.\n\nJezírko bylo spojené s řekou Punkvou, která jím do roku 1941 protékala. Poté se vytvořila přirozená hráz, která sestává z jemnozrnných usazenin, a ta jezírko od řeky oddělila. Za vysokého stavu vody se jezírko může spojit nejen s řekou, ale i s Dolním macošským jezírkem\n\n\n"}
{"id": "453476", "url": "https://cs.wikipedia.org/wiki?curid=453476", "title": "Nová chlapecká kapela", "text": "Nová chlapecká kapela\n\nNová chlapecká kapela (anglicky \"New Kids on the BleccH\") je 14. díl 12. řady amerického animovaného seriálu Simpsonovi.\n\nHomer Simpson sleduje Olympijské hry v televizi. Rozhodne se běžet 97. springfieldský maraton, který je pořádán k poctě Jebediáše Springfielda. Marge při koukání na samotný běh maratonu v televizi říká, že závod běží i \"Děda\" Simpson, ale tím je pouze dehydrovaný Homer. Do závoda se vmísí Bart přestrojený za Itala a podvodem zvítězí. Při předání cen mu holub odtrhne falešné vousy.\n\nVšichni závodníci i diváci chtějí chytit Barta a pak se objeví poručík LT. Smash a odvede ho domů. Má zájem o účinkování Barta v jeho hudební skupině, Homer a Marge nakonec souhlasí. Ve skupině jsou Nelson, Milhouse a Ralph. Všichni vystupují ve škole jako skupina s názvem Paka z party (anglicky \"The Party Posse\"). Skupina má s pomocí měniče hlasů úspěch, ve videoklipu s letící stíhačkou chlapci zpívají zvláštní refrén, který se Líze nelíbí a po jeho puštění pozpátku zjistí, že jeho reverzní text zní \"Přidej se k nám\". Tento text má pomocí podprahového vnímání naverbovat mladé lidi k námořnictvu.\n\nPo koncertu v letadlové lodi s vypnutým měničem hlasů se skupina rozpadá. Poručík LT. Smash se pod tíhou okolností zblázní, a odpluje s letadlovou lodí do New Yorku, kde zničí nakladatelství časopisu MAD, díky kterému se skupina rozpadla. Poté je poručík LT. Smash zatčen.\n"}
{"id": "453479", "url": "https://cs.wikipedia.org/wiki?curid=453479", "title": "Dolní macošské jezírko", "text": "Dolní macošské jezírko\n\nDolní macošské jezírko je krasové jezírko, které leží v propasti Macocha v okrese Blansko v České republice. Nachází se v nadmořské výšce 350,5 m v hloubce 138 m pod okrajem propasti. Je 46 m dlouhé a 8 m široké. Jeho hloubka dosahuje minimálně 49 m a dodnes nebylo dosaženo dna. Jezírko není vidět z Horního můstku, protože je schované pod skalním převisem.\n\nJezírko je spojené s řekou Punkvou a je spojeno sifonem s tzv. Čtyřicítkou na plavbě v Punkevních jeskyních. Velikost jezírka závisí na průtoku Punkvy. Za nízkého stavu vody vysychá a naopak za vysokého se může spojit s Horním macošským jezírkem.\n\n\n\n"}
{"id": "453480", "url": "https://cs.wikipedia.org/wiki?curid=453480", "title": "Klára Laurenčíková", "text": "Klára Laurenčíková\n\nKlára Laurenčíková (* 27. května 1979 Most) je speciální pedagožka a předsedkyně České odborné společnosti pro inkluzivní vzdělávání (ČOSIV). Externě přednáší na Katedře speciální pedagogiky PedF UK. Je předsedkyní Vládního výboru pro práva dítěte a předsedkyní správní rady Asistence, o.p.s. Působila jako náměstkyně ministra školství, poradkyně ministryně práce a sociálních věcí, pracovala v Jedličkově ústavu a školách s dětmi se zdravotním postižením a v Charitě ČR. Intenzivně se zajímá o kvalitu a otevřenost vzdělávacích systémů, je aktivní rovněž v oblasti transformace systému péče o ohrožené děti.\n\nVystudovala obor Speciální pedagogika na PedF UK. Byla spoluřešitelkou výzkumného projektu podpořeného Grantovou agenturou Univerzity Karlovy zaměřeného na problematiku pedagogické asistence. Působila na Ministerstvu školství mládeže a tělovýchovy nejprve jako ředitelka Odboru pro rovné příležitosti ve vzdělávání, následně jako náměstkyně ministra školství. Ve své gesci měla agendy inkluzivního vzdělávání, institucionální výchovy a prevence rizikového chování na školách. Vedla rovněž oddělení sociálně právní ochrany dětí na Ministerstvu práce a sociálních věcí. Je spoluzakladatelkou České odborné společnosti pro inkluzivní vzdělávání - platformy, která spojuje odborníky na problematiku inkluzivního vzdělávání z řad zástupců univerzit, nevládních organizací, škol a školských zařízení. Je předsedkyní Výboru pro práva dítěte při Radě vlády pro lidská práva a členkou poradního týmu ministryně školství a ministryně práce a sociálních věcí. Absolvovala řadu zahraničních studijních cest zaměřených na mapování vzdělávacích a sociálních systémů.\n\nKlára Laurenčíková vedla odbornou sekci Strany zelených pro sociální politiku.\n\nV červenci 2009 byla delegáty krajské konference SZ zvolena na druhé místo pražské kandidátky pro předčasné volby do Poslanecké sněmovny. Tyto volby se však nakonec neuskutečnily. V roce 2010 pak ve volbách do Poslanecké sněmovny za stranu v hlavním městě Praze kandidovala skutečně.\n"}
{"id": "453482", "url": "https://cs.wikipedia.org/wiki?curid=453482", "title": "Emil Králíček", "text": "Emil Králíček\n\nEmil Králíček (11. říjen 1877, Německý Brod – 26. března 1930, Praha) byl český secesní a kubistický architekt.\n\nVystudoval reálné gymnázium v Táboře a stavební průmyslovou školu v Praze. Po jejím absolvování nastoupil v roce 1897 do projekční kanceláře Antonína Balšánka. V té době zde pracoval na projektech budovy Muzea hlavního města Prahy nebo divadla v Plzni.\n\nOkolo roku 1900 odešel do Darmstadtu, kde tehdy vznikala umělecká kolonie na Mathildenhöhe. Zde pracoval v ateliéru Josepha Marii Olbricha. Tím se dostal od Balšánkových konzervativních historizujících projektů k moderní secesní architektuře. Do Prahy se vrátil asi v roce 1903 a nastoupil jako projektant u přední stavební firmy Matěje Blechy v Karlíně. Zabýval se především navrhováním průčelí. V letech 1904–1906 spolupracoval s prof. Celdou Kloučkem na projektech a výzdobě domovních průčelí a vestibulů pro firmu Matěje Blechy. V roce 1907 se stal hlavním projektantem firmy M. Blecha. Spolupracoval se sochaři A. Waigantem, K. Pavlíkem a A. Odehnalem.\n\nPo roce 1911 nastupuje v pražské architektuře kubismus. Králíček v tomto plodném období projektoval mimo jiné dům \"Diamant\" na rohu Spálené a Lazarské ulice v Praze na Novém Městě včetně sousední niky na barokní sochu sv. Jana Nepomuckého. Byl také autorem kubistického kandelábru pouliční lucerny na Jungmannově náměstí. V roce 1912 se oženil s Emilií Kindlovou v Týnském chrámu v Praze. V roce 1913 od firmy Blecha odešel a prováděl návrhy pro různé stavitele.\n\nV době první světové války byl povolán do vojenské služby v rakouském Svatém Hypolitu, ale byl vyreklamován a později přeložen do Prahy na vojenské velitelství pro potřeby vojenských staveb v Praze, čímž se vyhnul nasazení na frontu.\n\nV letech 1918–1919 Pracoval pro firmu Řehák a Nejedlý. Pro tuto firmu navrhl například hydroelektrárnu ve Spálově nedaleko Železného Brodu. Po roce 1922 založil společnou firmu s ing. Rudolfem Šolcem.\n\nV roce 1930 spáchal sebevraždu, patrně z rodinných důvodů.\n\nFirma Králíček - Šolc fungovala až do komunistického převratu v únoru 1948, v roce 1949 byla zestátněna.\n\n\n\n\nV roce 2004 uspořádala Galerie Jaroslava Fragnera a Museum Künstlerkolonie Darmstadt výstavu \"Emil Králíček – zapomenutý mistr secese a kubismu\", kurátor: Zdeněk Lukeš.\n\n\n"}
{"id": "453483", "url": "https://cs.wikipedia.org/wiki?curid=453483", "title": "Alestorm", "text": "Alestorm\n\nAlestorm je skotská folk/power metalová skupina z Perthu ve Skotsku. Původně byla známá jako Battleheart, ale kvůli podobnosti jména s Battlelore byla požádána, aby změnila jméno. Vznikla v roce 2004 a její hudba je charakteristická pirátským námětem často označovaným jako „True Scottish Pirate Metal“.\n\n\n\n\n"}
{"id": "453492", "url": "https://cs.wikipedia.org/wiki?curid=453492", "title": "Sklopný fotoaparát", "text": "Sklopný fotoaparát\n\nSklopný fotoaparát je fotoaparát, jehož objektiv může být složen společně s tělem fotoaparátu na kompaktní a robustní krabičku. Objektiv je připevněn mechanismem založeným na systému pantografu a je obvykle součástí víka. \n\nObjektiv vyjede z těla fotoaparátu do určené vzdálenosti, aby dával správné zaostření. Neprůsvitný textil nebo kůže měchového fotoaparátu mezi objektivem a tělem zabraňuje prostupu světla dovnitř těla aparátu. Ve složeném stavu má fotoaparát velikost blízkou velikosti fotografické desky. V době, kdy převládaly fotoaparáty na velký nebo střední formát, byla tato vlastnost uživateli vítána.\n\nPrvní sériově vyráběný sklopný fotoaparát byl Pocket Kodak, který na trh uvedla v roce 1897 firma Kodak.\n\nSkládací kamery dominovaly na počátku 20. století během druhé světové války. Přístroje na střední formát byly masově vyráběny až v šedesátých letech. Typickým amatérským fotoaparátem ve třicátých letech byl sklopný fotoaparát formátu 6×9 určený pro svitkový film nebo film s označením 620. Používání skládacích kamer začalo klesat po druhé světové válce s rozvojem 35mm kinofilmu, který umožnil rozvoj malých fotoaparátů bez měchu. Nicméně, existovaly také skládací 35 mm kamery, například původní Kodak Retina nebo Agfa Isolette.\n\nFirma Polaroid vyráběla několik typů skládacích filmových kamer, včetně slavné SX-70, což byla zároveň zrcadlovka.\n\nV roce 2008 firma Voigtländer oznámila výrobu modelu skládacího fotoaparátu Bessa III v klasickém retro stylu na formát filmu 6x6 / 6x7 (120/220 film).\n\n"}
{"id": "453494", "url": "https://cs.wikipedia.org/wiki?curid=453494", "title": "Ševčík", "text": "Ševčík\n\nPříjmení Ševčík a Ševčíková nosí více různých osobností:\n\n\n\n"}
{"id": "453495", "url": "https://cs.wikipedia.org/wiki?curid=453495", "title": "Jan Kapistrán", "text": "Jan Kapistrán\n\nSvatý Jan Kapistrán či Jan Kapistránský ; (24. června 1386 Capistrano – 23. října 1456 Ilok u Vukovaru), byl mnich italského původu, misionář a generální vikář řádu sv. Františka. Neměl dobrý vztah k židům a jeho činnost zřejmě vedla k pogromu ve Vratislavi roku 1453. Po své kanonizaci se stal patronem právníků a sjednocené Evropy.\n\nJan (Giovanni) Kapistrán se narodil v obci Capistrano v italském pohoří Abruzzi, na území tehdejšího Neapolského království. Pocházel ze šlechtické rodiny, jeho otec však byl zavražděn, když bylo Janovi pět let. Nadaný chlapec vystudoval práva na univerzitě v Perugii, poté působil v Neapoli jako jeden ze soudců královského soudního dvora. Zde se stal oblíbencem ctižádostivého a krutého krále Ladislava I. Neapolského, který Jana roku 1412 jmenoval podestou města Perugie. Roku 1414 král Ladislav zemřel a Perugia byla napadena vojsky Carla Malatesty, vládce nedalekých měst Rimini, Cesena a Pesaro. Roku 1415 se Jan oženil, několik dní po svatbě však byl zajat Malatestovými vojáky a uvězněn v Rimini. Ve vězení se začal zajímat o teologii. \n\nRoku 1416 byl Malatesta poražen neapolským kondotiérem Braccem di Montone a Jan se dostal na svobodu. Po propuštění opustil mladou manželku (manželství kvůli Janovu zajetí zřejmě nebylo naplněno) a začal studovat u Bernardina Siensého. Ještě téhož roku 1416 vstoupil do řádu minoritů.\n\nKapistrán byl zastáncem nejpřísnějších forem řeholního života, kladl velký důraz na požadavky chudoby, askeze a kazatelské činnosti, dokonce se snažil o reformu minoritského řádu v tomto duchu. Roku 1417 byl Kapistránův učitel Bernardin ze Sieny nařčen z kacířství a byl vyšetřován inkvizicí, Jan Kapistrán ho však dokázal před soudem obhájit tak brilantním projevem, že inkvizitor obvinění stáhl. Kapistrán byl skutečně bravurní řečník a brzy se proslavil jako kazatel. Pro své rétorické schopnosti byl svými současníky nazýván „apoštol Evropy“. \n\nMezi lety 1420 a 1450 putoval po celé Itálii, hlásal pokání, střídmost a zavržení světských radovánek. Kázal latinsky, dvakrát až třikrát denně a jedno kázání trvalo déle než dvě hodiny. Mimo kazatelskou činnost se věnoval také psaní listů a traktátů, v nichž se projevují jeho přísné názory. Byl stoupencem neomezené papežské moci a odpůrcem myšlenek konciliarismu. Odmítal jakékoli směňování peněz, které označoval za lichvu, odsuzoval proto i bankovnictví, které právě na přelomu 14. a 15. století dosáhlo v italských městech značného rozšíření. Velmi tvrdě vystupoval proti všem heretikům včetně českých husitů. Založil rovněž několik nových klášterů a špitálů.\n\nDo roku 1450 kázal především na území Itálie. Roku 1450 se vypravil do německých a rakouských oblastí, cílem jeho cesty mělo být Polsko, Uhry, ale zejména České země. Na této cestě jej doprovázelo dvanáct mnichů, kteří měli za úkol tlumočit jeho kázání do němčiny a maďarštiny. Jeho kázání neměla mnoho společného s tím, co si dnešní křesťané představí pod pojmem kázání. Byla to velkolepá, výborně organizovaná představení pod širým nebem, připomínající současné happeningy nebo nábožensko politický míting.\n\nKapistránovým snem bylo obrácení husitských Čech na katolickou víru, prohlašoval, že buďto husity obrátí, nebo mezi nimi najde mučednickou smrt. Na konci léta a začátkem podzimu 1451 kázal Kapistrán na Moravě. V Brně nese jeho jméno kamenná kazatelna, z níž ale nikdy nekázal, na severní straně katedrály svatého Petra a Pavla v Brně. Velké úspěchy sklidil Kapistrán též před věřícími ve Znojmě. Následkem jeho kázání ke katolicismu konvertovalo několik tisíc moravských husitů. Jeho horlivost se obrátila vůči Židům, kteří byli roku 1454 z Brna i Znojma vyhnáni téměř na tři staletí (a „hlavním židovským městem“ Moravy se stal Mikulov). V návaznosti na Kapistránovu misi na Moravě byly v Brně i ve Znojmě založeny františkánské kláštery. Brněnský klášter stál v prostorách dnešních Denisových sadů a byl zničen během obléhání Brna Švédy roku 1645. Znojemský klášter byl založen na Dolním předměstí (později nemocnice na Vídeňské ulici), nicméně již roku 1534 se znojemští františkáni přestěhovali do hrazeného města k minoritům. Podobné účinky mělo Kapistránovo kázání na podzim 1451 i v Jemnici, jeho jméno nese památná lípa, nacházející se v areálu bývalého kláštera sv. Víta, pod kterou svá kázání údajně pronášel. Opakovaně se snažil proniknout do Čech, což mu však znemožnil tehdejší zemský správce Jiří z Poděbrad, dostal se pouze na rožmberská panství v jižních Čechách, odkud posléze přes Cheb a Lužici odjel do Slezska. Údajně kázal okolo roku 1452 v Krupce.\n\nRoku 1453 dokázal Kapistrán plamennými projevy strhnout na svou stranu doslova celé město Vratislav, které bylo později označováno za „Kapistránovu baštu“. Kázal zde několik týdnů proti husitům, Turkům a Židům, ale také proti přepychu a rozmařilému životu zdejších měšťanů. Jeho projevy vyvolaly obrácení bohatých měšťanů ke zbožnému životu, doprovázené pálením šperků, módních oděvů, hudebních nástrojů i stolních her. Jednalo se patrně o jakousi davovou hysterii, o čemž svědčí i následný, neobyčejně brutální protižidovský pogrom. Ještě během kazatelova pobytu bylo ve Vratislavi popraveno 13 Židů, kteří se při mučení přiznali k trávení studní a znesvěcování hostií. Ostatní Židé byli vyzváni, aby město opustili a zanechali zde majetek. Dne 4. července vypukl pogrom, při kterém bylo zavražděno 41 Židů a destíky dalších včetně rabína raději spáchali sebevraždu. O Kapistránově svárlivé povaze se tehdy mohl přesvědčit i mistr pražské univerzity Pavel Žídek. Ač katolík, dostal se roku 1453 do teologického sporu s Kapistránem a kazatel jej nechal ve Vratislavi uvěznit. Ve vězení Žídek strávil asi tři roky. Kapistrán byl tak horlivý ve svém protihusitském úsilí, že byl dokonce oficiálně napomenut vratislavským biskupem Joštem II. z Rožmberka. Kapistránův odkaz žil ve Vratislavi velmi silně i po jeho odchodu. Uvádí se, že kvůli jeho vlivu Vratislav roku 1458, kdy byl Kapistrán už dva roky mrtev, neuznala Jiřího právoplatným českým králem.\n\nRoku 1456 se stal spolu s uherským vojevůdcem Jánosem Hunyadym vůdčí osobností křížové výpravy proti Osmanské říši. Hunyadyho vojsko bylo Turky obleženo ve strategicky významném Bělehradě, Kapistránova kázání dodávala obleženým Uhrům během náročného dvouměsíčního obléhání odvahu a morálně je posilovala. 22. července se Hunyadymu a jeho vojsku podařilo nečekaným výpadem odrazit osmanské vojsko a dobýt sultánův tábor, což mělo za následek vytlačení Turků zpět do Srbska. Připomínkou vítězné bitvy, která oddálila dobytí Uher Turky o 70 let, je dodnes polední zvonění na katolických kostelích na celém světě. Tento zvyk totiž zavedl papež Kalixt III. právě na připomínku osvobození Bělehradu.\n\nMezi vyčerpanými vojáky však záhy vypukla epidemie moru, jíž podlehli jak Hunyady, tak i Kapistrán. Těžce nemocný kazatel požádal o převezení do nejbližšího františkánského kláštera ve městě Ilok, kde po několika dnech zemřel. Místo jeho posledního odpočinku není známo, patrně skončil v hromadném hrobě, jak to bývalo ve středověku při epidemiích běžné.\n\nPřes svoji poněkud kontroverzní životní dráhu se Jan Kapistrán dočkal kanonizace. Rok, kdy byl kanonizován, je udáván různě – buď 1690, papežem Alexandrem VIII., nebo 1724 papežem Benediktem XIII. Roku 1890 byl jeho svátek poprvé zařazen do církevního kalendáře, a to na 28. března. V roce 1969 tento svátek přesunul papež Pavel VI. na 23. října, den světcovy smrti. Tradicionalisté si jeho svátek připomínají 28. března, podle církevního kalendáře v letech 1890 až 1969. S jeho jménem je spojováno na 2000 zázračných uzdravení.\n\nKapistrán byl nepochybně velmi zbožný, žil asketickým životem, zejména však vynikal jako sugestivní řečník. Jeho projevy dokázaly uchvátit a strhnout davy lidí. Vyznačoval se cholerickou až svárlivou povahou. Kritizován je jeho odpor vůči Židům, který se projevoval prostřednictvím nabádání k pogromům. \n\n\n"}
{"id": "453497", "url": "https://cs.wikipedia.org/wiki?curid=453497", "title": "Germaine Krull", "text": "Germaine Krull\n\nGermaine Krull (20. listopadu 1897 Posen-Wilda – 31. července 1985 Wetzlar) byla německá fotografka.\n\nHlavním námětem její práce byla reklamní a experimentální fotografie. Publikovala v různých časopisech, jako například Voila, Bifur a Vu. Ve své první knize \"\"Métal\"\", která byla zveřejněna v roce 1927, dokumentovala svědectví o probíhající technologické revoluci. Krull udržovala úzký kontakt s dalšími umělci a fotografy žijícími v Paříži, jako byli například Man Ray, Sonia a Robert Delaunayovi, Eli Lotar a André Kertész.\nSpolečně s André Kertészem se podílela na fotografických výstavách. Ve dvacátých letech v Americe pracovala se surrealistickou skupinou v čelem s Man Rayem s tématem lesbické fotografie a vytvořila sérii aktů s lesbickými sexuálními motivy. Otevřeným způsobem tak reflektovala tuto problematiku.\n\nPodobně jako Lucie Moholy, Florence Henri nebo Aenne Biermann byla Germaine Krull zastoupena na mezinárodních fotografických výstavách na počátku 30. let.\n\nPo vypuknutí druhé světové války Krull bydlela dočasně v Brazílii a Africe, kde pracovala pro organizaci Francie Libre. Jako jedna z prvních ženských válečných dopisovatelů šla v roce 1946 do Indočíny. V letech 1947 – 1966 pracovala jako vedoucí Hotelu Oriental v Bangkoku. Pak se přesunula do Indie. Germaine Krull vždy respektovala lidskou nezávislost a žila jako občan světa na třech kontinentech.\n\nNěkolik jejích fotografií vlastní Muzeum moderního umění v San Franciscu.\n\nV její tvorbě se dá pozorovat přechod od piktorialismu k mezinárodní umělecké avantgardě, měla blízko k Bauhausu, sovětský konstruktivistům (Alexandr Rodčenko), francouzskému surrealismu (série \"Métal\", 1928, \"100 x Paris.\", 1929, \"Études de nus\", 1931). Její kolegové a nejbližší spolupracovníci byli Brassai, Man Ray, André Kertész, László Moholy-Nagy nebo Henri Florence. Germaine Krull je také přiřazována ke skupině Nové vidění (\"Neues Sehen\"), které vzniklo oddělením od výtvarné školy Bauhaus.\n\n\n\n"}
{"id": "453506", "url": "https://cs.wikipedia.org/wiki?curid=453506", "title": "Oldenburské velkovévodství", "text": "Oldenburské velkovévodství\n\nOldenburské velkovévodství (německy \"Großherzogtum Oldenburg\") byl historický státní útvar, který vznikl dohodou na vídeňském kongresu po skončení napoleonských válek, navázalo kontinuálně na původní Oldenburské vévodství, jež bylo obsazeno Francií v roce 1810, ale povýšeno na velkovévodství a člen nového Německého spolku. Po celou dobu své existence až do roku 1918 bylo Oldenbursko monarchií, od roku 1918 až do svého zániku (kromě let nacismu) bylo svobodným státem Výmarské republiky.\n\nPo skončení napoleonských válek bylo na vídeňském kongresu Oldenbursko spolu s oběma jeho exklávami knížectvím Birkenfeld a bývalým biskupstvím Lübeck povýšeno na velkovévodství a vstoupilo do Německého spolku. V roce 1823 se vévodou resp. velkovévodou stal bývalý regent Petr Bedřich Ludvík Oldenburský jako Petr I. Oldenburský jenž však nikdy nepřijal titul velkovévody a vládl do své smrti jako vévoda Oldenburský a je přímým předkem všech po něm následujících panovníků Oldenburska. Po něm nastoupil v roce 1829 jeho syn Pavel Fridrich August Oldenburský jenž vládl do roku 1853. Po něm nastoupil jeho syn a vnuk Petra I. velkovévoda Petr II. Oldenburský, který vládl až do roku 1900 za jehož panování odstoupilo území při ústí řeky Jade Prusku k založení válečného přístavu Wilhelmshavenu, roku 1854 pak připojilo se k Německému celnímu spolku, kdežto Lübeck (knížectví) v záležitostech celních a poštovních příslušel k Dánsku. Zároveň připojeno bezprostředně k státu panství Kniphausen a Varel, r. 1863 a 1865 však marně prohlašovány nároky velkovévodské rodiny na Šlesvik-Holštýn. V roce 1866 se Oldenbursko postavilo rozhodně na stranu Pruska, vzdalo se všech práv na Šlesvik-Holštýn a postavilo své sbory k disposici Prusku, se kterým byla v roce 1867 sjednána vojenská konvence. V náhradu za tyto ústupky obdrželo 1 milion tolarů a holštýnský amt Ahrensböck a přistoupilo k Severoněmeckému spolku. V roce 1871 se stalo spolkovou zemí Německého císařství. V roce 1900 nastoupil jeho syn Fridrich August II. Oldenburský, jenž se stal posledním Oldenburským velkovévodou a v roce 1918 byl okolnostmi německé revoluce donucen abdikovat.\n\n\n"}
{"id": "453507", "url": "https://cs.wikipedia.org/wiki?curid=453507", "title": "Oldenburské vévodství", "text": "Oldenburské vévodství\n\nOldenburské vévodství ( ) byl raně novověký stát v rámci Svaté říše římské. Vévodství vzniklo v roce 1774 povýšením z původního hrabství. V roce 1810 bylo obsazeno napoleonskými vojsky a připojeno k Francouzskému císařství.\n\nV roce 1774 připadlo území Oldenburska (na severozápadě dnešního Německa) vedlejší větvi Holstein-Gottorp-Oldenburg a v roce 1777 bylo Oldenburské hrabství povýšeno na vévodství, jehož panovníkem se stal Fridrich August I. Oldenburský z dynastie Holstein-Gottorp-Oldenburg, tj. vedlejší větve dynastie Oldenburků, jenž dostala své jméno právě od Oldenburského hrabství. V roce 1785 se stal regentem za chorobymyslného vévodu Viléma jeho bratranec Petr Bedřich Ludvík Oldenburský a v roce 1803 bylo k Oldenburskému vévodství připojeno území bývalého biskupství Lübeck a část biskupství Münster. Za napoleonských válek obsadili celé Oldenbursko Francouzi, kteří jej proměnili ve 2 departementy, ale v roce 1813 převzal opět vládu domácí panovnický rod Oldenburků; za choromyslného vévodu Petra Fridricha Viléma vládl jako regent opět jeho bratranec Petr Bedřich, který se stal v roce 1823 sám vévodou a je přímým předkem všech po něm následujících panovníků Oldenburska.\n\nPo skončení napoleonských válek bylo Oldenbursko na vídeňském kongresu (1815) spolu s oběma svými exklávami – knížectvím Birkenfeld a bývalým biskupstvím Lübeck – znovu obnoveno, povýšeno na velkovévodství a vstoupilo do Německého spolku.\n\n\n"}
{"id": "453509", "url": "https://cs.wikipedia.org/wiki?curid=453509", "title": "Thomas Woods", "text": "Thomas Woods\n\nThomas E. Woods, jr. (* 1. srpna 1972) je americký historik, spisovatel a konvertita ke katolicismu, autor bestselerů \"The Politically Incorrect Guide to American History\" a \"How the Catholic Church Built Western Civilization\".\n\n\n\n"}
{"id": "453514", "url": "https://cs.wikipedia.org/wiki?curid=453514", "title": "Tribunová sútra", "text": "Tribunová sútra\n\nTribunová sútra Šestého patriarchy, často jen Tribunová sútra (čínsky 六祖壇經, plný název 南宗頓教最上大乘摩訶般若波羅蜜經六祖惠能大師於韶州大梵寺施法壇經), je buddhistický text původem z Číny, za jehož autora je považován Chuej-neng (638–713), poslední zenový patriarcha. Text vznikl v první polovině 8. století, jeho zapisovatelem byl Chuej-nengův žák Fa-chaj. V českém jazyce sútra poprvé vyšla v roce 1988 v překladu Oldřicha Krále.\n\nText začíná tím, jak Chuej-neng předstoupil v klášteře Velké čistoty před zástup posluchačů a začíná nejdříve vykládat svůj životní příběh, poté vykládá dharmu a odpovídá na otázky svých posluchačů ohledně buddhistické nauky.\n\nChuej-neng pocházel z chudé rodiny. Jednou náhodou zaslechl přednes \"Diamantové sútry\" od muže, který mu pověděl, že ji slyšel od patriarchy Chung-žena z Feng-mu v prefektuře Čchi (zhruba oblasti dnešní Šen-si). Chuej-neng, který v tomto setkání viděl karmickou příčinu, se rozhodl se do těch míst vydat. Když došel do kláštera, Chung-žen ho přijal za svého žáka, avšak nechal Cuej-nenga první měsíce jen šlapat mlat. Jednoho dne si Chung-žen své žáky zavolal a sdělil jim, že každý má složit gáthu (krátká veršovaná skladba), ve které by dokázal, že správně pochopil Buddhovo učení. Chung-žen by si tyto gáthy pak přečetl a pokud uzná, že některou z nich složil ten, který správně pochopil Buddhovo učení, odevzdá mu roucho a daný muž se tak stane šestým patriarchou.\n\nŽáci však mínili, že jejich učitelem už je dávno opat Šen-siou, a ten že se po smrti Chuen-žena stane dalším patriarchou, tudíž není třeba nějakou gáthu skládat. Šen-siou si však řekl, že gáthu odevzdá a přesvědčí tak Chuen-žena o tom, že chápe dharmu správně a je hoden stát se šestým patriarchou. Dlouho do noci o gáthě přemítal, až jednu vymyslel a napsal ji v noci tajně na zeď kláštera. Mistr Chuej-žen si ji druhý den přečetl a poté, co zjistil, že jejím autorem je Šen-siou, mu sdělil, že je velmi dobrá a může mnohým velmi pomoci, pokud se jí lidé budou řídit. Pokud však bude někdo chtít dojít k cíli (\"bódhi\"), obsah gáthy nebude stačit. Šen-siou se proto odebral do svého pokoje a dále přemýšlel o nové gáthě, která bude skutečným vyjádřením podstaty dharmy. Mezitím se Chuej-neng, stále šlapající mlat, dozvěděl o těchto událostech. Rovněž složil gáthu a jelikož neuměl psát, nechal ji napsat na západní zeď kláštera.\n\nKdyž pátý patriarcha Chuej-nengovu gáthu spatřil, pochopil, že jejím autorem je ten, který skutečně cele a do hloubky pochopil dharmu a je hoden stát se šestým patriarchou. V noci si proto Chuej-nenga nechal potají zavolat a celou noc mu přednášel o \"Diamantové sútře\", načež Cheuj-neng přes noc dosáhl probuzení. Chuej-neng však musel uprchnout z kláštera, jelikož mu hrozilo vážné nebezpečí ze strany mnichů, kteří by nesouhlasili s Cheuj-nengovou ordinací. Chuej-neng navíc ani nebyl řádným Chuej-ženovým žákem, pocházel z „barbarského“ jihu apod. Vydal na jih Číny, a za ním se vydalo stovky mnichů připravených ho o roucho dharmy připravit. Všichni až na jednoho se však v půli cesty obrátili a zamířili zpět do kláštera. Jediným mužem, který vytrval, byl Chuej-šu-na. Jakmile však Chuej-nenga dostihl, poprosil jej nikoli o roucho, ale o výklad dharmy. Chuej-neng tak učinil a Chuej-šu-na prozřel a vrátil se zpět na sever obracet na dharmu ostatní lid. Tím Chuej-neng zakončil první část svého vyprávění.\n\nV další části se snaží o samotný, podrobnější výklad dharmy. Člověk se má snažit dosáhnout bódhi, jehož zárodek každý nosí sám v sobě. Jde jen o to najít dobrého učitele a plně se soustředit na probuzení. Nejsou důležité plané řeči nebo pojmy, důležitá je skutečná praxe, lidské smýšlení a chování, které jedině může vést k úplnému samádhi. Dále podává učení o trikáji a mahápradžňápáramitě, občas přitom cituje z \"Vimalakírti sútry\".\n\nPoté, co Chuej-neng svým posluchačům vyložil dharmu, jej jeho publikum začalo velebit a ptát se na různé další otázky ohledně dharmy. Po delší disputaci, kdy byl Chuej-neng tázán na různé otázky týkající se nauky, bylo celé shromáždění ukončeno. Kniha končí smrtí Chuej-nenga, který měl zemřít ve věku 76 let.\n\nText byl sepisován zhruba v letech 700 až 720 Cheuj-nengovým žákem Fa-chajem. Dvě kopie tohoto spisu, jejichž datace spadá zhruba do let 830 a 860, byly nalezeny v jeskyních Mo-kao v Kan-su. Obě kopie jsou pravděpodobně založeny na vydání z roku 780. V roce 1056 Tribunovou sútru vydával a šířil čínský mnich Čchi-sung. Cungpao v roce 1291 produkoval nové vydání, které se stalo součástí buddhistického kánonu dynastie Ming. Tato kanonická verze je až o třetinu delší než verze nalezené v Mo-kao a je odlišná i strukturou. Japonský učenec Jabuki Keiki ve dvacátých letech 20. století vytvořil verzi Tribunové sútry o 57 kapitolách, založenou na verzi z Mo-kaa. V roce 1934 D. T. Suzuki publikoval vydání založené na textu z Mo-kaa (tehdy bylo ještě známé jen jedno vydání z Mo-kaa). Čínský buddhistický učenec Jang Ceng-wen publikoval roce 1993 anotované vydání druhého textu z Mo-kaa (to obsahovalo méně chyb než první text z Mo-kaa).\n\nPrvní překlad původně čínsky psaní sútry do angličtiny byl vydán v roce 1930. V českém jazyce sútra poprvé vyšla v roce 1988 v překladu Oldřicha Krále.\n\n"}
{"id": "453517", "url": "https://cs.wikipedia.org/wiki?curid=453517", "title": "Vitrolles-en-Luberon", "text": "Vitrolles-en-Luberon\n\nVitrolles-en-Luberon je francouzská obec v departementu Vaucluse v regionu Provence-Alpes-Côte d'Azur. Leží 60 kilometrů od Marseille. Své jméno nese od roku 1993, do té doby se jmenovala \"Vitroles\" a před rokem 1801 \"Vitroles-d'Aigues\".\nSousední obce: Céreste, Montjustin, La Bastide-des-Jourdans a Peypin-d'Aigues.\n\n\"Počet obyvatel\"\n\nNa území obce se pěstuje víno Côtes-du-luberon (AOC). Vína z obce, která nemají tuto známku, jsou označována \"Vin de pays d'Aigues \".\n"}
{"id": "453518", "url": "https://cs.wikipedia.org/wiki?curid=453518", "title": "Vulkanismus na Io", "text": "Vulkanismus na Io\n\nVulkanismus na Io, měsíci Jupitera, způsobuje aktivita četných sopek vytvářejících lávové proudy, které vyvrhují síru a oxid siřičitý do atmosféry měsíce. Tuto vulkanickou činnost objevila v roce 1979 sonda \"Voyager 1\".\n\nNa fotografiích, které na Zem poslaly sondy Voyager 1, Voyager 2, Galileo, Cassini a New Horizons, astronomové objevili 150 aktivních sopek, ale předpokládá se, že by jich mohlo být celkem okolo 400.. Io je ve sluneční soustavě po Zemi a možná po Venuši jediné těleso, kde je aktivní vulkanismus pozorován (sopky na Marsu se zdají být vyhaslé). Sopečnou činnost na Io vyvolávají slapové síly Jupiteru a blízkých galileovských měsíců.\n\nIo je nejvíce vulkanicky aktivní těleso ve sluneční soustavě. Vědci rozlišují tři různé typy sopečných erupcí, liší se v délce trvání, intenzitou a množstvím vyvržené lávy. Lávové proudy na Io jsou desítky až stovky kilometrů dlouhé, tvořeny jsou především čedičem, který je typický i pro pozemskou sopku Kilauea na Havaji. Bylo však objeveno i několik sirných druhů láv a výlevy oxidu siřičitého. Vyvrženiny při erupci dosahují teploty 1300 °C (cca 1600 K).\n\nSopečné erupce vyvrhují lávu a plyny až do výšky 500 kilometrů nad povrch měsíce, a přitom vznikají velké trychtýřovité formace vyvrženin. Oblaka plynů zbarvují okolní terén do červena, černa, nebo bíla, vlivem čehož vzniká a je doplňována na Io řídká atmosféra. Kosmické sondy, které kolem měsíce proletěly od roku 1979, zpozorovaly, že vulkanická činnost rychle mění celý povrch měsíce.\n\nPřed přeletem Voyageru 1 5. března 1979 byl Io byl považován za vulkanicky neaktivní svět podobně jako pozemský Měsíc. Objev sodíku v jeho okolí vedl k teorii, že satelit bude pokryt vrstvou evaporitů. V roce 1970, když se Io nacházel v Jupiterově stínu, bylo provedeno měření vlnové délce 10 μm v infračervené oblasti spektra a vědci objevili (ve srovnání s ostatními satelity Jupitera) anomálně vysoké tepelné toky.\n\n"}
{"id": "453526", "url": "https://cs.wikipedia.org/wiki?curid=453526", "title": "Bloodhound", "text": "Bloodhound\n\nBloodhound (též bladhaund či svatohubertský pes Chien de Saint-Hubert) je největší pes lovící čichem na světě. Má vynikající nos (dokáže navětřit i dva týdny starou stopu). Na krku má charakteristické záhyby volné kůže, které tvoří proslulý truchlivý výraz a štěká nezaměnitelným melodickým hlasem.\n\nBloodhound pravděpodobně vznikl ze starobylého svatohubertského psa, kterého přivezli do Evropy vojáci bojující v křížových výpravách, a o přímé vyšlechtění se postarali ardenští mniši z opatství sv. Huberta v Belgii, kteří je nekřížili s jinými plemeny a udržovali tak čistou linii. Jeho předci byli parforsní honiči, používal je v 7. století mnich Hubert, jenž byl později jmenován biskupem a ještě později, po svatořečení, se stal patronem lovců. Psi podobní těmto však existovali již dávno před křížovými výpravami. Na jedné babylonské hliněné tabulce, staré asi 2 000 let př. n. l., je vyobrazeno několik loveckých psů, z nichž jeden se velmi podobá dnešnímu bloodhoundovi.\n\nDalší možnou informací o těchto starých psech je i rukopis z doby 55 let př. n. l., ve kterém je popsán pes se záhyby kůže na krku a výborným nadáním pro čich. Oba dva tyto příklady nejspíše nehovořily přímo o bloodhoundovi, ale je možné, že se jednalo o jeho přímého a velmi podobného předchůdce.\n\nV dnešní době se bloodhound chová všude na světě. Využívá se nejen jako společník do rodiny, ale i jako lovecký pes stopující kořist. Ve Velké Británii jej využívají k dohledávání pachatelů, v Americe zase k hledání ztracených dětí a dospělých.\n\nBloodhound je přátelský, hravý, aktivní a inteligentní pes. Zároveň ale i tvrdohlavý a temperamentní. Je klidný a rozvážný, vždy si nejprve rozmyslí, jestli skutečně udělá to, co po něm žádáte — zda to za tu námahu vůbec stojí. Nikdy není a nesmí být bojácný nebo agresivní. Protože má skvělý čich, často se může stát, že bude utíkat „za lovem“, pokud nebude mít dost pohybu. Svému majiteli nebo rodině je oddaný a loajální, v 99 % případů je na nich i silně závislý. Není moc samostatný a samotu snáší špatně. Není moc mrštný ani rychlý, pokud zrovna nejde po stopě.\n\nS dětmi vychází skvěle a bezproblémově. Má vysoký práh bolesti a dětské hry mu nevadí. S ostatními zvířaty vychází dobře a na rozdíl od jiných honičů nebo barvářů nemá potřebu zabíjet, jen stopovat. Nemá ani sklony pronásledovat rychle se pohybující předměty. Je vhodné jej chovat ve větší smečce společně s jinými psy, protože není příliš dominantní.\n\nJeho srst je přiléhavá, krátká a dobře kryje proti chladu i vodě. Také nevyžaduje častou péči, ale líná 2× do roka a v tomto období je potřeba ji vyčesávat každý den kartáčem s měkkými štětinkami. Mytí šamponem jí nevadí ani ji nepoškozuje.\n\nVyžaduje hodně pohybu. Nikam nespěchá a protože není ani rychlý, nehodí se k běhu při kole nebo jen k běhu. Vhodnější je pro něj stopování nebo normální dlouhé procházky, ale ne žádná rychlochůze. Plavání mu nevadí, ale ze zdravotních důvodů se to nedoporučuje, pokud se totiž do uší dostane voda, vznikne zánět zvukovodu.\n\nBloodhoundům se často stává, že si při jedení máchají uši v jídle a mají v nich pak drobečky, proto je dobré je po jídle otřít suchým kapesníčkem. Velký pozor na uši je nutné si dát při koupání, aby se nedostala do uší voda. Bloodhoundům se také často tvoří v uších maz, který ve velkém množství může i zhoršit sluch. Pokud chceme psa ušního mazu zbavit, navlhčíme si hadřík (ne papírový kapesník, ten by se rozpustil a psovi by v uších zůstaly kusy mokrého papíru!) a uši vytřeme.\n"}
{"id": "453532", "url": "https://cs.wikipedia.org/wiki?curid=453532", "title": "Lhotka (Svinaře)", "text": "Lhotka (Svinaře)\n\nLhotka je součást obce Svinaře v okrese Beroun ve Středočeském kraji, v klínu před soutokem Svinařského a Bělečského potoka, a při spojce mezi silnicemi Svinaře – Zadní Třebaň a Liteň – Zadní Třebaň. Je místní částí obce Svinaře. PSČ je 267 27. V horní části vesnice bývala kaplička. U hlavní silnice stojí na vysokém podstavci zvonička a vedle ní je železný kříž s datem 1859.\n\nPrvní písemná zmínka o vesnici pochází z roku 1554.\n\nMezi léty 1869 až 1930 byla Lhotka osadou obce Svinaře v okrese Hořovice. Od roku 1950 je Lhotka částí obce Svinaře v okrese Beroun.\n\nV roce 1869 v obci žilo 118 obyvatel. Nejvíce obyvatel měla Lhotka roku 1900, kdy zde žilo 160 obyvatel. \n\nLhotka se nachází přibližně 3 kilometry severně od Svinař a přibližně 17 kilometrů jihovýchodně od okresního města Beroun.\n\nSilnice kolem Lhotky vedou do okolních obcí Zadní Třebaň, Liteň a Svinaře. Na okraj Prahy to je po silnici zhruba 16 kilometrů a do Berouna 13 kilometrů. \n\n"}
{"id": "453536", "url": "https://cs.wikipedia.org/wiki?curid=453536", "title": "Katedrála svatého Patrika (Dublin)", "text": "Katedrála svatého Patrika (Dublin)\n\nKatedrála svatého Patrika v Dublinu, založená v roce 1191, je větší ze dvou dublinských katedrál a je největším kostelem v Irsku. Ačkoli většina obyvatel Dublinu jsou katolíci, obě katedrály patří Irské církvi (Church of Ireland), to jest irské anglikánské církvi.\n\nKamenný kapitulní kostel založil arcibiskup John Comyn v roce 1191 na ostrově mezi dvěma rameny řeky a vedle pramene, kde svatý Patrik křtil konvertity. Na počátku 13. století byl kostel rozšířen a upraven do dnešní podoby a za hlavním oltářem byla roku 1270 přistavěna mariánská kaple. Západní část s hlavní věží dal v roce 1370 po požáru přebudovat arcibiskup Minot a v roce 1749 dostala hlavní věž novou špici do výšky 43 metrů. Při renovaci v roce 1864 byly přistavěny obloukové pilíře. V roce 1649 Oliver Cromwell při svém tažení Irskem použil katedrálu jako konírnu. V letech 1713–1745 byl děkanem Jonathan Swift, který je zde také pohřben.\n\nTrojlodní raně gotická katedrála s příční lodí (transeptem), s hlavní věží v průčelí a s rovným závěrem. K původnímu presbytáři je na východě přistavěna gotická mariánská kaple. V jihozápadní části lodi (přímo proti současnému vchodu) se nachází hrob Jonathana Swifta a jeho přítelkyně Stelly (Esther Johnson). V jižním transeptu (příční lodi) jsou dvě keltské kamenné desky ze 7. a 10. století a památník arcibiskupa jménem Narcissus Marsh, který v roce 1701 založil první veřejnou knihovnu v Irsku (hned za katedrálou). Obsahuje arcibiskupovu sbírku knih a stále je využívána k původnímu účelu a v současnosti čítá asi 25 000 svazků z doby před 18. stoletím\n\nV severní uličce se nachází socha sv. Patrika od Melanie Le Brocquy. V jižní uličce se nacházejí předměty připomínající spisovatele, satirika a děkana katedrály Jonathana Swifta, včetně jeho epitafu, busty a posmrtné masky. Dále zde uvidíme výběr z jeho děl, pergamen s oceněním za zásluhy o „Svobodu města Dublin“, patent královny Anny, kterým ho jmenovala děkanem katedrály.\n"}
{"id": "453548", "url": "https://cs.wikipedia.org/wiki?curid=453548", "title": "Geoinformatika", "text": "Geoinformatika\n\nGeoinformatika je geoinformační (geografie + informatika) věda, zabývající se vývojem a aplikací metod pro řešení problémů geověd a příbuzných oborů, se specifickým důrazem na geografickou polohu objektů. V rámci geověd se jedná o novou vědu, mezi jejíž oblasti výzkumu a aplikací v současnosti patří:\n\n\n\n"}
{"id": "453550", "url": "https://cs.wikipedia.org/wiki?curid=453550", "title": "Umajjovská mešita", "text": "Umajjovská mešita\n\nUmajjovská mešita je největší mešitou v Damašku. Nechal ji postavit šestý chalífa z rodu Umajjovců al-Valíd ibn Abd al Malik. Její stavba probíhala mezi lety 706–715.\n\nMešita stojí na místě bývalé byzantské baziliky Jana Křtitele. Z ní se dochovaly korintské sloupy, které se nachází v modlitebním sále. Nad modlitebním sálem je kopule spočívající na čtyřech podpěrách.\n\nVedle mešity byly na původním základu postaveny tři minarety. Minaret Nevěsty, minaret Ísy (Ježíše Krista) a Muhammadův. Podle legendy je v minaretu Nevěsty zazděna dívka z kmene Hasánovců, která byla nevěstou Ísy. V předvečer soudného dne k minaretu Ísy sestoupí Ježíš Kristus, aby mohl bojovat s Antikristem a tehdy nevěsta vystoupí z minaretu.\n\nV mešitě se nachází mozaiková výzdoba znázorňující barvité venkovské krajiny, kvetoucí části Damašku, říčku Baradá s paláci na březích. Ty byly nedlouho po svém vzniku zasádrovány z obavy před Alláhovým hněvem a zrestaurovány až ve 20. století.\n\nV sarkofágu v místnosti Mešmed Husajn je uchovávána hlava vnuka proroka Muhammada, Husajna. Ta sem byla dopravena na příkaz Mu'avii I. Kromě této lebky se zde nachází lebka připisovaná Janu Křtiteli. Také se zde prý uchovávají vlasy proroka Muhammada, který si je ostříhal před svou poutí do Mekky.\n"}
{"id": "453551", "url": "https://cs.wikipedia.org/wiki?curid=453551", "title": "Lybar", "text": "Lybar\n\nLYBAR, a.s. byl český výrobce aerosolových přípravků sídlící v obci Velvěty a zároveň LYBAR je značka vlasové kosmetiky.\n\nHistorie výroby aerosolových přípravků v tehdejší divizi národního podniku Spolchemie sahá do roku 1961, kdy byla ve Velvětech zahájena výroba prvního československého aerosolového přípravku. Byl jím osvěžovač vzduchu SPOZON. Pak následoval čistič skvrn SITEX, přípravek na hubení hmyzu BIOLIT, přípravek na impregnaci textilu PARANOL, rozmrazovač GLYKOSOL a silikonový olej SILKAL. Výroba laku na vlasy LYBAR byla zahájena v roce 1968 \"(značka LYBAR byla přihlášena k ochraně již v roce 1925)\". V dalších letech byl výrobní program postupně rozšiřován o další aerosolové výrobky a značky.\n\nOd zahájení produkce do začátku roku 1993 bylo ve Velvětech vyrobeno přibližně půl miliardy kusů aerosolových přípravků. V roce 1987 byl sortiment závodu rozšířen o netlakové produkty.\n\nNa jaře 1993 byl úspěšně zakončen program náhrady freonů v aerosolových výrobcích. Používaným hnacím plynem byly směsi těkavých uhlovodíků.\n\nLYBAR, a.s byl nositelem několika prestižních ocenění. Mezi nejvýznamnější patřilo Czech made 1996 a Incheba 1994. LYBAR, a.s. byl členem několika významných organizací – ČAS (České aerosolové sdružení), FEA (European Aerosol Federation) a Sdružení DDD (Dezinsekce, dezinfekce, deratizace).\n\nSamostatná společnost LYBAR, a.s. (IČO 49901869) byla založena 1. ledna 1994 jako dceřiná společnost Spolku pro chemickou a hutní výrobu, a.s. (IČO 00011789) v Ústí nad Labem.\n\nV září 1995 byla založena dceřiná společnost Lybar Slovensko, a.s. (IČO 34127925) se sídlem v Piešťanoch (založena 25. 9. 1995, zrušena 19. 7. 2013).\n\nV červenci 2003 byla založena dceřiná společnost Lybar Polska Sp.z o.o. (regon 473166062) se sídlem v Lodźi. Společnost fungovala do června 2009, v únoru 2012 byla z polského obchodního rejstříku vymazána.\n\nAž do konce roku 2005 provozoval LYBAR, a.s. vlastní značkovou prodejnu v Londýnské ul. v Ústí nad Labem. Od května 2003 bylo možné nakupovat i ve firemním e-shopu „LybarOnLine“.\n\nV září roku 1999 byla společnost LYBAR, a.s. prodána firmě AKB Aerosol, s.r.o., za neoficiálně uváděnou cenu 105 milionů Kč. Firma AKB AEROSOL, s.r.o. (IČO 25021753) byla založena 9. 7. 1997 a zanikla 31. 12. 1999, kdy byla zrušena bez likvidace dohodou společníků a přeměněna na společnost AKB AEROSOL, a.s. (IČO 25412230). Tato společnost byla zrušena 31. 5. 2000 bez likvidace a sloučena se společností LYBAR, a.s. (IČO 49901869).\n\nV září 2010 byla společnost LYBAR, a.s. (IČO 49901869) rozdělena formou rozdělení odštěpením se vznikem jedné nové nástupnické obchodní společnosti LYBAR, a.s. (IČO 28726405). Tato společnost převzala převážně nehmotný majetek jako ochranné známky a produktové formulace. Hmotný majetek jako výrobní zařízení, budovy, pozemky atp. byl převeden na společnost Czech Aerosol, a.s. (IČO 49901869).\n\nV červnu roku 2011 koupila LYBAR, a.s. (IČO 28726405) společnost Valerenga, a.s. (IČO 24786705, jediným akcionářem byla bohumínská BOCHEMIE a.s., IČO 27654087). Neoficiálně uváděná cena transakce byla 330.mil.Kč. Koncem roku 2011 společnost LYBAR, a.s. fúzovala se společností Valerenga, a.s. a definitivní tečkou za existencí LYBAR, a.s. byl výmaz společnosti z obchodního rejstříku ke dni 31.12.2011.\n\nFiremní značky byly postupně rozprodány a různě přeprodány – značku LYBAR koupila firma MATTES TRADING, značky Biolit, Diffusil, Orthosan a Agrion koupila firma SC Johnson (dříve jeden z hlavních konkurentů firmy Lybar). Značku Coyote (Konkor, Silkal atd.) koupila společnost Walmsley Enterprises International. K původně výhradně českým značkám se tak dostali jejich zahraniční konkurenti.\n\nPortfolio výrobků společnosti zahrnovalo vlasovou kosmetiku, tělovou kosmetiku, přípravky pro domácnost, přípravky proti hmyzu, přípravky pro zvířata, přípravky pro motoristy a další výrobky. Provedení výrobků bylo jak aerosolové, tak netlakové.\n\nPřehled značek produktů:\n\"Actellic, Agrion, Alufix, Apretol, Biolit, Butan, Citresin, Columbia, Coyote, Crosser, Diffusil, Dragon, Elaskon, Fibravil, Fravil, Fravilan, Geo, Glykosol, Chang, Identity, Jonathan, Konkor, Lybar, Lynn, Myrosal, Nigella, Orthosan, Palmanol, Paranol, Pegomin, Pif-Paf, Pirimor, Renovan, Resistin, Sapurin, Silkal, Sirael, Sitex, Spozon, Textilon, Verolan.\"\n\nNejstaršími stále dostupnými značkami jsou přípravky proti hmyzu BIOLIT (1962), rozmrazovač GLYKOSOL (1963), silikonový olej SILKAL (1964), lak na vlasy LYBAR (1968) a konzervační olej KONKOR (1971).\n\nVšechny výrobky byly schváleny hlavním hygienikem ČR a státním Úřadem pro technickou normalizaci, metrologii a státní zkušebnictví. Hnací plyn použitý v aerosolových přípravcích nepoškozoval ozónovou vrstvu Země a výrobky nebyly testovány na zvířatech.\n\nVe výrobcích nebyly používány žádné karcinogenní sloučeniny a účinné látky netlakových výrobků byly dobře biologicky odbouratelné (dle norem OECD). Většina výrobků byla vyvinuta v laboratořích LYBAR, a.s., jen několik výrobků bylo vyráběno v licenci. Celý výrobní proces – od nakupovaných surovin přes výrobu až po skladování hotových výrobků – byl pod kontrolou pracovníků oddělení jakosti.\n\nLYBAR, a.s. byl zapojen do systému využití a zpětného odběru obalů EKO-KOM. LYBAR, a.s. byl certifikován společností Loyd‘s Register Quality Assurance – soulad systému jakosti s požadavky norem ISO.\n\nKromě výroby a prodeje vlastních přípravků, vyráběl LYBAR, a.s. také na zakázku pro jiné společnosti. Ve Velvětech se vyráběla vlasová kosmetika TAFT pro SCHWARZKOPF, vlasová kosmetika pro ASTRID Praha, barvy ve spreji pro COLORLAK Uherské Hradiště, plynové náplně do přenosných vařičů pro MEVA Roudnice, olej pro zubařské přístroje DENTOIL a několik dalších výrobků. V letech 1966 až 1989 zde byl plněn KASR \"(Kapesní Aerosolový Slzotvorný Rozprašovač)\". Výhradním odběratelem tohoto přípravku byl Sbor národní bezpečnosti (SNB).\n\nPočátky podnikání ve Velvětech sahají hluboko do minulosti.\n\nOd roku 1333 zde stával mlýn, časem rozšířený o zemědělské hospodářství. Roku 1872 zde a.s. Cukrovar Teplický uvedla do provozu cukrovar, který v roce 1913 prodala Severočeské cukerní společnosti s r. o. Činnost cukrovaru ukončila v roce 1931 hospodářská krize.\n\nPo záboru českého pohraničí byly zdejší objekty přestavěny na muniční továrnu. V roce 1942 zde zahájila firma \"„Fabrik zur Verwertung Chemischer Erzeugnisse Hertine GmbH“\", dceřiná společnost koncernu \"„Dynamit Nobel AG“\" muniční výrobu. Výrobní program zahrnoval výrobu leteckých bomb, nášlapných min a později plnění hlavic raket V-2 výbušninou. Plnění hlavic raket probíhalo od května 1944 do března 1945 v počtu do 100 kusů denně. V továrně pracovali vězni z místní pobočky KT Flossenbürg, nuceně nasazení občané a váleční zajatci (zajatecký tábor Stalag IV-C). V době největšího provozu v továrně pracovaly asi dva tisíce lidí.\n\nPo osvobození Sovětskou armádou (8.5.1945 vojsky 1.ukrajinského frontu) byl areál závodu využit jako odsunové středisko pro sudetské Němce. V červnu a červenci 1945 bylo v areálu továrny popraveno a pohřbeno asi 80 členů SS zatčených na Teplicku.\n\nNa podzim 1945 byla vojenskou správou v menším rozsahu obnovena muniční výroba \"(Vojenská továrna 3 Velvěty; dokumenty jsou uloženy ve Vojenském historickém archivu, číslo fondu/sbírky 3369, datace 1946 - 1953)\". Ke dni 20.9.1945 bylo v továrně cca 1 500 tun munice.\n\nObjekt byl roku 1952 převeden z rezortu ministerstva obrany do rezortu ministerstva strojírenství a v roce 1957 jej převzala ústecká Spolchemie. Zbrojní výroba byla ukončena a zahájena výroba průmyslové chemie, pryskyřic a laminátů. V té době zde pracovaly asi tři stovky lidí.\n\nV šedesátých letech 20. století byla zahájena výroba aerosolů, později byly vybudovány nové chemické provozy a výrobní program závodu byl dále rozšiřován. Ve velvětském závodě se vyráběla bílá barva pro značení komunikací, organické peroxidy, textilní pomocné přípravky, superplastifikátory betonu, dispergátory barviv, polotovary pro mycí a čisticí přípravky a další chemické produkty. \n\nNa podzim 1993 byla chemická část výroby oddělena a převedena do společnosti ENASPOL, spol. s r.o. (IČO 49099051). Tato společnost byla později transformována na Enaspol a.s. (IČO 25006339) a v roce 2000 privatizována.\n\nVyčlenění chemické části výroby z původní divize otevřelo cestu pro založení LYBAR, a.s.\n\nZbytky muničních provozů, fotografie z roku 1989\nReklamy\nRůzné\n"}
{"id": "453552", "url": "https://cs.wikipedia.org/wiki?curid=453552", "title": "Lupenitky", "text": "Lupenitky\n\nLupenitky (Phylliinae) jsou skupinou tropického hmyzu patřící do řádu strašilek. Svým vzhledem dokonale napodobují listy. Velikost se nejčastěji pohybuje mezi 5 a 9 centimetry, maximálně 11 cm (lupenitka obrovská). Můžeme se s nimi setkat v domácích chovech.\n\nPodčeleď Phyllinae (lupenitky) obsahuje celkem 26 druhů a člení se na rody \"Phyllium\", \"Nannophyllium\" a \"Chitoniscus\". Nejznámější rod \"Phyllium\" zahrnuje druhy žijící od Indie a Číny po Novou Guineu. Nejčastěji chovanými druhy jsou \"Phyllium bioculatum\" (lupenitka dvouoká), \"Phyllium giganteum\" (lupenitka obrovská) a \"Phyllium siccifolium\".\n\nLupenitky, tak jako všechny strašilky, jsou býložravé. Požírají listí různých tropických rostlin. V chovu ho lze nahradit listy dubu nebo ostružiníku. Některé druhy lupenitek se běžně rozmnožují partenogeneticky a samci se objevují jen vzácně (například \"Phyllium bioculatum\"). U jiných druhů jsou samci běžní, například u \"Phyllium siccifolium\". Samice lupenitky naklade za svůj život asi 80 až 120 vajíček. Vajíčka se líhnou přibližně po půl roce. Nymfy jsou po vylíhnutí sytě červené, během několika dnů však zezelenají. Než dospějí, šestkrát se svlékají. Zajímavostí je, že lupenitky dokáží pomocí tření prvních článků tykadel vydávat jemný vrzavý zvuk.\n"}
{"id": "453557", "url": "https://cs.wikipedia.org/wiki?curid=453557", "title": "Bitva u Aspern a Esslingu", "text": "Bitva u Aspern a Esslingu\n\nBitva u Aspern a Esslingu (též Bitva u Aspern) byla bitvou napoleonských válek, která se odehrála ve dnech 21. a 22. května 1809 mezi Francií a Rakouskem u rakouských obcí Aspern a Essling východně od Vídně. Bitva skončila první porážkou francouzského císaře Napoleona Bonaparta, který však v následné bitvě u Wagramu opět zvítězil.\n\nDne 9. května 1809, když vyhlásilo Rakousko Francii válku, začala válka 5. koalice. Napoleon brzy poté vpadl do jižního Německa, kde zvítězil v bitvách u Landshutu a Eggmühlu. O čtyři dny později získal bez boje Vídeň a připravoval přechod Dunaje. Bitvu s hlavní rakouskou armádou vedenou arcivévodou Karlem Rakousko-Těšínským zahájil dne 21. května u tehdejšího dunajského ostrova Lobau.\n\nPo boji se Napoleon stáhl na Lobau, kde se připravoval na odplatu. To se mu 5. a 6. července 1809 v bitvě u Wagramu podařilo.\n\nPo vítězstvích v bitvách u Slavkova, Jeny, Friedlandu a po uzavření Tylžského míru s Ruským impériem se Napoleon obrátil proti Španělsku, kde v té době zuřila občanská válka. Jeho vojskům se podařilo dobýt Madrid. Bylo zahájeno další obsazování španělského území, když Napoleonovi 1. ledna 1809 došla zpráva, že Rakušané pod vedením arcivévody Karla se chystají na další válku. Okamžitě předal velení maršálu Soultovi a odjel do Paříže, kde na nadcházející válku rychle seskupil síly, které byly nazvány Velká Německá armáda. 14. dubna 1809 překročili Rakušané pod velením arcivévody Karla Rakousko-Těšínského hranice Bavorska a bleskově do něj vpadli. Už 19. dubna ale zvítězil francouzský maršál Davout u Teugn-Hausenu a maršál Lefebvre vyhrál v bitvě u Abensbergu. Následovala francouzská vítězství u Landshutu a u Eggmühlu. Poté byl rozmetán rakouský zadní voj, načež podmaršálek Hiller bleskurychle ustoupil od Řezna a arcivévoda Karel ustupoval ještě více do nitra Rakouska. Napoleon vjel 13. května do Vídně a s ním i několik armádních sborů. Zde se Napoleon dozvěděl, že podmaršálek Hiller ustoupil na východ od Vídně a rozhodl se s ním svést bitvu.\n\nNapoleonovo měsíční tažení se sice jevilo triumfálně, ale mělo hned několik problémů. Řady Velké Německé armády tvořily nováčci, kteří se ještě nikdy nepodíleli na bojích. Napoleon neměl ani tušení, kde se nachází arcivévoda Karel, který k němu ve skutečnosti už mířil z Moravy. Největším problémem obou vojevůdců se však zanedlouho stal Dunaj, rozvodněný po zimě. Arcivévoda se chtěl dostat ze severního břehu na jižní už u Kremže, u Lince a v jiných místech, ale Napoleon na uvedená místa vždy dorazil dříve než on. Napoleon chtěl naopak dospět z jižního břehu na severní. Poněvadž věděl, že bitva se povede v prostoru bezprostředně u Vídně, musel najít most v blízkosti města.\n\nPrvní pokus o překročení řeky provedli Francouzi u ostrova Schwarze Lacken, kde je však odrazil generálmajor Weissenhof. Francouzi byli za velkých ztrát donuceni ustoupit, takže přechod v tomto místě se stal nereálným. Generál Bertrand, který dostal na starost výběr mostů, vybral čtyři lokality, nakonec ale zbyla jen jedna, vesnice Kaiser-Ebersdorf, která ležela naproti vesnici Aspern, která byla ale na druhém břehu. Zde se Dunaj větvil sice na čtyři ramena, ale kromě hlavního toku se zde daly rychle a poměrně bezpečně zbudovat mosty. Ženisté a dělostřelci začali bleskově pokládat lodice a sháněli materiál na stavbu kde se dalo. Úkol byl vskutku nelehký, protože jen první rameno měřilo 450 metrů, druhé a třetí měly dohromady 225 metrů a vedly k důležitému ostrovu Lobau, ze kterého už zbývalo přemostit jen 120 metrů. Materiálu, který pontonýři a dělostřelci sehnali, bylo však na přemostění málo. Navíc se po oblevě Dunaj rozvodnil, přičemž řekou protékalo mnoho překážek, kmeny, dřeva, někdy i domy. Přes každé rameno byl postaven jen jeden most, což znamenalo, že pokud by se jen jeden protrhl, Napoleon by nemohl dopravovat posily. Mosty byly již skoro dokončeny, když Napoleon zjistil, že se hrubě zmýlil v poloze armády arcivévody Karla, který místo na horním toku Dunaje, se nacházel přímo naproti mostům. I přesto se Napoleon rozhodl přejít zde, protože žádné jiné místo v blízkosti nebylo. K mostu se zvolna přesunovaly sbory maršálů Lannese (pěší), Massény (pěší) a Bessiérese (jezdecký). Už 20. května byly hotovy tři mosty, které však nestály příliš pevně. Většina vojska se začala přesouvat na ostrov Lobau, kde čekala na překročení čtvrtého ramene.\n\nV noci 21. května se začaly přesouvat na druhý břeh první jednotky, které jen s malými ztrátami dobyly jak Aspern, tak Essling. Rakouské jednotky ustoupily k nedalekému Gross-Enzersdorfu. Na výšinách Bisambergu, za potokem Russbachem, se navíc objevily ohně armády arcivévody. Napoleon však nevěřil, že ohně patří Karlově armádě, a nařídil, aby se přesunulo co nejvíc jednotek, v následujícím uspořádání: Masséna se svým armádním sborem nalevo u Aspern, napravo u Esslingu Lannes, a mezi oběma dvěma uskupením jezdectvo Bessiérese, za nímž měla stát garda. Těsně před úsvitem však stály na břehu jen dvě divize sboru Massény, a dvě divize lehkého jezdectva. Ostatní jednotky čekaly na Lobau, až bude dostavěn zbytek čtvrtého mostu.\n\nBojiště, na kterém se měla odehrát nastávající bitva, leželo za ostrovem Lobau, na poměrně malé, ale rovné planině, na které ležela vlevo vesnice Aspern, a nalevo Essling. Planinu napravo uzavírala vesnice Gross-Enzersdorf, a nalevo malá osada Stadlau. Mezi oběma vesnicemi se táhl protipovodňový příkop. Na jihovýchod až jih od Aspern ležel ostrov Gemeinde-Au, který byl prakticky neprostupný, kdežto na jih od Esslingu byl úplně otevřený prostor. V Aspern se nacházelo 106 domů s kostelíkem, v Esslingu 55 domů a sýpka.\n\nNapoleonův plán byl jednoduchý. Vzhledem k tomu, kolik měl na druhém břehu jednotek (tři divize pěší: Legrandova, Molitorova, Boudetova – Massénův sbor, dvě divize jezdecké: Lassalova, d'Espagneho-Bessiéresovo jezdectvo), nemohl příliš mnoho útočit. Proto se rozhodl soustředit na obranu Aspernu a Esslingu, zatímco Gemeinde-Au a planinu obsadil jen nevysokým počtem jednotek. Napoleon vydal rozkaz udržet pozice do zítřka, kdy předpokládal, že na druhý břeh dorazí další muži, aby mohl přejít do protiútoku. Napoleon měl k prvnímu dnu k dispozici 29 500 mužů, kteří měli jen několik málo děl.\n\nKarel žádný složitější operační plán nevypracoval. Podle jeho rozkazů měly jeho síly, rozdělené do šesti kolon, útočit, dokud francouzské jednotky nevytlačí z obou vesnic. Na Aspern měly útočit dvě kolony, Hillerova a Bellegardeho, na centrální část bojiště dvě kolony pod velením Hohenzollerna-Hechingena a Johanna Lichtensteina. Na Essling útočily také dvě kolony, jejichž velitelé byli Dedovich a Hohenlohe-Bartenstein. Arcivévoda měl k prvnímu dni celkem 99 000 mužů, kteří disponovali 290 dělovými hlavněmi.\n\nNa začátku neděle měl Napoleon na druhém břehu zhruba čtyřnásobně menší vojsko než arcivévoda, aniž by to tušil. Předpokládal, že je proti němu pouze Hiller, a plánoval, jak ho porazí útokem z pravého křídla. Arcivévoda Karel, který se dozvěděl, kdo proti němu stojí, rozkazy nezměnil, a dokonce je neměnil ani během bitvy, na rozdíl od Napoleona, který měnil skoro celý původní plán z útoku na obranu.\n\nPoté, co se ranní mlha rozplynula, obsadila Marulazova divize z Massénova sboru Aspern, ale jen nevelkými silami, zbytek zůstal v cihelně za Aspern. Na břehu už mělo být více mužů, ale lodě s kameny, které Rakušané spouštěli po proudu, ničily mosty a jednotky se nedokázaly dopravit včas. Rakušané zahájili ráno postup, přičemž Francouze zpozorovali dříve, než oni je. Molitor prohlásil, že Aspern udrží stůj co stůj. I sám Masséna se kvůli naléhavé situaci přemístil do této vesnice. Rakušané útočili kolonami Hillera a Bellegardeho a proti původnímu předpokladu se k tomu připojila i kolona Hohenzollerna-Hechingena. První útok začal až v jednu hodinu odpoledne v prostoru aspernského hřbitova; vedl jej francouzský emigrant Nordmann v rakouských službách. Po hodině a půl vypudili Rakušané ze hřbitova hrstku francouzských voltižérů, kteří ho udatně bránili. Ve stejné chvíli zaútočili od jihu rakouští hraničáři, přičemž se přiblížila kolona Bellegardeho, která se okamžitě zapojila do bojů s velkým úspěchem. Dva francouzské pluky ve východní části vesnice náporu neodolaly a byly donuceny ustoupit. Zároveň probíhaly i tuhé boje o Gemeinde Au, ve kterých však Hillerovy jednotky neměly v neprostupných křovinách valný úspěch.\n\nDalší útok začal o půl čtvrté a byl veden přes celý prostor od Gemeinde Au až po Aspern. Zapojil se do něj i Bellegarde, a na Molitorovu divizi rozmístěnou na celém úseku se valila obrovská masa vojska. Naštěstí pro Molitora i Massénu útok neprobíhal koordinovaně, takže Masséna mohl obranu aspoň provizorně vyspravovat. Ve chvíli kdy boj kulminoval, dorazily do boje další rakouské síly a situace se začala povážlivě zhoršovat. Masséna nechával nalévat víno, což vojáky značně povzbudilo. Situace se začala špatně pro Francouze vyvíjet i u Gemeinde Au, načež následoval třetí útok Rakušanů. Hroutící obranu na poslední chvíli posílil 26. lehký pluk z Legrandovy divize, který nedávno přešel břeh. Vojáci obou stran se rvali o hřbitov a kostel, mezitím se však ze severu přiblížila třetí rakouská kolona Hohenzollern-Hechingenova. Na Francouze se začala sypat palba 123 děl, což mělo za následek vyklizení severu vesnice a přesunu na jih. Masséna, který byl zkušený, však odtušil, že nyní přijde hlavní útok, a pro jistotu si ušetřil do zálohy dva pluky. André Masséna uvažoval správně, protože ve stejné chvíli dostal Bellegarde rozkaz k dobytí vesnice za jakýchkoliv ztrát. Bellegarde i Hiller tentokrát nechali zabubnovat na útok současně, přičemž je podpořil i Hohenzollern-Hechingen a jezdectvo Lichtensteina. Než však tyto oddíly stihly zaútočit, vrhly se na ně čtyři kyrysnické pluky Francouzů z d'Espagneho divize. Jezdci se nakonec dostali do zmatku, ve kterém probíhalo mnoho osobních soubojů. Střet trval čtvrt hodiny, po něm museli kyrysníci ustoupit. Všechny rakouské jednotky měly cestu volnou a vrhly se na aspernský hřbitov, který bránil zoufale 37. řadový pluk. Zároveň se na rovné planině roztáhly jednotky třetí kolony, čímž hrozila definitivní porážka francouzského levého křídla. Napoleon vyslal na ohrožený úsek zbytek pěchoty a Marulazovy lehké jezdce, ti však byli odraženi. I přesto jezdectvo učinilo několik dalších útoků, díky kterým se podařilo získat cenný čas a levé křídlo bylo zachráněno.\n\nBěhem takto získané půlhodiny Napoleon přes opravené mosty dostal další posily, které použil na obou dvou křídlech. První přešly poslední říční rameno jednotky Carry Saint-Cyra, které byly poslány na nejnebezpečnější úsek, a to právě k Massénovi do Aspern, kde byla situace povážlivá, neboť rakouská pěchota dobyla hřbitov. Masséna ale zjistil, že u Gemeinde Au se zastavil Hillerův útok, a bleskově přesouval jednotky do Aspern. Massénovi se dařilo odrážet nesčetné rakouské útoky, ale zdevastovanou Molitorovu divizi byl donucen přesunout k Gemeinde Au. Následoval další rakouský útok na Aspern, vedený jednotkami všech tří kolon. Masséna sice se svou artilérií napáchal škody v útočících řadách, ale rakouská přesila postupovala neochvějně dál. Vzápětí se rozhořela nejtěžší bitva o hřbitov a kostelík za celý první den bitvy. Na Aspern útočilo 20 batalionů, na méně důležité Gemeinde Au jen pět. Legrandova pěchota v Aspern měla co dělat, aby vůbec ve vesnici vydržela. Rakouský nápor slavil úspěch, jednotky dobyly půlku vesnice, Masséna však držel neustále strategicky důležitý hřbitov. O půl sedmé dorazila do vesnice rakouská děla a Massénovi nezbylo než urychleně ustoupit na jih vesnice. Napoleon poté k Aspernu vyslal divizi Saint-Cyra s 9 000 muži a 18 děly. Ten na vesnici zaútočil, ale zastavila ho dělostřelecká palba. Poté už žádné ucelené útoky nevznikly, boj už probíhal od domu k domu, přičemž obě dvě strany bojovaly nejurputněji o hřbitov. Ten nakonec rozstřílela i se zdí rakouská děla, aby už hřbitov nemohl sloužit jako defenzivní pozice. Poté už boj pozvolna utichal. Vesnice během dne změnila údajně čtrnáctkrát stranu. V rakouských rukách zůstaly zřejmě sever vesnice a hřbitov, Francouzi pak vlastnili jih vesnice. Francouzům zůstal i prostor Gemeinde Au, kde se francouzská obrana zachytila na stejném místě jako ráno.\n\nU Esslingu začal boj podstatně později, jelikož Dedovichova a Hohenloheho kolona dorazily k vesnici o hodně později, než říkal rozkaz. Vzhledem ke zpoždění Rakušanů zde Francouzi vystavěli aspoň základní obranu v prostoru Velké zahrady (\"Grosser Garten\"). Ve vesnici byla ještě Dlouhá zahrada (\"Langer Garten\"), ale ta byla k obraně nevhodná. Obraně Esslingu velel maršál Jean Lannes, vévoda z Montebella. Lannes měl k obraně jedinou divizi, a to Boudetovu, kterou tvořily tři pluky. Dvě kolony Dedovichova a Hohenloheho, obě dvě ale pod velením Rosenberga-Orsiniho, se pomalu blížily k Esslingu. Dedovich po přiblížení k vesnici ale čekal na Hohenloheho, který nepřicházel ani ve čtyři hodiny, navíc otálel, jak útok na opevněnou vesnici vést. Tento čas poskytl Napoleonovi velkou výhodu. Dedovich prováděl jen průzkum bojem, který však nic neřešil. Napoleon jako velký taktik poznal, že Dedovich čeká na druhou kolonu, a rozhodl se vyslat na toto křídlo d'Espagneho kyrysnickou divizi. Útok mohl vést k úspěchu, ale rakouské záložní jezdectvo jej zastavilo. V téže chvíli spokojený arcivévoda vydal rozkazy aby zaútočil, protože nečinnost této kolony kazila celkové vyhlídky v bitvě. Nakonec po naléhavých příkazech Dedovich i Hohenlohe zaútočily, ale Lannes útok odrazil bez větších problémů. Když Lannes viděl že má šanci k protiútoku, vydal rozkaz Bessiéresovi, kterého dostal pod velení, a kterého z duše nenáviděl. Ten zachránil Lannesovy pěšáky doslova na poslední chvíli, protože byli drceni rakouskou dělostřeleckou palbou. Zatímco Lannes sváděl tuhé boje se čtvrtou kolonou, přes Gross-Enzersdorf přešla 5. kolona, která v sedm večer zaútočila, ale útok nebyl dostatečně razantní, a Lannes ho odrazil. V této chvíli se už zdálo že bitva skončí, protože rakouská vojska splnila operační plán. Lannes, který dával vinu Bessiéresovi za to, že jeho kyrysnické útoky se nepodařily, nařídil nesmyslný útok, ve chvíli kdy byl již konec prvního dne. Rozkaz velel zaútočit kyrysníkům d'Espagneho, aby útočily z bezprostřední blízkosti. Kyrysníci se vrhli vpřed, ale rakouská pěchota se stihla seskupit do tzv. \"Massen\", to jest obranné formace proti koním, která ukázala své přednosti obzvlášť v této bitvě. Útok se rozbil, načež přiklusalo francouzské i rakouské jezdectvo a došlo k jejich střetu. Francouzi byli donuceni ustoupit, ale Lannes, který si vyléval svou nenávist k Bessiéresovi, nařídil další útok. Rakouská obranná formace (\"Massen\") a dělostřelectvo francouzské jezdce rozmetaly, a d'Espagne padl. Po jezdeckých srážkách se na bitevním poli z východu nakonec objevila 5. kolona podmaršálka Hohenloheho. Lannes postřehl nebezpečí, ale nemohl proti němu mnoho udělat, protože na směru hlavního útoku měl jen jeden pluk a dvě brigády jezdců. Rakušané sice dobyli Dlouhou zahradu, ale na víc nápor nestačil. V devět večer zahájil postup Dedovich, ten však dobyl jen nedůležitou náves. V Esslingu tedy zůstala situace Francouzů příznivější, než v Aspern. V jejich držení zůstala sýpka i Velká zahrada, tedy nejklíčovější body vesnice. Rakušanům se jejich vlažný postup zde nevyplatil – zůstala jim jen náves a Dlouhá zahrada.\n\nPo prvním dni bitvy si obě dvě strany nárokovaly vítězství, kterého ale dosáhl spíše Napoleon, protože udržel početně mnohem silnější vojsko na linii Gemeinde Au-Aspern-Essling-Gross-Enzersdorf, zatímco arcivévoda Karel sice splnil svůj operační plán, ale nevyužil velké šance k vítězství. Druhý den navíc vypadala situace lépe pro Napoleona, který měl sice před rozbřeskem na druhé straně Dunaje jen 50 000 mužů, 6400 jezdců a 90 děl, ale předpokládal, že v průběhu dopoledne jeho síly zesílí na 60 000 mužů, 11 000 jezdců, a 152 děl. Na pondělí byl před třemi Napoleonovými maršály těžký úkol. Lannes a Besiéres měly zaútočit na rakouský střed, načež se měli stočit doleva. Masséna dostal za úkol ovládnout Aspern a vytvořit si prostor pro útok. Případnou zálohu představovala garda a jednotky Davoutova sboru, které se blížily k mostům od Vídně. Arcivévoda Karel hodlal pokračovat ve včerejším útoku, přičemž jeho cílem bylo pouze donutit ustoupit všechny Napoleonova vojska na Lobau. Arcivévodovy síly dosahovaly 96 000 mužů, kteří měli zhruba 350 děl.\n\nVe tři hodiny ráno zahájila rakouská děla palbu po celé délce bitevní linie, a o hodinu později Francouzi spatřili první rakouské uniformy. Masséna v Aspernu na nic nečekal a zaútočil s momentem překvapení hned ráno, přičemž se mu podařilo Rakušany zaskočit a ti začali ustupovat. Zanedlouho byla dobyta hlavní ulice i s kostelíkem, načež padl celý Aspern, kromě jednoho domu, který bránil půlbatalion \"Erzherzog Rainer\". Massénův útok těžce zasáhl hlavně předvoj Bellegardeho kolony. Zoufalý velitel předvoje rozesílal zprávy na všechny strany, ale bez reakce. Vzápětí byla napadena 3.kolona Hohenzollerna-Hechingena, která utrpěla rovněž těžké ztráty. Útoku se kromě Legrandových a vyčerpaných Molitorových mužů, zúčastnila i celá divize Carryho Saint-Cyra. Hiller nařídil na vesnici palbu, a podařilo se mu dobýt zpět celý kostelík i se hřbitovem, ale Massénův další protiútok ho vytlačil z celé vsi, kterou Masséna s přehledem v sedm ráno ovládl. Po Lannesově útoku u Esslingu, kdy arcivévoda pochopil Napoleonův záměr, nařídil Hillerovi a Bellegardemu další útok. Ten začal po sedmé masivní dělostřelbou obou kolon, načež zaútočila pěchota, která dobyla polovinu vesnice a zastavila je v osm hodin až Massénova poslední záloha, Hesenci. Poté opět zahájilo palbu rakouské dělostřelectvo, které zlikvidovalo prakticky zbytky domů. Poté zahájili Hesenci a další Napoleonovy oddíly nový útok, který sice uspěl, ale následný rakouský protiúder vyhnal Massénu z celé vsi. V deset ovládli Hiller a Bellegarde celou ves. Zhruba ve stejné chvíli se dozvěděli to, co Masséna věděl už dávno, totiž že od sedmi do osmi hodin rakouští diverzanti spouštěli hořící lodice, či lodice naložené kamením, které protrhly velikou část mostů, a Napoleonovi přestaly proudit posily, munice, potraviny a vybavení. Masséna poznal, že musí Aspern dobýt stůj co stůj, protože jinak by otevřel cestu do svého týlu. Navíc otevřená planina, kam ho donutili Rakušané ustoupit, neskýtala mnoho možností k obraně. V jedenáct dostal jako podporu tři prapory mladé gardy a zahájil útok. Podařilo se mu opět dobýt jih vsi i hřbitov, ale Hiller se nenechal vytlačit a zahájil protiútok, protože i on chápal, že Aspern je klíč k celé bitvě. Ve vesnici i na hřbitově se dostaly ke slovu bodáky a pěsti. Hiller se snažil Massénu za pomoci mohutné dělostřelecké palby a opakovaných útoků vyhnat, aby si otevřel cestu na rovinu za Aspern, kde by jistě Massénovy jednotky obrátil v útěk. To Masséna věděl, a navíc kryl ústup ostatních jednotek, takže Aspern nemohl rovněž opustit. Ve dvě hodiny se začala situace měnit k lepšímu pro Rakušany, kteří ovládali skoro celou ves, až na východní okraj a Gemeinde-Au, kde byly umístěny zbytky Molitorovy divize. Pár hodin poté obdržel Masséna povel k ústupu a jeho jednotky se začaly spořádaně stahovat směrem k Lobau.\n\nMezi třetí a pátou ráno vypukly boje i v Esslingu. Lannes chtěl zamezit útoku od Gross-Enzersdorfu a vytvořit si nástupní prostor pro útok, Hohenlohe ho ale předešel a sám zahájil útok, který však začala likvidovat francouzská křížová palba. Rakouský podmaršálek Rosenberg-Orsini, velící oběma kolonám, chtěl odčinit včerejší pozdní nástup do boje, a vpřed vyslal i Dedovichovy muže, ti se ale zastavili u sýpky. Hohenlohe se pokoušel o boční útok, ale ani ten neuspěl. Francouzi zde uplatnili to, že jako na jediném úseku měli více děl, a proto zahájili boční i přímou palbu do Rakušanů. Došlo k několika jezdeckým srážkám, ale nakonec Hohenlohe začal ustupovat, přičemž na něj útočili francouzští kyrysníci. Lannes, spokojený s vývojem situace, začal připravovat vše pro nadcházející útok, na který byl už připraven i Bessiéres se svým jezdectvem. Útok měl být veden mezi 3. rakouskou kolonu a Lichtensteinovo záložní jezdectvo, na obranu Esslingu zůstala Boudetova divize, sama proti oběma kolonám Rosenberga-Orsiniho. Lannes zahájil postup vpřed, pochodoval však pomalu. Podpora francouzského dělostřelectva se sice jevila jako dostatečná, vzápětí ale zahájilo palbu dělostřelectvo rakouské, které Lannese připravovalo o mnoho mužů. Lannes vydal příkaz Bessiéresovu jezdectvu, ať na děla zaútočí.\n\nJako první vyjelo na rakouská děla Marulazovo lehké jezdectvo, které ale bylo třikrát zastaveno rakouskou obrannou formací. Marulaz tedy neuspěl a bylo načase, uvažovat nad novým útokem. Lannes ho okamžitě zahájil, arcivévoda Karel ale nyní pochopil Napoleonův záměr. Vydal rozkaz do Aspern, kde Masséna neodolal útoku a byl poražen. Lannes to sice věděl, ale pokračoval v úspěšně započatém útoku. Při něm ho podporovali kyrysníci a takzvané francouzské „létající“ baterie dělostřelectva, které rychle zaujaly postavení a spustily palbu podporující jezdectvo. Kyrysníkům se začínal dařit průlom, jenže najednou zasáhl sám arcivévoda Karel, který zvedl prapor pluku \"Zach\", pobídl vojáky do útoku a společně s jezdectvem francouzské kyrysníky zastavil. Vzápětí dorazily na bojiště dva prapory podmaršálka d'Aspreho, elita rakouské armády – granátníci. Lannesův útok tak kolem deváté skončil, a jeho jednotky se pomalu stahovaly na linii, odkud ráno vyšly. Rakouské dělostřelectvo proto opět rozpoutalo palbu. Lannes si myslel, že bude mít příležitost k dalšímu útoku společně s Davoutovým sborem, který měl přijít jako posila, jenže ten nedorazil kvůli probořeným mostům. Lannes byl zahnán zpět, zatímco nebohá Boudetova divize v Esslingu čelila opakovaným útokům Dedovichovy kolony a granátníků. Boudet se sice statečně držel, ale devátý útok obrovské rakouské přesily obrátil jeho vojáky na útěk, a bráněna zůstala pouze sýpka. Utíkajícím vojákům zastoupili cestu granátníci a myslivci staré gardy, kteří jako jediní stihli přejít po chvilkově opravených mostech. Rakušané zabrali celý Essling, až na sýpku, kde se bránil Boudet a hrstka jeho mužů. Místo většiny uprchlé divize Boudetovy přišly dva pluky ze Saint-Hilairovy divize. Napoleon už věděl, že bitvu prohraje, a proto vyslal do Esslingu starou gardu, aby zachránila situaci. Té se podařilo Essling stabilizovat, přičemž arcivévoda Karel ustoupil, protože jeho dělům, které významně přispívaly k francouzské porážce, docházela munice. Ve čtyři hodiny zde tedy boj dá se říci utichl, zatímco u Aspern sváděl Masséna těžké boje, aby se nepřítel nedostal na rovinu za Aspern. V téže době byl zahájen stupňovitý ústup francouzských sil na Lobau. Masséna i Lannes zoufale drželi obě dvě vesnice, aby se mohlo celé vojsko stáhnout. V sedm hodin zahájili ústup i oni. V devět hodin už stála na druhém břehu jen Legrandova divize a stará garda, kteří chránili ústup před případným útokem Rakušanů. Ten už ale nepřišel, protože arcivévoda Karel už jen nechal dostřílet svá děla, načež opustil bojiště a vychutnával si pocit prvního vítěze nad Napoleonem Bonapartem.\n\nNapoleon svěřil ústup maršálu Massénovi a přeplavil se na druhý břeh, kde stál dosud i Davoutův sbor. Tehdy udělal arcivévoda Karel údajně největší chybu, protože nechal Napoleona ustoupit, přičemž na něj ani neposlal jezdectvo, ani nezačal bombardovat Lobau svými dvěma stovkami děl. V závěrečné fázi bitvy byl trefen maršál Lannes dělovou koulí do nohou, když právě seděl. Následná amputace se mu stala smrtelnou a zemřel pak sedm dní po bitvě na ostrově Lobau.\n\nFrancouzi ztratili mnohem více vojáků než arcivévoda Karel. Za bitvu zaplatili 7 000 mrtvými a měli 16 000 zraněných. Francouzi neměli tak spolehlivé údaje o ztrátách jako Rakušané, proto se vychází jen z odhadů a hlášení.\n\nRakouské ztráty byly nižší než francouzské. Arcivévoda Karel ztratil 4 286 mrtvých mužů, měl 16 314 raněných, 1 903 pohřešovaných a 837 mužů bylo Francouzi zajato.\n\nPo bitvě zůstaly na ostrově Lobau stovky francouzských raněných a umírajících, přičemž čekali velmi dlouho, než k nim vůbec dorazil proviant a nápoje a než se mohly opravit mosty. Napoleon byl poražen, což mohlo mít velké politické důsledky v Evropě. Naštěstí pro Francii a svoji vlastní vojevůdcovskou reputaci však Napoleon zvítězil v následující bitvě u Wagramu. Po dalším postupu dobyl i dalšího vítězství v další menší bitvě u Znojma. Zde byl také uzavřen dočasný mír s Rakouskem, jež ukončil poslední Napoleonovo vítězné tažení.\n\n"}
{"id": "453563", "url": "https://cs.wikipedia.org/wiki?curid=453563", "title": "Rzi", "text": "Rzi\n\nRzi (Uredinales, Pucciniales) je skupina parazitických stopkovýtrusných hub, řazená například jako řád do třídy Urediniomycetes čili Pucciniomycetes.\n\nJedná se o obligátní parazity rostlin, tvořící podhoubí čili mycelium. Mají poměrně složitý životní cyklus a jsou schopné střídat hostitele, ačkoliv se pravděpodobně řadí mezi nejjednodušší stopkovýtrusné houby (mají přepážky hyf obvykle bez přezek a dolipor, dlouhou haploidní fázi, primitivní typ rozmnožování a podobně).\n\nJednojaderné stadium je na poměry obvyklé u hub velice rozvinuté a dokonce může převažovat nad dvoujaderným. Mycelium s jednojadernými buňkami vyroste z bazidiospory a je schopné následně proniknout i dovnitř buněk hostitele, kam obvykle vysílá větvící se haustoria. Pletivo rostliny se zbytňuje, získává oranžovou barvu a vytváří se hypertrofie a hyperplazie. Na povrchu listu se nakonec vyvinou pohlavní struktury, spermogonia produkují spermacie a nektar, zatímco tzv. receptivní hyfy vyrůstají z ústí spermogonií. Nektar láká hmyz, ten roznáší spermacie a přenosem spermacií na receptivní hyfu jiného jedince může dojít postupně k plazmogamii a ze vzniklé buňky se začne vyvíjet množství prášilek čili aecií. V nich se vyvíjejí dikaryotické výtrusy, které se šíří větrem a může z nich vyklíčit sekundární (dikaryotické) mycelium. To nese uredia, na nichž vzniká nová řada výtrusů. Tyto tzv. urediospory slouží pouze k rozšíření nákazy na svém hostiteli. Zato tzv. teliospory čili zimní výtrusy vznikají o něco později na dikaryotickém myceliu a představují klidové stadium, jež po zimě dokončí vývoj, změní se v bazidie a po meióze vzniknou čtyři bazidiospory. Tím se cyklus uzavírá.\n"}
{"id": "453566", "url": "https://cs.wikipedia.org/wiki?curid=453566", "title": "Seznam obcí v departementu Val-d'Oise", "text": "Seznam obcí v departementu Val-d'Oise\n\nToto je seznam obcí v departementu Val-d'Oise ve Francii:\n"}
{"id": "453568", "url": "https://cs.wikipedia.org/wiki?curid=453568", "title": "Skupina Ladislava Štaidla", "text": "Skupina Ladislava Štaidla\n\nSkupina Ladislava Štaidla byla doprovodná kapela zpěváka Karla Gotta, se kterým procestovala mnoho států světa. Stala se vítězem mezi skupinami v anketě Zlatý slavík konce 70 let. Vznikla roku 1965 a zanikla v roce 1989. Skupinu nahradila Karel Gott Band. \n\nVznik skupiny je spojen se založením hudebního divadla Apollo, které společně s bratry Štaidlovými založil roku 1965 Karel Gott. Znali se spolu již od roku 1963 z Divadla Semafor.. V roce 1967 bylo divadlo uzavřeno a celá trojice i s doprovodem odcestovala na 7 měsíců do USA do Las Vegas v Nevadě. V roce 1973 tragicky zahynul Jiří Štaidl, skupina pokračovala v hraní po boku Karla Gotta, tak mnoha dalších zpěváků, např. Jitky Zelenkové 1973–1987 nebo Vlasty Kahovcové.\n\nV populární anketě časopisu \"Mladý svět\" Zlatý slavík tuto trofej získala v letech 1977, 1978 a v dalších letech až do svého rozpadu se umisťovala dlouho na předních pozicích populární hudby. V roce 1979 byla druhá, roku 1980 třetí, 1981 opět druhá, 1983 třetí.\n\nSkupina nahrála filmovou hudbu (a posléze i vydala v nakladatelství Supraphon) k mnoha filmům. Autorem filmové hudby byl Ladislav Štaidl. Psát ji začal v roce 1964.\n\n\n"}
{"id": "453572", "url": "https://cs.wikipedia.org/wiki?curid=453572", "title": "A. Lange &amp; Söhne", "text": "A. Lange &amp; Söhne\n\nA. Lange & Söhne je obchodní značka německého výrobce hodinek společnosti Lange Uhren GmbH. Hodinky této značky jsou cenově i kvalitou srovnatelné s výrobky proslulých firem jako jsou švýcarské Patek Philippe či Vacheron Constantin.\n\nSpolečnost Lange Uhren GmbH byla založena v roce 1845 Ferdinandem Adolphem Langem v městečku Glashütte, které leží poblíž Drážďan. V roce 1948 zabavila sovětská poválečná správa majetek společnosti a značka Lange přestala existovat. V roce 1990 po kolapsu a rozpadu NDR však Walter Lange, jehož pradědečkem byl právě zakladatel firmy Ferdinand Adolph Lange, obnovil společnost pod novým názvem A. Lange & Söhne a v současnosti patří celá firma skupině Richemont International SA.\n"}
{"id": "453574", "url": "https://cs.wikipedia.org/wiki?curid=453574", "title": "Václav Bělský", "text": "Václav Bělský\n\nVáclav Bělský, též Václav rytíř Bělský či Bielsky (22. září 1818 Bratkovice , obec Černuc – 22. května 1878 Praha), byl český právník a politik, purkmistr Prahy v letech 1863–1867, poslanec Českého zemského sněmu a Říšské rady\n\nPocházel z rodiny bratkovského chalupníka Josefa Bělského. Studoval na gymnáziu v Litoměřicích a Hradci Králové, kde byl jeho učitelem Václav Kliment Klicpera. Poté absolvoval filozofii a právo v Praze a v roce 1845 získal doktorský titul. Během revoluce roku 1848 byl členem Národního výboru a pražského obecního zastupitelstva. V roce 1850 se stal tajemníkem obchodní a živnostenské komory, 1851 notářem a 1858 advokátem. Proslavil se návrhem na zřizování spořitelen na venkově a úpravou jednoty rakouských cukrovarníků pro vzájemné pojištění.\n\nZemřel na mrtvici. Pohřben byl v Praze na Vyšehradském hřbitově.\n\nVáclav Bělský byl ženat, s manželkou Marií (1827–??) měl tři děti. Syn Václav (1853–??) byl právník a advokát. \n\nV roce 1861 byl znovu zvolen do pražského obecního zastupitelstva a stal se náměstkem purkmistra Františka Václava Pštrosse. Po jeho smrti byl pak od 7. července 1863 pražským purkmistrem. V této funkci založil obecní plynárnu, reálné gymnázium na Malé Straně a obecní pojišťovnu. Nechal také vybudovat Most císaře Františka Josefa I..\n\nVelkých zásluh si dobyl v létě 1866, kdy pruské vojsko po bitvě u Hradce Králové obsadilo Prahu a všichni vyšší rakouští úředníci byli evakuováni. Vyjednáváním s pruským vedením se mu podařilo zabránit rabování a omezit vzniklé škody. V době okupace také pomohl nezaměstnaným dělníkům organizováním veřejných prací, během kterých vznikly Letenské sady a nové silnice. Za svou činnost během války si získal respekt většiny obyvatel a byl oceněn i císařem. Roku 1866 byl povýšen do šlechtického stavu.\n\nBělský odstoupil z funkce purkmistra v roce 1867 po urážce ze strany náměstka místodržícího, který mu udělil důtku, jakou obvykle dává svým podřízeným. Aféra souvisela s rakousko-uherským vyrovnáním, se kterým česká politická reprezentace nesouhlasila.\n\nByl aktivní i v zemské a celostátní parlamentní politice. V období let 1863–1872 byl poslancem Českého zemského sněmu, kam byl zvolen v doplňovacích volbách v prosinci 1863 za kurii městskou, obvod Praha-Nové Město místo Františka Václava Pštrosse. Uspěl i v řádných zemských volbách v lednu 1867, nyní za kurii městskou, obvod Praha-Staré Město a v krátce poté vypsaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy praktikovali politiku pasivní rezistence, při níž odmítali aktivně vykonávat své mandáty. Bělský byl proto zbaven mandátu pro absenci v září 1868. Manifestačně byl znovu zvolen v září 1869. Uspěl i v řádných zemských volbách v roce 1870 a zemských volbách v roce 1872. Pasivní rezistence pokračovala, takže mandát ztratil. V doplňovacích volbách roku 1873 již v jeho obvodu na sněm místo něj usedl Karel Leopold Klaudy.\n\nZemský sněm ho roku 1870 zvolil i poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii městskou. Vzhledem k politice pasivní rezistence, kterou tehdy praktikovala česká Národní strana ale fakticky mandát říšského poslance nevykonával. Jeho mandát pak byl na základě absence 23. února 1872 prohlášen za zaniklý. V roce 1870 podnikl misi do Vídně, kde jménem českých politiků sondoval možnost návratu Čechů na Český zemský sněm podmíněný mírou ústupků v očekávaném císařském reskriptu. Bělský nezjistil uspokojivé garance, Český klub nicméně na návrh Františka Palackého přesto rozhodl podmínečně na zemský sněm vstoupit. Bělského cesta do Vídně byla součástí vyjednávání s premiérem Alfredem Potockim ohledně rozšíření vyrovnání i na Čechy. Byla mu tehdy nabídnuta i funkce ministra spravedlnosti, ale k žádnému výsledku se nedospělo. \n\n"}
{"id": "453576", "url": "https://cs.wikipedia.org/wiki?curid=453576", "title": "Patek Philippe", "text": "Patek Philippe\n\nPatek Philippe je švýcarský výrobce luxusních a vysoce ceněných hodinek. Sídlo společnosti se nachází v Ženevě a pobočka je také ve městě Vallée de Joux.\n\nHistorie firmy Patek Philippe (běžně zkracováno na PP) patří mezi nejdelší a nejzajímavější mezi hodinářskými firmami. Polský hodinář Antoni Norbert Patek začal vyrábět kapesní hodinky v Ženevě již v roce 1839 se svým společníkem Franciszkem Czapkem. V roce 1844 se však Czapek rozhodl z firmy odejít, a tak se Patek spojil s francouzským hodinářem jménem Adrien Philippe - vynálezcem bezklíčového točivého mechanismu.\n\nV roce 1868 společnost Patek Philippe vyrobila své první náramkové hodinky. Byly dělány pokusy s věčným kalendářem, chronografy, dělenými minutovými ručičkami atd.\n\nSpolečnost vyráběla a dodnes vyrábí téměř výlučně mechanické hodinky, ale některé modely byly i quartzové - bateriové - model Ref. 3414. PP je také známa tím, že všechny díly pro své výrobky si vyrábí sama bez subdodavatelů.\n\n"}
{"id": "453579", "url": "https://cs.wikipedia.org/wiki?curid=453579", "title": "Vallée de Joux", "text": "Vallée de Joux\n\nVallée de Joux je údolí v pohoří Jura ve švýcarském kantonu Vaud. Leží 50 km severně od Ženevy a Lausanne v nadmořské výšce přes 1000 m. Nachází se zde tři významná jezera - lac de Joux (10 km dlouhé), lac Brenet a lac Ter. Hranice s Francií je tvořena severní stranou údolí.\n\nV údolí se nachází tři důležitá správní města - Le Chenit, Le Lieu a L'Abbaye a obsahuje deset vesnic - Le Sentier, Le Brassus, Le Pont, ...\n\nVallée de Joux je společně s Neuchâtelem místem, kde se nachází několik nejvýznamnějších výrobců hodinek ve frankofonní části Švýcarska i v celém Švýcarsku - Audemars Piguet, Blancpain a Patek Philippe.\n"}
{"id": "453581", "url": "https://cs.wikipedia.org/wiki?curid=453581", "title": "Věková přístupnost v televizi", "text": "Věková přístupnost v televizi\n\nSystém věkové klasifikace televizních programů dává divákovi informaci a přehled, zda je konkrétní pořad vhodný pro děti či dospělé. Spousta zemí má vlastní systém televizních hodnocení, který se může lišit.\n\nProgramy jsou označovány organizací, která dohlíží na tyto ratingy věkové přístupnosti nebo přímo televizními stanicemi.\n\nHodnocení se dávají individuálně, v případě televizního seriálu je tak hodnocena epizoda po epizodě. Ratingy se mohou odlišovat jak epizodně, tak i televizními stanicemi, které vysílají ve stejném státě.\n\nV USA byly ratingy věkové přístupnosti navrženy 19. prosince 1996 kongresem, televizním průmyslem a FCC (\"Federal Communications Commission\" – Národní sdělovací úřad) a nabyly platnosti 1. ledna 1997, kdy byly přijaty hlavními televizními společnostmi včetně kabelových operátorů. Důvodů bylo hned několik; návrh přišel ze strany znepokojené veřejnosti, která se obávala zvyšující se míry sexuální obsahu a kresleného násilí v televizních programech. Původně se zamýšlelo, že systém bude používán s takzvaným \"V-chipem\" (televizní zámek), což je čip v televizi, jenž zablokovává či dovoluje divákovi sledování různých programů, kanálů, atd; původně se navrhovalo, že V-chip bude zabudován ve všech televizích vyrobených od roku 2000. Systém věkové přístupnosti nezasáhl sportovní a zpravodajské kanály typu CNN, Fox News Channel, ESPN či Fox Sports Net.\n\nObsah v programech, které jsou ohodnoceny tímto znakem, je většinou doporučen pro malé děti ve věku 3–7 let. U těchto programů se nepředpokládá, že by mohly děsit či nějak podráždit malé děti. Mezi příklady takovýchto programů patří \"Go, Diego, Go!\", \" Dora the Explorer\", či \"Wow! Wow! Wubbzy!\". U některých TV-Y programů se může vyskytnout ještě E/I logo, které sděluje, že program má výchovný charakter.\n\nTyto programy nejsou pro děti, kterým není víc než 7 let. Seriály s tímto značením můžou obsahovat lehké fantasy násilí, mírný dvojsmyslný humor a obsah, který není vhodný pro mladší děti. Mezi příklady takovýchto programů patří \" Foster's Home for Imaginary Friends\", \"Johnny Test\", \"SpongeBob SquarePants\". Když program obsahuje více násilí, dostane nálepku TV-Y7-FV (\"f\"antasy \"v\"iolence – fantasy násilí). Toto ohodnocení získaly programy jako \"Digimon\", \"Pokémon nebo \"Strážci vesmíru\".\n\nSem patří například programy typu \"The Price Is Right\" nebo \"Chcete být milionářem?\"\n\nTento rating říká, že programy nejsou vhodné pro děti mladší 14 let, bez účasti rodiče. Spousta výherních show či reality show je ohodnocena tímto ratingem pro hrubé, dvojsmyslné dialogy či specifický humor. Mezi příklady takovýchto programů patří některé prime-time sitcomy jako \"Raymonda má každý rád\", \"The Simpsons\" a \"Seinfeld\". Vedle TV-PG může program ještě dostat písmeno:\n\nTento rating říká, že programy nejsou vůbec vhodné pro děti mladší 14 let. Většina programů, které se začínají vysílat před devátou hodinou, jako je například \"Saturday Night Live\" nebo \"The Tonight Show\" dostávají tento rating.\nVedle TV-14 může program ještě dostat písmeno:\n\nProgramy s ratingem TV-MA jsou obvykle určeny pro osoby, jimž je víc než 16 let. Tyto programy mohou zobrazovat extrémní grafické násilí, vulgární jazyk, nahotu a silné sexuální obsahy.\n\nVedle TV-MA může program ještě dostat písmeno:\n\nNepříliš mnoho programů má tento rating, ale největším příkladem je \"South Park\", jenž tento rating proslavil.\n\nNa Slovensku a Maďarsku mají kulaté piktogramy s číslem uvnitř. Na Slovensku původně v těchto piktogramech měli i malé usmívající se emotikony (veselý smajlík – program do 7 let, smutný smajlík – program pro 12, 14 a 18 let), ale v průběhu času se od nich upustilo. Rating vysílají všechny tamější kabelové i veřejné televizní společnosti, včetně televizí jako \"TV JOJ, RTL Klub, Magyar 1 (M1), Magyar 2 (M2), TV2, Duna TV, Markíza, Jednotka a Dvojka\".\n\nGrafické symboly \"Jednotného systému na Slovensku\" (zkráceně JSO), které se běžně vyskytují ve slovenských médiích používají takovéto symboly:\n\nU výchovných programů se pak používají takovéto ratingy:\n\nNeklasifikují se hrubé pornografické, neodůvodnitelné násilné programy, tudíž se nemohou ani vysílat. Od roku 2008 se tyto symboly objevují i na krabicích od DVD distribuovaných na slovenském území..\n\nStejně jako na Slovensku, i v Maďarsku mají na TV ratingy vyhlášku. V případě Maďarska se jedná o vyhlášku 1494/2002, ze 17. října), vyhlášenou \"Radou pro rozhlasové a televizní vysílání\".\n\nSystém televizních ratingů v Maďarsku se rozděluje do čtyř kategorií:\n\nV Polsku neměli až do jednadvacátého století žádný televizní rating. Do srpna 2005 byly programy označovány 3 symboly (, a ). Od 15. srpna 2011 se rating dělí na 5 skupin: zelený úsměv (pro všechny věkové kategorie), tři čtverce (od 7, 12, 16 let), červený klíč (od 18 let).\n\nPro označení \"pořadů nevhodných pro mládež\" před revolucí používala ČST svou \"hvězdičku\": Vysílala několik desítek sekund jen černou obrazovku s bílou hvězdou v pravém dolném rohu, velikosti třetiny výšky obrazovky. Hvězda měla tvar \"plus\" či rovnoramenného kříže se špičatými vrcholy, jako kompasová růžice celá bílou barvou.\n\nAčkoliv některé (zahraniční) kabelové televize takzvané piktogramy s číslicí věkové přístupnosti používají (A+, Spektrum, HBO2), v našich končinách dnes neexistuje nic jako \"systém věkové klasifikace televizních programů\" a jediným znaménkem toho, že se v programu bude zobrazovat explicitní obsah je značení miniaturní \"komety\" hned za logem televizní společnosti. Kometa se zobrazuje v programech se softcore pornografií a v programech, které jsou vysílány po dvaadvacáté hodině.\n\nJako první dobrovolně zavedl jednoduchý systém ratingů dětský televizní program veřejnoprávní České televize. Ten označuje pouze programy, které jsou vhodné pro skupinu dětí od 8 let a mladší děti by nemuseli jejich obsah plně pochopit. Vysílán má být zhruba u pěti pořadů týdne, jako je například dětské zpravodajství Zprávičky nebo cyklus Děsivé dějiny od BBC.\n\n"}
{"id": "453588", "url": "https://cs.wikipedia.org/wiki?curid=453588", "title": "Oldenbursko", "text": "Oldenbursko\n\nOldenbursko (německy \"Oldenburg\") je zkrácené pojmenování pro zaniklý stát na území současného Německa (resp. území spolkové země Dolní Sasko). Oldenbursko vzniklo jako hrabství na sklonku 9. století a zaniklo jako svobodný stát Německa v roce 1946. Během své existence bylo až do roku 1918 monarchií tj. hrabstvím, vévodstvím a nakonec velkovévodstvím a od roku 1918 až do svého zániku (kromě let nacismu) bylo svobodným státem Výmarské republiky.\n\nFrancouzská okupace Oldenburska (1810–1814)\n\nOldenbursko jako stát zanikl 9. prosince 1946 začleněním do tehdy ustaveného Dolního Saska jako jeho součást, kromě oldenburských exkláv Lübeck (knížectví), který se stal součástí země Šlesvicko-Holštýnsko a Birkenfeld, jenž se stal součástí země Porýní-Falc.\n"}
{"id": "453589", "url": "https://cs.wikipedia.org/wiki?curid=453589", "title": "Themidaceae", "text": "Themidaceae\n\nThemidaceae je čeleď jednoděložných rostlin z řádu chřestotvaré (\"Asparagales\"). Starší taxonomické systémy řadily zástupce této čeledi do čeledi liliovité s.l. (\"Liliaceae\") nebo česnekovité (\"Alliaceae\"). Podle systému APG III už není čeleď uznávána a zástupci jsou řazeni do čeledi chřestovité v širším pojetí (\"Asparagaceae\" s.l.).\n\nJedná se vytrvalé pozemní byliny s podzemními hlízami. Listy jsou jednoduché, střídavé nebo často v přízemních růžicích, na bázi s listovými pochvami. Čepele jsou většinou čárkovité až nitkovité, celokrajné, žilnatina je souběžná. Květy jsou v květenstvích, často ve vrcholovém (nepravém) okolíku, na bázi podepřeném listeny. Květy jsou oboupohlavné, okvětí se skládá ze 6 okvětních lístků různých barev. Tyčinek je 6 (3+3) nebo 3. Gyneceum je srostlé ze 3 plodolistů, semeník je svrchní, čnělka je 1. Plodem je tobolka.\n\nJe známo asi 12 rodů a asi 62 druhů, které jsou přirozeně rozšířeny pouze na západě Severní Ameriky, od Britské Kolumbie na severu, po Guatemalu na jihu.\n\npodle \n\n\"Androstephium\", \"Bessera\", \"Bloomeria\", \"Brodiaea\", \"Dandya\", \"Dichelostemma\", \"Milla\", \"Petronymphe\", \"Triteleia\", \"Triteleiopsis\"\n"}
{"id": "453591", "url": "https://cs.wikipedia.org/wiki?curid=453591", "title": "Oldenburské hrabství", "text": "Oldenburské hrabství\n\nOldenburské hrabství (něm. \"Grafschaft Oldenburg\") byl středověký stát Svaté říše římské. Vzniklo na sklonku 9. století a v roce 1774 bylo povýšeno na vévodství. Oldenbursko bylo během své existence až do roku 1918 monarchií, od roku 1918 až do svého zániku (kromě let nacismu) bylo svobodným státem Výmarské republiky.\n\nNejstarší zmínka o městě \"Aldenburg\" pochází z roku 1108. Prvním historicky doloženým vládcem Oldenburku je lerigavský hrabě Egilmar II. (zemřel roku 1108) a po něm nastoupil jeho syn Kristián I. Oldenburský.\n\nV roce 1180 bylo Oldenbursko (pojmenované podle svého centra) ustanoveno jako hrabství. Hrabě Kristián I. Oldenburský, byl zbaven hrabství Oldenburského vévodou saským Jindřichem Lvem, avšak když vévoda byl vypověděn, hrabství bylo vráceno synům Kristiána, kteří dosáhli říšské bezprostřednosti. V roce 1334 se rozdělila panovnická rodina na větev \"Oldenburskou\" a \"Delmenhorstskou\", která však r. 1435 vymřela a tak se všechna území vrátila zpět starší linii \"Oldenburské\".\n\nNejdůležitější rok pro vládnoucí Oldenburky se stal rok 1448 kdy byl hrabě Kristián VI. zvolen za krále dánského, norského a švédského. Naproti tomu rodné země zůstaveny jeho dvěma bratrům, z nichž Gerhard získal Oldenbursko. Jeho syn Jan XIV. Oldenburský získal zemi Stedingnskou a Budjadingskou, naproti tomu ztratil Delmenhorst, jenž získalo biskupství Münsterské, a Jever, jenž byl postoupen Východnímu Frísku. Roku 1547 hrabě Antonín I. Oldenburský získal zpět Delmenhorst a stal se říšským hrabětem. Když opětovně založená vedlejší větev \"Delmenhorstská\" opět vymřela, byla opět spojena rodná území v jediný celek, k němuž připadlo v roce 1575 i panství Jever (dědictvím) a v roce 1624 panství Kniphausen (smlouvou).\n\nAvšak již v roce 1667 vymřel původní hraběcí rod Oldenburků hrabětem Antonínem Vintířem a dědice těchto území se stal právě dánský král a vévoda šlesvicko-holštýnsko(-gottorpský). Proti tomuto dědickému pořízení protestoval bližší příbuzný Antonína Vintíře, vévoda šlesvicko-holštýnsko-plönský, jemuž byly také Oldenbursko a Delmenhorst přiřčeny. Ten tato území však odstoupil je v roce 1676 dánskému králi Kristiánovi V., kdežto Jever jako ženské léno připadl jeho sestře kněžně Magdaleně, jež byla \"kněžnou Anhaltsko-Srbišťskou\" a Kniphausen připadl říšskému hraběti Antonínovi z Aldenburku, nemanželskému synu Antonína Vintíře.\n\nV letech 1667–1773 bylo tedy Oldenbursko včetně Delmenhorstu součástí Dánska. V roce 1773 však připadly ruskému velkoknížeti Pavlovi, jenž se za to zřekl se svého majetku ve Šlesvicko-Holštýnsku, ale ponechal si titul vévody Holštýnsko-Gottorpského. V roce 1774 připadlo území Oldenburska vedlejší větvi Holstein-Gottorp-Oldenburg a v roce 1777 bylo Oldenburské hrabství povýšeno na vévodství.\n\n"}
{"id": "453592", "url": "https://cs.wikipedia.org/wiki?curid=453592", "title": "Nancy Mitford", "text": "Nancy Mitford\n\nNancy Mitford (28. listopadu 1904, Londýn – 30. června 1973, Versailles) byla anglickou spisovatelkou zabývající se historickou literaturou, především biografiemi. Mezi oceněními, která získala, byl Řád britského impéria. Zemřela na Hodgkinovu nemoc.\n\n"}
{"id": "453593", "url": "https://cs.wikipedia.org/wiki?curid=453593", "title": "Henry Ian Cusick", "text": "Henry Ian Cusick\n\nHenry Ian Cusick (* 17. dubna 1967, Trujillo, Peru) je herec skotsko-peruánského původu. Nejznámější je svojí rolí Desmonda Huma v americkém televizním seriálu \"Ztraceni\". Narodil se ve městě Trujillo peruánské matce a skotskému otci. Během jeho dětství rodina cestovala a postupně se usidlovala ve Španělsku, Trinidad a Tobagu a Skotsku, kde navštěvoval Royal Scottish Academy of Music and Drama v Glasgowě. Hovoří plynně anglicky a španělsky.\n\n\n"}
{"id": "453594", "url": "https://cs.wikipedia.org/wiki?curid=453594", "title": "Seznam obcí v departementu Allier", "text": "Seznam obcí v departementu Allier\n\nToto je seznam obcí v departementu Allier ve Francii, jichž je celkem 320:\n"}
{"id": "453608", "url": "https://cs.wikipedia.org/wiki?curid=453608", "title": "Seznam obcí v departementu Cher", "text": "Seznam obcí v departementu Cher\n\nToto je seznam obcí v departementu Cher ve Francii, jichž je celkem 290:\n"}
{"id": "453614", "url": "https://cs.wikipedia.org/wiki?curid=453614", "title": "Kreisavský kroužek", "text": "Kreisavský kroužek\n\nKreisavský kroužek (německy: \"Kreisauer Kreis\") byl součástí německého protinacistického odboje za druhé světové války, který usiloval o pád hitlerovské Třetí říše.\n\nJednalo se o širokou skupinu disidentů, která získala jméno podle místa jejich schůzek. Tím byl statek v Kreisau (Krzyżowa) u Svídnice v Dolním Slezsku, který patřil ústřední osobě kroužku, právníkovi Helmuthovi Jamesovi von Moltke. Dalšími klíčovými postavami byli právníci Peter Yorck von Wartenburg a Adam von Trott zu Solz. Většinu členů tvořili konzervativci z tradičních aristokratických rodin, kteří se sdružovali kolem Carla Friedricha Goerdelera. Kroužek měl ovšem heterogenní charakter, působili v něm také sociální demokraté např. Julius Leber, Adolf Reichwein, křesťansky sociálně orientované osoby i liberálové. Tato různorodost se projevovala i v cílech a způsobu jejich dosažení. Moltkeho frakce žádala v pohitlerovském Německu demokratizační proces, okamžitý konec války a měla zájem na přátelství se Sovětským svazem, což bylo v opozici s požadavky Goerdelera. Část kroužku začala v létě 1944 spolupracovat s další silou odboje – Komunistickou stranou Německa.\n\nKroužek byl aktivní součástí hnutí 20. července 1944. Po jeho neúspěchu byla většina členů zatčena a popravena.\n\n"}
{"id": "453621", "url": "https://cs.wikipedia.org/wiki?curid=453621", "title": "Ota Dub", "text": "Ota Dub\n\nOta Dub, též Otto Dub (8. února 1909, Hradec Králové – 17. května 1987, Praha) byl český lékař a spisovatel. Používal pseudonymy Jan Tomeš, Michal Dudek a (zejména u odborných knih) Zdeněk Wagner.\n\nPo absolvování lékařské fakulty UK v Praze (1933) působil deset let jako primář-internista v Liberci, později krajský internista v Ústí nad Labem. V roce 1966 se habilitoval a od roku 1976 byl krajským gerontologem. \n\nPsal odborné a popularizační práce z oblasti lékařství, také v jeho beletristických knihách se často objevuje lékařská tematika. Po jeho smrti byly některé práce zfilmovány.\n\n\n\n\n\n\n\n\n \n"}
{"id": "453622", "url": "https://cs.wikipedia.org/wiki?curid=453622", "title": "Oto Dub", "text": "Oto Dub\n\nProf. Ing. Dr. Oto Dub, Dr.Sc. (11. října 1902 Uhlířské Janovice – 1. října 1979 Bratislava), člen ČSAV a SAV, vodohospodář, zakladatel moderní hydrologie na Slovensku.\n\nAkademik Oto Dub se narodil v rodině klempíře. Z rodných Uhlířských Janovic odešel do Prahy studovat na ČVUT. V roce 1926 absolvoval a jako stavební inženýr našel zaměstnání na Ministerstvu veřejných prací. Na Slovensko, které v té době skýtalo více možností k uplatnění dosaženého vzdělání, odešel v roce 1929 a získal zde místo v hydrografickém oddělení Krajinského úradu v Bratislavě. Při poznávání hydrologických poměrů Slovenska spojil svého koníčka turistiku s potřebami zvoleného povolání.\n\nPo rozpadu Česko-Slovenska zůstal Oto Dub v nově vzniklém státě. Jeho odborné znalosti byly uznávány a proto byl v roce 1940 pověřen vedením nově zřízeného Štátneho hydrologického a meteorologického ústavu. Zanedlouho poté byl ale zatčen a od září 1941 uvězněn ve věznici v Ilavě. Na podzim roku 1944 se mu podařilo z vězení uprchnout a připojit se k sovětskému partyzánskému oddílu. Do Bratislavy se vrátil v dubnu 1945.\n\n\n"}
{"id": "453623", "url": "https://cs.wikipedia.org/wiki?curid=453623", "title": "Bičulovité", "text": "Bičulovité\n\nBičulovité (\"Asteliaceae\") je čeleď jednoděložných rostlin z řádu chřestotvaré (\"Asparagales\"). Čeleď zahrnuje 4 rody a asi 36 druhů pozemních nebo epifytických rostlin, rozšířených zejména na jižní polokouli.\n\nJedná se vytrvalé pozemní rostliny nebo epifyty, často trsnaté s oddenky. Listy jsou jednoduché, střídavé, často shloučené do růžice, na bázi s listovými pochvami. Čepele jsou většinou kopinaté až čárkovité, celokrajné, žilnatina je souběžná. Květy jsou v květenstvích, většinou ve (větvených) hroznech či klasech. Květy jsou většinou oboupohlavné, celkem malé, okvětí se skládá převážně ze 6 okvětních lístků, vzácněji z 10-14 (rod \"Neoastelia\"). Tyčinek je 6, nitky jsou srostlé s okvětím. Gyneceum je srostlé většinou ze 3 plodolistů, semeník je svrchní. Plodem je tobolka nebo bobule.\n\nJsou známy asi 4 rody a cca 36 druhů, které jsou rozšířeny na Novém Zélandu, v Austrálii, na Nové Guineji, v Chile a různých ostrovech hlavně v Tichém oceánu.\n\nDo čeledi \"Asteliaceae\" byl v minulosti někdy řazen rod dračinka (\"Cordyline\"), dnes řazený do čeledi \"Asparagaceae\".\n\n\n\"Astelia\", \"Collospermum\", \"Milligania\", \"Neoastelia\"\n\n"}
{"id": "453624", "url": "https://cs.wikipedia.org/wiki?curid=453624", "title": "Socioekonomická geografie", "text": "Socioekonomická geografie\n\nSocioekonomická geografie je označení pro podobor geografie v post-komunistických zemích (: \"социально-экономическая география\"). V anglosaském světě známá jako humánní geografie (: \"human geography\"), v německy mluvících zemích jako antropogeografie (: \"Anthropogeographie\"), někdy též kulturní geografie. V českém prostředí je postupně označována termínem sociální geografie.\n\nZabývá se studiem aktivit lidské společnosti v územním průmětu a studiem vzájemné interakce společnosti s přírodním prostředím. Věnuje se systematickému zkoumání vzorců a procesů, které tyto interakce utváří. Obzvláště klade důraz na zkoumání příčin a důsledků rozmístění lidských aktivit na zemském povrchu, které studuje sociální, kulturní, politickou a ekonomickou perspektivou.\n\nSocioekonomická geografie se nezabývá přímo přírodní složkou krajinné sféry, ale přesto ji ve svém výzkumu zohledňuje s předpokladem, že není možné hodnotit socioekonomickou sféru bez přihlédnutí k přírodnímu prostředí, v němž lidská činnost probíhá.\nPodle Otakara Čerby ze Západočeské univerzity se socioekonomická geografie věnuje pěti základním druhům problémů. Jde o:\n\nMezi hlavní disciplíny socioekonomické geografie patří:\nStuduje cestovní ruch jako průmysl a společensko-kulturní aktivitu. Zabývá se obecnými zákonitostmi, lokalizací cestovního ruchu, vlivem cestovního ruchu na životní prostředí atd.\nZabývá se lokalizací, distribucí a prostorovou organizací ekonomických aktivit. Zkoumá problémy jako jsou lokalizace průmyslu, zemědělství či služeb. Zabývá se také dopravou, světovým obchodem či prostorovou organizací obchodních aktivit.\nStuduje proměny geografického prostoru v čase. Stojí na pomezí geografie a historie, případně archeologie osídlení.\nZkoumá základní znaky a zákonitosti vývoje velikosti, rozmístění, složení (struktury) a dynamiky obyvatelstva a migrace.\n„Analyzuje politické fenomény (jevy) v prostorovém kontextu“. Zkoumá, jak moc modeluje prostor a jak geografické faktory ovlivňují míru a podobu politické moci. Na rozdíl od geopolitiky pracuje na více analytických úrovních (od globální až k jedinci).\nSe zabývá geografií v souvislosti s ekonomickým (hlavně regionálními) rozvojem, strukturálními změnami v jednotlivém regioně. Úzce souvisí s ekonomickou geografií. Studuje zejména rozdělení zdrojů, spotřebu, demografii, kvalitu půdy, topografii, podnebí a přírodní katastrofy.\nSe zabývá studiem historie městského osídlení, vývojem měst, prostorovou strukturou měst či problémy měst. Studuje rovněž polohu měst, jejich funkce, hierarchii (urbánní a sídelní systém).\nJe aplikací geografických informací, perspektiv a metod na studium zdraví, nemocí a zdravotnictví.\nSleduje dopady činností člověka a jím vyvolaných aktivit na přírodní prostředí a interakci přírodního a antropogenního prostředí.\nZkoumá základní otázky existence a vývoje světové společnosti jako celku. Studuje např. zachování světového míru a otázky odzbrojení, ekologickou problematiku, využívání přírodního bohatství, otázky populace a zabezpečení obyvatelstva potravinami, problém energie ap.\nZabývá se studiem prostorových jevů, procesů a vztahů.\nAnalyzují a vysvětlují vnitřní struktury různě velkých i různě pojatých teritorií formou různě kombinovaných vnitřních tematických průřezů, postihujících dynamiku teritoria v různě rozsáhlém časovém rozmezí.\nSe zabývá administrativním členěním a veřejnou správou.\nJsou aplikované disciplíny, využívající výsledky vědeckých výzkumů pro tvorbu a plnění strategií rozvoje konkrétních oblastí.\n\nExistují však i další disciplíny socioekonomické geografie.\n\nV rámci každé geografické disciplíny existují různé filosofické přístupy, které mohou být použity při výzkumu. Geograf specializující se na geografii sídel tak může být feministický nebo marxistický geograf atd.\n\nMezi tyto přístupy patří:\n\nSociální geografie je metodologicky rozmanitá. Využívá kvantitativních i kvalitativních metod. Oproti fyzické geografii využívá sociální také kvalitativní výzkumné metody, které jsou více vhodné pro studium nehmotných a abstraktních vzorců lidských aktivit.\n\nPříklady používaných metod:\n\n\n"}
{"id": "453627", "url": "https://cs.wikipedia.org/wiki?curid=453627", "title": "Špicberská dohoda", "text": "Špicberská dohoda\n\nŠpicberská dohoda nebo Špicberská konvence (zastarale také Traktát o Špicberkách, Pařížský traktát nebo pařížská smlouva) je mezinárodní dohoda uzavřená 9. února 1920, která přiznává Norsku svrchovanost nad tímto územím, ale území podle ní musí zůstat demilitarizované. Symbolicky převzali Norové správu nad ostrovy v roce 1925. Nicméně podle této dohody mohou občané zemí, které se staly signatáři dohody (dohodu podepsalo i bývalé Československo), stejným právem využívat nerostné bohatství. Díky této dohodě zde mohla vzniknout osada Barentsburg mající stálé ruské osídlení. Další ruská osada Pyramiden je od roku 2000 opuštěným místem. Bývaly časy, kdy na Špicberkách byla ruská populace větší než norská, ale to dnes již neplatí.\n\nDánsko a Spojené království se dlouho snažily získat nad souostrovím suverenitu, ale ta byla s definitivní platností vyřešena právě až Špicberskou dohodou z roku 1920. Norsko de facto získalo suverenitu nad souostrovím díky tomu, že během první světové války ztratilo podstatnou část svého obchodního loďstva, i když patřilo k neutrálním státům. Proto se britská vláda rozhodla, že by mělo být Norsko nějak odškodněno, ale žádná německá kolonie nepřicházela v úvahu, jelikož za války nepatřilo Norsko k Dohodě, ale k neutrálním státům.\n\nBěhem druhé světové války a později i za studené války byly vody kolem Medvědího ostrova strategicky důležité pro lodě plující z Atlantiku do Murmansku a dalších přístavů v Bílém moři. Ačkoliv nebyly Špicberky během druhé světové války nikdy okupovány nacistickým Německem, tak zde Němci postavili několik meteorologických stanic. Roku 1941 byla na Medvědím ostrově umístěna radiostanice. Ve vodách kolem Medvědího ostrova německé síly několikrát zaútočily na atlantské konvoje s dodávkami pomoci pro Sovětský svaz. Konvoj PQ-17 zde v červnu 1942 utrpěl těžké ztráty. Vody jižně od ostrova byly dějištěm mnoha námořních bitev roku 1943. V listopadu 1944 Sovětský svaz navrhl zrušení tzv. \"Špicberské smlouvy\" se záměrem získat kontrolu na Medvědím ostrovem. Nicméně vyjednávání s norskou vládou v exilu však nevedlo k jejímu souhlasu až do konce války a sovětské návrhy nebyly nikdy realizovány a to ani pozdější nároky na nejvýchodnější část norské Finmarky. Sovětský svaz a později Rusko si však na Špicberkách udržovali svou přítomnost.\n\nJmenovaný guvernér (sysselmann) Špicberk sídlí v městečku Longyearbyen, které je také administrativním centrem. Od roku 1995 je správcem Svalbardu, tedy i Medvědího ostrova, fylkesmann Nordlandu.\n\n\n"}
{"id": "453634", "url": "https://cs.wikipedia.org/wiki?curid=453634", "title": "Ruměnice", "text": "Ruměnice\n\nSlovo ruměnice má několik významů.\n"}
{"id": "453637", "url": "https://cs.wikipedia.org/wiki?curid=453637", "title": "Happy X-mas", "text": "Happy X-mas\n\nHappy X-mas je živé album české punkové skupiny Znouzectnost z roku 1988.\n\nAlbum bylo nahráno 17. prosince 1988 v kostele církve Československé husitské Karla Farského v Plzni. Na albu vystupuje kapela v tehdejší sestavě se zpěvem a kytarou Démy, basovou kytarou G'oldy, zpěvem a bicími Caina, elektrickou kytarou Bowího a zpěvem druhé zpěvačky Emy. Album obsahuje především melancholické a smutné písně publikované na předešlých albech i nové doprovázené průvodním slovem Démy a dvěma zamyšleními ThDr. Jiřího Silného.\n\nBěhem koncertu byl filmařem Jindřichem Markem natočen druhý klip kapely na píseň Dračí setba.\n\n\n\n\n"}
{"id": "453651", "url": "https://cs.wikipedia.org/wiki?curid=453651", "title": "The Puppini Sisters", "text": "The Puppini Sisters\n\nThe Puppini Sisters je vokální trio, zpívající v těsné harmonii ve stylu 40. let.__OBSAH__ Členkami jsou italka Marcella Puppini a angličanky Stephanie O'Brien a Kate Mullins. Ačkoliv nejsou příbuzné, vybraly si jméno na počest The Andrews Sisters. Setkaly se při studiu hudby na Trinity College of Music. Jsou doprovázeny tříčlennou skupinou v obsazení Blake Wilner – kytara, Pat Levett – bicí a Henrik Jensen – kontrabas. Skupinu založila v roce 2004 Marcella Puppini.\n\n\n\n"}
{"id": "453656", "url": "https://cs.wikipedia.org/wiki?curid=453656", "title": "Mary Healy", "text": "Mary Healy\n\nMary Healy může být:\n\n"}
{"id": "453662", "url": "https://cs.wikipedia.org/wiki?curid=453662", "title": "Istanbul Cup 2009", "text": "Istanbul Cup 2009\n\nTenisový turnaj WTA Istanbul Cup 2009 se konal ve dnech 27. července - 2. srpna v tureckém Istanbulu venku na kurtech s tvrdým povrchem. Odměny činily 220,000 USD.\n\n\n"}
{"id": "453664", "url": "https://cs.wikipedia.org/wiki?curid=453664", "title": "Mike Tyson", "text": "Mike Tyson\n\nMichael Gerard Tyson (* 30. června 1966, Brooklyn, New York City, USA) je bývalý americký boxer, šampion těžké váhy, bývalý profesionál a herec. Jako nejmladší boxer získal tituly těžké váhy organizací WBA, WBC a IBF najednou. WBC titul vyhrál když mu bylo 20 let, 4 měsíce a 22 dní, po technickém K.O. Trevora Berbicka ve druhém kole. Jako jediný boxer těžké váhy získal tituly těchto tří organizací postupně jeden po druhém a ne všechny nebo více z nich najednou. Ačkoliv je to překvapující, Mike Tyson je od roku 2011 vegan.\n\nNarodil se v Brooklynu. Má bratra jménem Rodney, který je o 5 let starší než on. Jeho sestra Denisa zemřela v roce 1991 ve věku 25 let na infarkt. Jeho otec Jimmy Kirkpatrick opustil jeho rodinu v roce 1968, od té doby žil jen se svou matkou Lornou Smith Tysonovou, která byla alkoholičkou. Žili v Bedford-Stuyvesant, ale kvůli nedostatku peněz se, když mu bylo 10 let, odstěhovali do Brownsville v Brooklynu. Během těchto let podstupoval první intezivní tréninky pod vedením tehdy ještě neznámého trenéra Jana Vojíka s českým původem až do svých 14 let. O 2 roky později, tedy v jeho 16 letech, matka zemřela a do péče si ho vzal boxerský manažer a trenér Cus D'Amato, který nahradil Vojíka poté, co Vojík odešel pracovat pro volejbalovou asociaci. Tyson říkal: \"\"Nikdy jsem neviděl, že by se mnou byla matka šťastná nebo na mě pyšná. Znala mě jen jako divokého kluka, o kterém věděla, že nezaplatil za nové šaty, které si vzal domu. Na můj profesionální život to nemá vliv, ale emocionálně to je zdrcující.\"\"\n\nV dětství byl všude kolem něj jen zločin. Pral se už jako malý, ve svých 13 letech měl na kontě již 38 zatčení, byl dopaden při drobných krádežích, nebo při šarvátce s dětmi, co se mu posmívaly za jeho šišlání a pronikavý hlas.\n\nJeho bratr je psychologem v Jižní Kalifornii v zdravotním centru. Velmi podporoval jeho kariéru a často chodil na jeho zápasy. Říká: \"\"S bráchou se vidíme příležitostně, ale milujeme se\" \"a také\" \"můj bratr byl vždy něco, a já nebyl nikdy nic.\"\"\n\nKdyž se vrátil, měl se utkat o titul s Evanderem Holyfieldem. V roce 1996 nepřipravený a už v mnohém jiný byl knockoutován v desátém kole. V roce 1997 pak následovala odveta. Zápas se stal fiaskem. Tyson v jeho průběhu opakovaně upozorňoval rozhodčího na porušování pravidel ze strany Holyfielda. Ten si měl podle Tysona údajně pomáhat údery hlavou. Rozhodčí tomu však nevěnoval pozornost a Tysonova frustrace z nepříznivě se vyvíjejícího zápasu posléze vyvrcholila tím, že Holyfieldovi ukousl kus ucha, za což byl diskvalifikován. Po zápasech s Holyfieldem Tyson vyhrál několik soubojů se slabšími soupeři, ale jeho vítězná šňůra skončila při posledním pokusu o znovuzískání titulu mistra světa. V něm byl v Memphisu v roce 2002 poražen Lennoxem Lewisem. Následovalo vítězství nad Cliffordem Etienem, kterého Tyson dokázal knockoutovat v prvním kole za necelou jednu minutu. Po zápase s Kevinem McBridem v roce 2005 ukončil svoji boxerskou kariéru. \n\nKonvertoval k islámu. Dne 2. července 2010 navštívil Mekku a vykonal rituál zvaný Umra.\n\nSvých prvních 19 zápasů vyhrál K.O., dvanáct z nich v prvním kole. V roce 1987 vyhrál tituly těžké váhy (WBA, WBC a IBF) a byl nazýván \"neporazitelným šampionem\". V roce 1990 v zápase s Jamesem Douglasem byl \"\"Iron Mike\" \"v 10. kole překvapivě knockoutován a prohrál všechny tituly. Jeho skóre bylo 37 výher a 1 prohra.\n\n"}
{"id": "453674", "url": "https://cs.wikipedia.org/wiki?curid=453674", "title": "Ukrajinská iniciativa v České republice", "text": "Ukrajinská iniciativa v České republice\n\nUkrajinská iniciativa v České republice, z. s. (více známá pod neoficiální zkratkou UIČR) rozvíjí a sebeurčuje národnostní menšiny v Česku, zejména ukrajinské národnosti. Je to spolek, předsedou je Viktor Rajčinec. Svou činnost rozvijí již od roce 1992, kdy začíná vydávat v ukrajinském jazyce politickokulturní časopis Porohy. Pod současným názvem funguje od roku 13. června 1994.\n\nAktivity spolku se zaměřují na udržení a rozvoj vědomí národního sebeurčení Ukrajinců v ČR. Spolek Ukrajinská iniciativa v České republice působil Evropském a Světovém Kongresu Ukrajinců, dnes spolupracuje s Úřadem vlády České republiky, Magistrátem hlavního města Prahy, Velvyslanectvím Ukrajiny v Česku a s některými jinými zájmovými spolky, zejména v Praze. Spolek spoluvytváří atraktivní image Ukrajiny a České republiky, rozvíjí spolupráci a partnerství mezi ukrajinskou a českou veřejností. Spolek také jako jeden z málo ve spoluprací s vládou ČR organizuje a realizuje humanitární pomoc Ukrajině.\n\nUkrajinská iniciativa v České republice, z. s. má jen dva pobočné spolky. V Chomutově působí Ukrajinská iniciativa v ČR, ukrajinská regionální organizace Zvony naděje a v Teplicích UKRAJINSKÁ SVITLYCJA.\n\n"}
{"id": "453675", "url": "https://cs.wikipedia.org/wiki?curid=453675", "title": "Vega (rozcestník)", "text": "Vega (rozcestník)\n\nVega může být:\n\n\n\n\n\n\n"}
{"id": "453676", "url": "https://cs.wikipedia.org/wiki?curid=453676", "title": "Miroslav Lacký", "text": "Miroslav Lacký\n\nMiroslav Lacký (* 4. září 1943 v Ostravě) je bývalý český hokejový brankář.\n\nLacký se vyučil instalatérem v VŽKG, kde také hrával za TJ VŽKG. Do dorostu hrával na pravém křídle. Následně byl trenéry přesunut na pozici brankáře, kde již natrvalo zůstal. V druhé nejvyšší lize nastoupil poprvé v roce 1963 v Litoměřicích. Tutéž sezónu ještě přestoupil do prvoligových Vítkovic. Po sezóně přestoupil do Pardubice kde odehrál 8 sezón. Poté byl poslán do Karviné, kde po odehrané sezóně ukončil profesionální kariéru.\n\nS reprezentačním výběrem Československa se zúčastnil mistrovství světa v roce 1969 a 1970. Za reprezentaci odehrál celkem 14 zápasů.\n"}
{"id": "453677", "url": "https://cs.wikipedia.org/wiki?curid=453677", "title": "Věda (rozcestník)", "text": "Věda (rozcestník)\n\nSlovo Věda může být:\n"}
{"id": "453682", "url": "https://cs.wikipedia.org/wiki?curid=453682", "title": "Šetření", "text": "Šetření\n\nŠetření může být:\n\n"}
{"id": "453701", "url": "https://cs.wikipedia.org/wiki?curid=453701", "title": "Stav (návrhový vzor)", "text": "Stav (návrhový vzor)\n\nNávrhový vzor Stav je vhodným řešením v případě, kdy máme objekt, jež během své existence mění své vnitřní chování tak, že nabývá různých stavů. Přičemž chování objektu v různých stavech se výrazně liší. Při změně vnitřního stavu objektu se pak objekt reprezentující původní stav zamění za objekt jiný, jež odpovídá stavu novému.\n\nPři programování může často dojít k situaci, kdy budeme mít objekt, jehož stav se může často měnit, přičemž změna tohoto stavu způsobí také změnu v chování objektu a tedy i v reakci na zasílané zprávy. V takovém případě si můžeme pro každý stav objektu definovat vnitřní objekt, jenž bude tento stav zastupovat. Tím se náš problém zjednoduší, neboť pohodlněji definujeme jednotlivé metody. Celý program pak bude přehlednější a přátelštější k případným dalším úpravám.\n\nNejvětší výhodou tohoto stavu je odpadnutí častých rozhodování. Odkaz na objekt původního stavu se jednoduše nahradí odkazem na objekt, který zastupuje stav nový. Atributy, které se nemění, jsou uloženy v původním objektu. Ty, které se však mění a charakterizují tak jednotlivé stavy, jsou uloženy ve vnitřním objektu. \n\nPokud se tedy rozhodneme k využití návrhového vzoru stav, pak se náš problémový objekt - třída nabývající různých stavů rozdělí na další třídy:\n\nDíky této implementaci, kdy se každá jednostavová třída stará pouze o jeden určitý stav, dosáhneme jednodušší definice třídy, lepší přehlednosti a menší náchylnosti ke vzniku chyb. Budeme-li chtít v budoucnu přidat další stav, tak prakticky přidáme pouze novou jednostavovou třídu. Úpravy v ostatních jednostavových třídách pak budou minimalizovány nebo úplně eliminovány.\n\nZde jsou uvedeny kroky, kterými je doporučeno se řídit, pokud budeme programovat mnohostavový objekt podle vzoru stav:\n\nPokud vás napadá možnost použít místo rozhraní (rozhraní ve smyslu interface) abstraktní třídu, pak jste objevili druhou správnou možnost. Vícestavová třída stejně komunikuje se svými stavovými objekty přes deklarované rozhraní, a proto záleží už jen na vás či na konkrétní implementaci, jakou možnost zvolíte. I v případě, kdy budou mít dva různé stavy některou metodu společnou, je výhodnější, definovat ji jako abstraktní, aby se zamezilo vzniku vazeb mezi třídami. Tyto vazby by se v budoucnu mohly ukázat jako nežádoucí, a tak bychom pouze dosáhli negativního efektu.\n\nJistě jste si všimli, že dosud nebylo uvedeno, jak ono přepínání mezi stavy objektu vlastně funguje. Ve skutečnosti vše záleží na konkrétní aplikaci. Někdy má změnu stavu na starosti instance vícestavové třídy. Jindy je tato odpovědnost přenechána instancím jednostavových tříd, které vracejí odkaz na instanci zastupující stav nový.\n\nV případě, kdy nějaká stavová třída potřebuje častěji komunikovat s atributy či metodami vícestavového objektu, mohlo by se jevit jako vhodné řešení, definovat tuto třídu jako vnitřní. Avšak tento postup se rozhodně nedoporučuje, jelikož by se vše spíše ztížilo. Vhodnější bude, když jednostavové instanci předáme instanci vícestavového objektu jako parametr.\n\nPředstavme si grafický objekt - autíčko, které může zatáčet o 90° a jezdit ve 4 směrech. Při každém zatočení se musí autíčko chovat jinak a také musí změnit svůj vzhled tak, aby odpovídal směru jízdy.\nBalíček tříd s řešením takového autíčka, které je reprezentováno jakýmsi obrázkem a které umí zatáčet, čili také měnit směr jízdy (svůj stav), by mohl mít dvě verze:\n\n\nObě řešení jsou velice podobná, třídy SAuto, VAuto, JAuto a ZAuto představují jednotlivé stavy, jsou to tedy ony jednostavové třídy, přičemž každá z nich řeší vzhled a chování autíčka jedoucího na sever, jih, východ či západ. Instance třídy Auto4 budou již konkrétní autíčka, která mohou např. jezdit po nějakém okruhu a závodit. Rozhraní IAuto1 deklaruje požadavky na jednostavové třídy a atribut třídy Auto4 se na něj odkazuje. V možnosti s abstraktní třídou je tato společným rodičem jednostavových tříd a obsahuje společné implementace. Zdrojové kódy řešící přesně tento příklad zde neuvádím, jelikož by byly rozsáhlé a navíc jsou k nalezení na stránce doprovodných programů ke knize : Návrhové vzory.\n\nZde jsou uvedeny návrhové vzory, které souvisí se vzorem stav a mohly by být užitečné při řešení vašeho problému:\n\n\n"}
{"id": "453705", "url": "https://cs.wikipedia.org/wiki?curid=453705", "title": "Claudine Auger", "text": "Claudine Auger\n\nClaudine Auger [\"klódin óžé\"], rodným jménem \"Claudine Oger\" (26. dubna 1941, Paříž – 18. prosince 2019) byla francouzská herečka a modelka známá především díky své roli Bond girl \"Dominique \"Domino\" Dervalové\" v bondovce \"Thunderball\" z roku 1965. Zvítězila v soutěži \"Miss Francie\" a v roce 1958 se stala první vicemiss Miss World.\nPo ukončení Koleje svaté Johanky z Arku nastoupila na pařížskou konzervatoř. Její filmový debut přišel ještě za studií. Režisér Jean Cocteau ji v roce 1960 obsadil do role vysoké baleríny ve filmu \"Orfeova závěť\". V osmnácti letech se provdala za spisovatele a režiséra Pierra Gaspard-Huita, který jí obsadil do několika svých snímků jako například \"Železná maska\" (1962) či \"Kali Yug, bohyně pomsty\" (1963).\n\nBěhem dovolené v Nassau se setkala s producentem Kevinem McClorym, od něhož dostala okamžitou nabídku na konkurz role Bond girl k jeho připravované bondovce \"Thunderball\", kterou následně získala. Přestože se snažila zdokonalit v angličtině, tak byl její hlas dabován herečkou Nikki van der Zylovou. Bezprostřední událostí, která z ní učinila hvězdu byla série polonahých snímků, které nafotila pro časopis \"Playboy\". Film \"Thunderball\" odstartoval její další hereckou dráhu v Evropě, ovšem nikoli už tak ve Spojených státech. V roce 1971 si zahrála společně s dalšími dvěma Bond girls Barbarou Bachovou a Barbarou Bouchetovou v mysteriózním snímku \"La Tarantola dal ventre nero\".\n\nV roce 1966 byla nominovaná na cenu \"Golden Laurel\" v kategorii Nová ženská tvář, ve které se umístila na 4. pozici.\n\n"}
{"id": "453709", "url": "https://cs.wikipedia.org/wiki?curid=453709", "title": "Endometriální karcinom", "text": "Endometriální karcinom\n\nEndometriální karcinom, karcinom endometria, rakovina endometria je zhoubný nádor vnitřní výstelky dělohy – endometria – a druh rakoviny děložního těla. Celosvětově je sedmým nejčastějším zhoubným onemocněním, mnohem častějším (až desetinásobně) se vyskytujícím ve vyspělých, než v rozvojových zemích. V severní Americe a Evropě je nejčastějším zhoubným nádorem ženské pohlavní soustavy a čtvrtým nejčastějším zhoubným nádorem vůbec. V posledních letech jeho výskyt roste; zároveň se však prodlužuje i doba přežití (5roční přežití ve více než 80 % případů).\n\nNejčastěji se vyskytuje u starších žen po menopauze, což je i příčinou jeho včasného odhalení a dobré prognózy (objevení krvácivosti z rodidel ženy po menopauze). K dalším rizikovým faktorům patří dlouhodobá terapie estrogeny, obezita, bezdětnost (závažnější ve spojení s neplodností) či léčba Tamoxifenem. Riziko naopak snižují početné porody (ochranný účinek progesteronu), kouření a užívání hormonální antikoncepce.\n\nPřibližně 80 % všech endometriálních karcinomů je čistě žlázového typu. Klasifikace Světové zdravotnické organizace (WHO) rozeznává tyto typy:\n\nZnačná část případů karcinomů s nižším stupněm malignity vzniká postupnou transformací z endometriální hyperplazie, která se proto považuje za prekancerózu; její rozvoj je spojený s dlouhodobou stimulací estrogeny.\n\nNaopak asi 10 % karcinomů má vysoký stupeň malignity, nemají vztah k estrogenu a jsou spojené spíš s atrofií endometria.\n\nV 8 % případů je endometriální karcinom spojený s karcinomem vaječníku. Metastazuje převážně lymfogenní cestou do intrapelvických lymfatických uzlin (nejdříve obturátorové, později lymfatické uzliny podél vnějších a společných iliackých cév a paraaortální). Izolované postižení paraaortálních lymfatických uzlin je vzácné.\n\nNejčastějším a základním příznakem je objevení se abnormálního krvácení z dělohy, nejčastěji u žen po menopauze. Takovéto krvácení může mít velké množství jiných příčin; je to však včasný a zároveň výrazný příznak, který ženu rychle přivede ke gynekologovi. Výsledkem je včasná diagnóza tohoto onemocnění a následně jeho dobrá prognóza.\n\nPři abnormálním gynekologickém krvácení je metodou první volby transvaginální sonografické vyšetření (USG). Tloušťka endometria u ženy po menopauze nepřesahuje 5 milimetrů (obě vrstvy dohromady). O tom, zda žena s abnormálním krvácením a normální tloušťkou endometria zjištěnou při sono vyšetření má nebo nemá podstoupit další invazivní vyšetření se v současnosti vede debata.\n\nSonografické vyšetření má menší význam u žen po menopauze užívající estrogeny a žen v plodném věku, neboť tloušťka endometria je u nich proměnlivá.\n\nJednoduchý invazivní test, spočívající v odebrání drobného útržku endometria na histologické vyšetření. Někdy je nutné přistoupit až ke kyretáži pod hysteroskopickou kontrolou. Vzhledem k riziku rozsevu nádorových buněk po pobřišnici by se neměla vykonat u žen, kde je z předcházejícího vyšetření vysoké podezření na endometriální karcinom.\n\nCílem vyšetření na magnetické rezonanci je stanovit rozsah primárního nádoru, zejména stupeň jeho prorůstání do svaloviny dělohy. Základem jsou T2 vážené sekvence ve třech na sebe kolmých rovinách (sagitální, axiální v rovině dlouhé osy těla dělohy, koronární - kolmá na dlouhou osu) a T1 vážená sekvence po podání kontrastní látky v alespoň jedné z rovin. Nádor se po jejím podání sytí méně než okolní endometrium (je hypointenzní). Ideální je použít dynamické vyšetření po podání kontrastní látky s použitím 2D ultra-rychlých sekvencí (např. VIBE nebo turboFLASH) z důvodu časového rozdílu mezi postkontrastním sycením vnitřní a vnější vrstvy svaloviny - ideální čas je 120-150 sekund po podání, kdy je nejlepší kontrast mezi nádorem a výrazně se sytící vnitřní vrstvou svaloviny dělohy. Jelikož 3D sekvence vzhledem ke své fyzikální konfiguraci mají rozhodující fázi sběru údajů v polovině svého průběhu, pokud se použije 5 minut trvající 3D sekvence, tak tomuto ideálnímu času plně vyhovuje.\n\nKarcinom endometria je v T2 vážení v porovnání s myometriem hyperintenzní, v porovnání s endometriem mírně hypointenzní. Když je nádor malý a má charakter polypu v dutině dělohy, je odlišení jeho zhoubnosti nebo nezhoubnosti často problematické. Nezhoubné polypy endometria obsahují centrálně fibrotické jádro, které má nižší intenzitu než okraj polypu – tento nález je však málo specifický a proto nespolehlivý.\n\nPro prorůstání karcinomu do svaloviny dělohy je charakteristická nepravidelná kontura hranice endometriálně-junkční zóny v T2 vážení a v T1 vážení po podání kontrastní látky nebo až přerušení junkční zóny; jako \"hluboká invaze\" se označuje prorůstání více než poloviny tloušťky myometria. Podezření na infiltraci endocervikálních žláz vyvolává šíření signálové intenzity, charakteristické pro tumor z dutiny dělohy do endocervikálního kanálu s jeho rozšířením, a porušení kontury endocervikálního epitelu. Stromální invaze se zobrazí v podobě prorůstání karcinomu do hypointenzní svaloviny (junkční zóny) děložního čípku.\n\nPosuzování postižení lymfatických uzlin pánve použitím kritéria velikosti uzliny nad 10 milimetrů v krátké ose, má nízkou citlivost (cca 50 %). Citlivost se bohužel u tohoto typu karcinomu významně nezvyšuje ani používáním speciální kontrastní látky na bázi USPIO.\n\nPočítačová tomografie se dá použít jako alternativní, ale méně přesná metoda, na určení rozsahu karcinomu endometria. Zejména nedokáže tak přesně určit stupeň a rozsah invaze karcinomu do svaloviny dělohy a do oblasti čípku.\n\nUrčení stádia endometriálního karcinomu je před samotnou operací a histologickým vyšetřením nepřesné až ve 20 % případů. Základem stagingu je klasifikace FIGO a TNM klasifikace:\n\nK určení rozšíření choroby mimo pánev se používá počítačová tomografie, rozsah nádorového onemocnění v děloze je dobře posouditelný transvaginální ultrasonografií. Za nejpřesnější metodu předoperačního určení stupně prorůstání nádoru do myometria se dnes považuje magnetická rezonance.\n\nPodle Alessandra Santina je léčba endometriálního karcinomu následující:\n\nChirurgická léčba (hysterektomie (odstranění dělohy), oboustranná adnexektomie (odstranění vejcovodů a vaječníků), pokročilejších stádiích a vyšším stupni malignity i infrakolická omenektomie (odstranění tukové tkáně mezi střevními kličkami a přední břišní stěnou) a lymfadenektomie (odstranění lymfatických uzlin spojených s nádorem)) je metodou první volby u pacientek s málo pokročilým endometriálním karcinomem. Při včasném odhalení a dostatku zkušeností je možná i vaginální hysterektomie s laparoskopickou asistencí.\n\nRadioterapie může být při tomto typu zhoubného nádoru tzv. externí (zdroj záření je mimo tělo pacientky) nebo tzv. brachyterapie (zdroj záření se zavádí do těla pacientky - v tomto případě přes pochvu do dutiny dělohy), či kombinovaná. Většinou se používá jako přídavná léčba, radikální jen v případě kontraindikace k operaci (například pro jiné vážné onemocnění).\n\nRadioterapie před operací se v současnosti při této diagnóze standardně nepoužívá. Pooperační je však častá, s cílem zlikvidovat případnou mikroskopickou chorobu v oblasti pochvy a lymfatických uzlin a zničit tak riziko recidivy.\n\nCelkový rozsah a typ radioterapie se odvíjí od stagingu a stupně malignity karcinomu.\n\nChemoterapie je metodou volby u žen s pokročilým onemocněním (vzdálené metastázy). Používá se kombinace cisplatina + doxorubicin + karboplatina + paklitaxel. Ve stádiu klinických zkoušek je cílená imunoterapie.\n\nNebyl zjištěn rozdíl v přežití u pacientek se symptomatickou (hubnutí, bolesti, krvácení) a asymptomatickou (zjištěnou kontrolami) recidivou. Přesto se pacientky kontrolují: první dva roky každé 3 měsíce, další tři roky každých 6 měsíců a následně jednou ročně.\n\nPěti roční přežití je při stádiu I 85%, při stádiu II 75%, III 45% a IV 25%. Karcinomy s vysokým stupněm malignity tvoří asi jen 10 % případů, ale jsou zodpovědné za více než 50 % recidiv a úmrtí.\n\n"}
{"id": "453710", "url": "https://cs.wikipedia.org/wiki?curid=453710", "title": "Frank Robinson", "text": "Frank Robinson\n\nFrank Mason Robinson (12. září 1845 Corinth, Maine – 1923 Atlanta, Georgia) je autorem produktového názvu Coca-Cola.\n\nV mládí žil v Iowě, kde se oženil s Laurou Clapp. V roce 1886 se usadil v Atlantě, kde pracoval jako sekretář a účetní pro \"Pemberton Chemical Company\".\n\nDr. John Pemberton experimentoval s produkty obsahujícími zbytky koky a oříšky koly. Frank Mason Robinson pojmenoval tuto směs jako Coca-Cola, přičemž logo bylo psáno typem písma Spencerian script, které bylo svého času populární mezi účetními v této oblasti. Jeho zápis Coca-Coly se stal jednou z nejvíce známých obchodních značek světa. Výrobek byl představen v květnu 1886 v Jacobs Pharmacy v Atlantě. V prvním roce se prodalo 25 gallonů nápoje, další rok prodej stoupl již na 1049 galonů. V roce 1888 prodal Dr. Pemberton složení výrobku Asa G. Candlerovi.\n\nFrank Mason Robinson bydlel v domě v Druid Hills, na okraji Atlanty. V politických názorech se vyznačoval jako republikán v celonárodních zájmech, naopak demokratické postoje zastával v místní a státní politice.\n"}
{"id": "453716", "url": "https://cs.wikipedia.org/wiki?curid=453716", "title": "Helská kosa", "text": "Helská kosa\n\nHelská kosa, někdy nepřesně Helský poloostrov (polsky Mierzeja Helska nebo Półwysep Helski, kašubsky Hélskô Sztremlëzna) je písečná kosa v severním Polsku.\n\nHelská kosa leží na jižním pobřeží Baltského moře, od něhož odděluje Pucký záliv. Spolu s ním je pak součástí Gdaňského zálivu. Začíná na Kašubském pobřeží u severopolského města Władysławowo, kde je její šířka asi 300 m, a táhne se východním směrem v délce 35 km. V nejužším místě u Chałup je její šířka pouze 150 metrů. Největší šířky dosahuje kosa na svém východním konci u města Hel, kde se pohybuje mezi 2 až 3 km.\n\nPovrch kosy je asi 32 km². Nejvyšším bodem je vrchol duny Lubek poblíž Kuźnice (23 m nad mořem).\n\nSpojení Helské kosy se zbytkem země obstarává silnice číslo 216 a železnice, obojí končící v Helu.\n\nHelská kosa je nejmladší částí polského pobřeží. Před 200-300 lety byl na jejím místě řetězec ostrovů.\n\nKosa měla v minulosti velký strategický význam, neboť poskytovala dobrou ochranu trojměstí Gdaňsk-Gdyně-Sopoty. S rozvojem nových vojenských technologií však tento její význam vymizel.\n"}
{"id": "453717", "url": "https://cs.wikipedia.org/wiki?curid=453717", "title": "Karel Franěk", "text": "Karel Franěk\n\nKarel Franěk (29. srpna 1941) je český hokejový trenér. Od roku 1969 započala jeho trenérská kariéra, poté co se postavil za lavičku dorosteneckého týmu VCHZ Pardubice. Poté přišlo Hlinsko a VTJ Litoměřice. V nejvyšší lize se objevil poprvé v Livtínově. Následně Pardubice, se kterými v roce 1987 získal titul republiky, Brno a Hradec Králové. Poté i dvě angažmá v Německu. Když se vrátil do Československa, započal v Opavě a následně ve slovenském Liptovském Mikuláši.\n"}
{"id": "453720", "url": "https://cs.wikipedia.org/wiki?curid=453720", "title": "Finanční pákový efekt", "text": "Finanční pákový efekt\n\nPrincipem finančního pákového efektu (v angličtině leverage) je použití malého objemu vlastního kapitálu doplněného podstatně větším objemem cizího kapitálu na financování investice. Tato praxe může umocnit zisk (ale také ztrátu). Společnosti obvykle využívají tohoto efektu pro zvýšení výnosu na akcii.\nVysoce rizikové dosahování růstu cen akcií v důsledku pákového efektu u amerických bank je považováno za příčinu neobvykle vysokých platů pro vrcholové vedení během bankovních krizí v letech 2007–2011 (za růst hodnoty akcií je vedení často odměňováno bez ohledu na metodu, kterou byl dosažen).\n\nPři použití pákového efektu je u investice využíváno cizího kapitálu za účelem navýšení zisku. Např. nákupčí na Forexu může páky využívat tak, že si půjčí od makléře. V takovém případě je ale nutné počítat s úrokem.\n\nPákový efekt se v zásadě vyskytuje ve dvou formách:\n\nVýše páky se různí. Většinou se odvíjí od toho, s čím investor obchoduje. Forex má například relativně velký pákový efekt (až 1:500), ale u akcií bývá řádově okolo 1:2.\n\nJednoduchý příklad, který vysvětluje princip páky:\n\nInvestor nakupující akcie je v páce 1:2. To znamená, že polovina peněz je jeho vlastních, druhou polovinu půjčuje broker. Pokud se cena akcie propadne o 10 %, investor přichází o 20 % svých vložených peněz.\n\n\n"}
{"id": "453724", "url": "https://cs.wikipedia.org/wiki?curid=453724", "title": "Případ Pelikán", "text": "Případ Pelikán\n\nPřípad Pelikán (v americkém originále:The Pelican Brief) je americké filmové drama z roku 1993\nrežiséra Alana Pakuly s Julií Robertsovou a Denzelem Washingtonem\nv hlavní roli natočené podle stejnojmenné knihy Johna Grishama.\nDěj snímku začíná dvěma záhadnými vraždami dvou soudců Nejvyššího soudu USA, s jedním z nich těsně před vraždou hovoří mladý novinář Gray Granthan (Denzel Washington) z renomovaného washingtonského listu, kterého případ zaujme a zahájí své pátrání po příčině těchto vražd. Telefonicky jej kontaktuje neznámý informátor, který tvrdí, že zná jak vraha tak i příčinu obou vražd. Na sjednanou schůzku sice přijde, ale nedojde na ní k jejich vzájemnému osobnímu kontaktu, Grayovi se však podaří informátora teleobjektivem zdálky vyfotografovat. Souběžně s tím mladou studentku práv Darby Shaw (Julia Roberts) tato událost také zaujme. Případ jí připomene jiný podobný právní případ. Začne na svou pěst pátrat v knihovně a v archivu Nejvyššího soudu USA. Na podkladě svých zjištění posléze vytvoří právní teorii, kterou v písemné formě vypracuje a předá svému učiteli z univerzity a milenci v jedné osobě (Sam Shepard). Ten tuto její písemnou zprávu prostřednictvím svého přítele právníka FBI odešle přímo řediteli FBI. Oba muži jsou však záhy také brutálně zavražděni, sama Darby unikne smrti pouze shodou náhod. Od té doby se skrývá a je na útěku, přičemž smrti unikne opět pouze shodou náhod a příznivých okolností, jejího vraha na poslední chvíli zastřelí neznámý ochránce (až na konci filmu se později dozvíme, že ji takto chránila jedna složka CIA). Darby se snaží tajně zkontaktovat s novinářem, což se jí nakonec povede a oba společně pak pátrají dále. Jdou po stopách velkého ekologického skandálu týkajícího se vzácného hnízdiště pelikánů severoamerických. Rozplétají společně složitý právní případ a na něj navazující a s ním související škaredou politickou aféru špinavého politického sponzoringu. Stopy je vedou přes bohatého podnikatele a ropného magnáta a přes jím najaté právní firmy a jím podplacené právníky až do Bílého domu do okolí úřadujícího prezidenta USA. Oba společně hledají onoho tajemného informátora a postupně zjistí, že se jedná o pracovníka jedné ze zainteresovaných právních firem, a že i on nedávno za záhadných okolností přišel násilným způsobem o život. Nejen se štěstím ale i prostřednictvím vlastní píle, důslednosti a důvtipu se jim za dramatických okolností, kdy jim opět neznámí útočníci usilují o život, podaří získat informátorovy osobní písemné materiály i videonahrávku s jeho výpovědí o celém případu. Politický a ekologický skandál s kriminálním pozadím může být tak zveřejněn a celý případ končí zatčením pachatelů a vyšetřováním vzájemně spolčených osob americkou FBI. Zveřejnění případu pak následně způsobí také to, že stávající prezident USA již znova na svoji funkci nekandiduje.\n"}
{"id": "453725", "url": "https://cs.wikipedia.org/wiki?curid=453725", "title": "Lübeck (rozcestník)", "text": "Lübeck (rozcestník)\n\nLübeck může znamenat:\n\n\n\n"}
{"id": "453727", "url": "https://cs.wikipedia.org/wiki?curid=453727", "title": "Jaromír Šindel", "text": "Jaromír Šindel\n\nJaromír Šindel (* 30. listopadu 1959, Ostrava, Československo) je český hokejový trenér a funkcionář a bývalý československý hokejový brankář.\n\nV nejvyšší lize poprvé nastoupil v sezóně 1977/78, kdy byl třetím brankářem týmu TJ Vítkovice. Zde setrval do roku 1985. Následně přestoupil do Dukly Jihlava, kde odehrál dvě sezóny. V sezoně 1989/90 působil v pražské Spartě. V roce 1990 přestoupil do finského klubu Pelicans Lahti. Po dvou letech přestoupil do konkurenčního Tappara Tampere. V roce 1994 ukončil aktivní kariéru. Jeho syn Jakub Šindel je hokejový útočník.\n\nZúčastnil se pěti mistrovství světa (1981, 1985, 1986, 1987, 1989), dvou olympijských her (1984 – stříbro, 1988 – 6. místo) a dvou Kanadských pohárů (1984, 1987).\n\nPo ukončení hráčské kariéry v roce 1994 vedl muže Slavie, poté pracoval v mládežnických celcích české reprezentace. Ke konci sezony 2001/2002 byl osloven beznadějně posledním extraligovým Kladnem, které měl připravit na barážové zápasy. Vzhledem k velké marodce se však týmu nepodařilo udržet nejvyšší soutěž. V následném roce byl v kladenském A-týmu nahrazen Zdeňkem Müllerem, v Kladně však dále působil u mládeže. Celkem třikrát zde jako trenér získal s juniory titul mistra republiky. Později působil u mužů v Ústí nad Labem, byl manažerem Mladé Boleslavi, která se dostala do extraligy. V následném ročníku ji jako trenér pomohl udržet se v extralize. Poté se vrátil k reprezentaci 18letých, později se stal sportovním manažerem Ústí nad Labem, kde od roku 2012/2013 působil jako trenér. V sezoně 2013/14 se však týmu nedařilo a Šindel byl tak ze střídačky 19. listopadu 2013 odvolán a nahrazen Milanem Skrbkem.\n\n"}
{"id": "453728", "url": "https://cs.wikipedia.org/wiki?curid=453728", "title": "Velká Pula", "text": "Velká Pula\n\nVelká Pula ( ) je řeka v Něneckém autonomním okruhu v Archangelské oblasti v Rusku. Je dlouhá 172 km. Povodí řeky je 1560 km².\n\nPramení v severní části Timanského krjaže. Ústí zprava do Suly (povodí Pečory).\n\nZdrojem vody jsou sněhové a dešťové srážky.\n"}
{"id": "453738", "url": "https://cs.wikipedia.org/wiki?curid=453738", "title": "SK Plzeň", "text": "SK Plzeň\n\nSportovní klub Plzeň byl český fotbalový klub se slavnou minulostí. Dlouholetý účastník prvorepublikové i protektorátní první ligy. Největším úspěchem bylo 2. místo v sezóně 1940/41. Naposledy se do nejvyšší soutěže probojoval v roce 1950. V pozdějších letech byl ve stínu městského rivala Viktorie Plzeň. V roce 1999 se sloučil s fotbalovým oddílem TJ Dynamo ZČE Plzeň pod názvem SK ZČE Plzeň.\n\nZdroj: \n\n\nZdroj: \n\n"}
{"id": "453742", "url": "https://cs.wikipedia.org/wiki?curid=453742", "title": "Cílek", "text": "Cílek\n\nPříjmení Cílek a Cílková nosí více různých osobností:\n\n"}
{"id": "453744", "url": "https://cs.wikipedia.org/wiki?curid=453744", "title": "Naftule Brandwein", "text": "Naftule Brandwein\n\nNaftule Brandwein (1884 nebo 1889 – 1963) byl klezmerový klarinetista.\n\nNarodil se v Haliči (rodiště je v pramenech uváděno jako Przymyz, Promishlan, Przemyslany, s největší pravděpodobností se jedná o Přemyšl ) v rodině Peysekha Brandweina, houslisty, badkhna (svatebního baviče) a šéfa rodinné kapely, v níž se uplatnila většina synů z jeho početné (měl třináct dětí) rodiny (jedním z jeho vnuků je i Leopold Kozlowski, dlouholetý dirigent varšavského jidiš divadla).\n\nNaftule Brandwein odešel roku 1908 do USA, kde záhy získal pověst jako výrazný a specifický klarinetista. Spolupracoval s orchestry Abeho Schwartze a Josepha Cherniavského, se kterými od roku 1909 nahrával. Těžiště jeho aktivity vyvrcholilo v letech 1922 až 1927, kdy se svou skupinou (na trombon v ní hrál Luis Spielman, na bicí Mookie Brandwein a další hudebníci na housle a klavír) nahrál pro firmu Victor 24 desek. Poslední nahrávky pocházejí z roku 1941. Do velké míry to způsobila nejen hospodářská krize 30. let, která zredukovala zájem o poslech hudby vůbec, ale i pokles zájmu židovských (ale i polských, ukrajinských, ruských, cikánských a rumunských) posluchačů, pro něž klezmorin také vydatně hrávali, o klasický klezmer ve prospěch jazzu a amerikanizované populární hudby, ale hlavně Brandweinova příliš veliká záliba v alkoholu.\n\nStyl hry Brandweina bývá dáván do protikladu Tarrasovu (ten proslul jako veliký technik, sofistikovaný instrumentalista, ale i jako i univerzálnější hráč) a charakterizován jako rustikální a živočišný. Jednoznačné je to, že poznat Brandweina lze po několika taktech. K nejznámějším jeho snímkům patří \"Heiser Bulgar\", \"Wie Bist Die Gewesen Vor Prohibition?\", \"Kleine Princessin\" či \"Der Yid in Jerusalaim\", které patří dodnes k oblíbeným repertoárovým kouskům značného počtu klezmerových klarinetistů. Většina Brandweinových snímků je obsažena na profilovém disku \"King of the Klezmer Clarinet\" (editor Henry Sapoznik), další - od jinud neznámé snímky - (snad až pět) můžeme slyšet na zvukovém průvodci historií klezmeru \"Oytstres – Treasures. Klezmer Music 1908 – 1996,\" který připravila dvojice historiků žánru Joel Rubin a Rita Ottens jako přílohu své knihy, v českém překladu nazvané \"Klezmeři\". Další antologie (s jednou výjimkou nahrávky orchestru A. Schwartze na CD \"Klezmer Music 1910 – 1942\") vesměs nabízejí snímky známé ze Sapoznikovy edice.\n\n"}
{"id": "453745", "url": "https://cs.wikipedia.org/wiki?curid=453745", "title": "Nigel Farage", "text": "Nigel Farage\n\nNigel Paul Farage (výsl. ; * 3. dubna 1964 Farnborough) je britský politik, do července 2016 předseda Strany nezávislosti Spojeného království (UKIP). Do roku 2009 v Evropském parlamentu předsedal euroskeptické frakci Nezávislost a demokracie, poté společně s Francescem Speronim vedl nástupnickou frakci Evropa svobody a přímé demokracie. Až do února 2019 byl nestraník. Od téhož měsíce se stal členem nové politické strany s názvem Brexit Party a od března 2019 jejím lídrem.\n\nNarodil se v roce 1964 ve Farnborough v hrabství Kent. Jeho otcem byl Guy Oscar Justus Farage, makléř a alkoholik, který rodinu opustil, když bylo Nigelovi pět let. Studoval na Dulwich College v Jižním Londýně, v roce 1982 se však místo univerzitního studia rozhodl pro dráhu komoditního makléře. V prosinci 1986, v jeho 21 letech, mu byla diagnostikována rakovina varlete, z níž se však plně vyléčil.\n\nPoprvé se oženil roku 1988 s Graine Hayesovou. Z tohoto manželství vzešli dva synové – Samuel (* 1989) a Thomas (* 1991). Od roku 1999 je jeho druhou manželkou Němka Kirsten Mehrová, s kterou má další dvě děti – dcery Victorii (* 2000) a Isabelle (* 2005).\n\nJiž během studia byl aktivním členem Konzervativní strany, a to až do roku 1990, kdy Margaret Thatcherová rezignovala na post ministerské předsedkyně. Stranu definitivně opustil, když se o dva roky později vláda Johna Majora připojila k tzv. Maastrichtské smlouvě (Smlouva o Evropské unii).\n\nV roce 1993 se stal zakládajícím členem Strany nezávislosti Spojeného království (United Kingdom Independence Party, zkr. UKIP), za niž pak pětkrát kandidoval v národních parlamentních volbách.\n\nRoku 1999 byl poprvé zvolen do Evropského parlamentu a působení v něm se stalo jeho doménou. Svůj mandát pak obhájil v letech 2004 a 2009. V současnosti je představitelem třináctičlenné skupiny poslanců zvolené za UKIP a s italským poslancem Francescem Speronim předsedá euroskeptické frakci Europe of Freedom and Democracy.\n\nKromě toho se roku 2006 zúčastnil doplňovacích parlamentních voleb v obvodu Bromley a Chislehurst, jež se konaly po smrti dosavadního konzervativního poslance Erica Fortha. S osmi procenty se umístil na třetím místě, když porazil kandidáta vládních Labouristů. Jednalo se o druhý nejlepší výsledek UKIP v doplňovacích volbách z dosavadních dvaceti pěti, kterých se strana zúčastnila.\n\nDne 12. září 2006 byl Nigel Farage zvolen lídrem UKIP ziskem 45 % hlasů s 20% náskokem před druhým nejúspěšnějším kandidátem. V rozhovoru pro rozhlasovou stanici BBC 4 toho dne prohlásil, že ukončí vnímání UKIP veřejností jako strany jednoho tématu a bude spolupracovat se spřízněnými politiky z euroskeptické iniciativy Better Off Out.\n\nVe svém prvním projevu na konferenci UKIP 8. října 2006 prohlásil, že je UKIP ve středu britského veřejného mínění (\"at the centre-ground of British public opinion\") a skutečným hlasem opozice (\"real voice of opposition\"). „Ve Velké Británii fungují tři sociálně demokratické strany — Názory labouristů, liberálních demokratů a konzervativců jsou v téměř všech zásadních otázkách takřka nerozeznatelné.“ („We've got three social democratic parties in Britain — Labour, Lib Dem and Conservative are virtually indistinguishable from each other on nearly all the main issues“). To je podle Farage jedním z důvodů, proč devět milionů lidí, kteří ještě v roce 1992 volili, v současnosti k volbám nechodí.\n\nDne 19. října 2006 se Farage zúčastnil tříhodinového živého vysílání s moderátorem Jamesem Whaleem v rozhlasové stanici talkSPORT. O čtyři dny později Whale ve svém pořadu oznámil své rozhodnutí kandidovat za UKIP v roce 2008 na starostu Londýna. Farage řekl, že Whale má nejen odvahu, ale i skutečné porozumění pro názory obyčejných lidí. Whale se však rozhodl nekandidovat, protože by jinak nemohl nadále moderovat svůj pořad. UKIP pak do voleb nominovala Gerarda Battena.\n\nDne 4. července 2016, krátce po britském referendu o vystoupení z Evropské unie, ve kterém převážily hlasy pro tzv. brexit, Farage ohlásil svůj odchod z předsednické funkce UKIP. Uvedl přitom: „Mým cílem bylo dostat Británii z Evropské unie. Svoji misi jsem splnil. Je čas, abych odešel z čela strany.“\n\nV prosinci 2018 opustil Stranu nezávislosti Spojeného království. Důvodem bylo, že předseda strany Gerard Batten prý je posedlý islámem. Farage dále kritizoval to, že Batten zaměstnal krajně-pravicového aktivistu Tommy Robinsona jako svého poradce. UKIP následně opustil frakci Evropa svobody a přímé demokracie v Evropském parlamentu.\n\nDne 18. listopadu 2004 zveřejnil Farage v Evropském parlamentu, že Jacques Barrot, designovaný komisař za Francii, měl ve Francii dvouletý zákaz výkonu veřejné funkce poté, co byl v roce 2000 shledán vinným ze zpronevěry 2 miliónů liber z vládních fondů, které přesměroval do kapes svých spolustraníků. Farage uvedl, že francouzský prezident Jacques Chirac udělil Barrotovi amnestii. Původní reportáže BBC tvrdily, že podle francouzského práva je ilegální zveřejňovat takové odsouzení, avšak tento zákaz se vztahuje pouze na francouzské úředníky během doby, kdy jsou v úřadu. Zákaz zveřejňování odsouzení pokrytých amnestií, jak je kodifikován ve francouzském trestním zákoníku, neplatí obecně a zvláště ne pro členy Evropského parlamentu z jiných členských států EU. Předseda parlamentu Josep Borrell nařídil Farageovi, aby vzal své komentáře zpět pod hrozbou „právních následků“. Nicméně den nato se potvrdilo, že Barrot dostal v daném případě od soudu osmiměsíční podmíněný trest odnětí svobody, ten však byl rychle vymazán amnestií od Chiraca a jeho parlamentní většiny. Předseda komise José Manuel Barroso přiznal, že o Barrotově kriminálním záznamu nevěděl, když ho jmenoval místopředsedou komise. Frakce socialistů a liberálů v Evropském parlamentu se poté přidaly k UKIPu a požadovaly Barrotův vyhazov v důsledku toho, že svoje odsouzení nezveřejnil během přijímacích pohovorů.\n\nV květnu 2009 levicový deník \"The Guardian\" uvedl, že Farage před zástupci Foreign Press Association prohlásil, že za deset let své práce obdržel a spotřeboval asi dva miliony liber z peněz daňových poplatníků v rámci výloh a náhrad. Bývalý britský ministr pro Evropu Denis MacShane se nechal slyšet, že měl Farage radost, že si „narval kapsy zlatem“. Farage se proti jeho dezinterpretaci ohradil, ale uvítal veřejné nastolení otázky europoslaneckých výloh: \"Během pětiletého mandátu každý ze sedmdesáti osmi britských poslanců Evropského parlamentu dostane kolem milionu liber. To pokryje zaměstnání administrativních pracovníků, fungování jejich kanceláří a neustálé cestování mezi jejich domovem, Štrasburkem a Bruselem.\" ()\n\nNigel Farage se stal lídrem kandidátky Brexit Party v britské části eurovoleb 26. května 2019, kterých se Spojené království měla zúčastnit v důsledku odložení brexitu. Předvolební průzkumy předpovídaly Brexit Party jasné vítězství v těchto volbách. V průměru výsledků průzkumů ze začátku května měla tato strana 30 % preferencí, zatímco Konzervativní strana by dostala pouze 12 % a Labouristická strana 21 % hlasů.\n\nKdyž Václav Klaus odmítal podepsat Lisabonskou smlouvu, Farage o něm řekl, že se postavil za české národní zájmy.\n\nDne 4. března 2009 přijal prezident Václav Klaus skupinu poslanců Evropského parlamentu ze skupiny Independence/Democracy v čele s Nigelem Faragem. Během setkání měl Václav Klaus ocenit Farageovy projevy v Evropském parlamentu.\n\nDne 19. července 2009 poslanec Evropského parlamentu za ČSSD Jiří Havel na svém blogu Nigela Farage ostře napadl v reakci na jeho projev hodnotící české předsednictví EU a vyzdvihující vystoupení českého prezidenta Václava Klause. Havel svého kolegu srovnával s Miroslavem Sládkem, označil jej spojením \"nacionalista, někdo říká fašista\" a nazval ho troubou. Za to sklidil tvrdou kritiku euroskeptických bloggerů.\n\nNigel Farage jménem UKIP vítal vznik české euroskeptické politické strany, Strany svobodných občanů, popřál jí hodně úspěchů a vyzval ji ke společnému boji za svobodnou Evropu.\n\nDne 18. června 2012 navštívil Prahu. Prezident republiky Václav Klaus ho opět přijal na Pražském hradě. Ve 14.40 jednal v hotelu Leonardo s předsedou české Strany svobodných občanů Petrem Machem a slovenské strany Svoboda a solidarita Richardem Sulíkem. V 17.30 promluvil v rámci setkání s veřejností, které uspořádala Akce DOST. Ve 20 hodin vystoupil v pořadu České televize Hyde Park.\n\nV roce 2017 byl opět přítomen v Praze, proto aby podpořil Stranu svobodných občanů před volbami do Poslanecké sněmovny.\n\n"}
{"id": "453750", "url": "https://cs.wikipedia.org/wiki?curid=453750", "title": "Honor Blackmanová", "text": "Honor Blackmanová\n\nHonor Blackmanová (* 22. srpna 1925, Londýn) je anglická herečka známá především rolí Bond girl \"Pussy Galore\" v bondovce \"Goldfinger\" (1964), a také díky postavě \"Cathy Galeové \" v seriálu \"The Avengers\" (Mstitelé).\n\nNarodila se v Plaistow správním obvodě Newham v Londýně. Má tři sourozence. Její otec byl statistik. Absolvovala londýnskou \"Guildhallskou hudební a dramatickou školu\" \"(Guildhall School of Music and Drama)\" a stala se herečkou, zatímco otec pracoval na ministerstvu vnitra.\n\nDivadelní kariéru započala ve West Endu, na filmovém plátně se poprvé objevila ve snímku \"Fame is the Spur\" (1946). Její první herecké role, které jsou charakterizovány jako vychované distinguované dívky, nepřinesly žádnou větší pozitivní reakci kritiky ani diváků. V roce 1949 se profesně dostává do pozornosti amerického Hollywoodu, když je obsazena vedle Liz Taylorové ve filmu \"Conspirator\". V roce 1946 se poprvé vdala za Billa Sankeyho, aby se s ním o osm let později rozvedla. To jí natolik otřáslo, že byla krátce hospitalizována z nervového zhroucení. Následně začala opět natáčet a hrát. V období 1962–1964 získala větší popularitu díky britskému špionážnímu seriálu \"The Avengers\" (Mstitelé).\n\nV roce 1964 přišla její nejslavnější role \"Pussy Galore\" v bondovce \"Goldfinger\", kde si zahrála vedle Seana Conneryho, která je hodnocena jako jeden z nejlepších filmů celé série. Je nejstarší herečkou v roli Bond girl spolu s Deborah Kerrovou, která se ovšem objevila v neoficiální bondovce Casino Royale z roku 1967. Současně se jedná o jednu ze dvou Bondových dívek (druhou je Diana Rigg), jež byly věkem starší než představitel hlavní role.\n\nMimoto se věnovala také zpěvu. Duet „Kinky Boots“ z roku 1964 spolu s Patrickem Macneem skončil v hitparádě stanice BBC v roce 1990 na pátém místě. Podruhé se vdala roku 1961 za herce Maurice Kaufmanna, se kterým se objevila v divadelním představení \"Move Over, Mrs. Markham\" nebo ve filmovém thrilleru \"Fright\" (1971). Spolu adoptovali dvě děti \"Barnaby\" a \"Lottie\". K rozvodu došlo v roce 1975.\n\nV dalších desetiletích hrála v mnoha rolích, vedle divadla a muzikálu, například v televizních seriálech \"Columbo, The Upper Hand\" (1990-1996) nebo ve \"Vraždách v Midsomeru\" (2003).\n\nPoliticky podporuje Liberálně demokratickou stranu. Požaduje změnu státní formy z monarchie na republiku, signovala petici za volbu hlavy britské monarchie a v roce 2002 pak nepřijala Řád Britského impéria (CBE).\n\n"}
{"id": "453751", "url": "https://cs.wikipedia.org/wiki?curid=453751", "title": "QTV", "text": "QTV\n\nQTV byl první testovací let rakety Little Joe II. Start se konal 28. srpna 1963 na White Sands Missile Range. Úkolem mise bylo ověřit funkčnost rakety, její kompatibilitu s kosmickou lodí Apollo a určit teploty a tlaky při počáteční fázi letu. Raketa nesla maketu kosmické lodi a únikového systému. Test byl úspěšný a raketa byla použita při dalších čtyřech startech.\n\n\n"}
{"id": "453758", "url": "https://cs.wikipedia.org/wiki?curid=453758", "title": "SS Washington", "text": "SS Washington\n\nSS Washington byla luxusní zaoceánská pasažérská loď United States Lines, pojmenovaná podle hlavního města USA. \"Washington\" a její sesterská loď SS \"Manhattan\" byly vůbec největší pasažérské lodi postavené v USA, a to až do roku 1939, kdy je překonala nová pasažérská loď SS \"America\".\n\nLoď si objednala společnost Transatlantic Steamship Company a její kýl byl založen dne 20. ledna 1931 v loděnici New York Shipbuilding v Camdenu ve státě New Jersey. Trup byl na vodu spuštěn dne 20. srpna 1932. Před svým dokončením loď změnila majitele a dokončena byla už jako plavidlo společnosti United States Lines. Stalo se tak v květnu 1933. Na panenskou plavbu loď vyplula 10. května 1933 na trase New York-Southampton-Hamburg.\n\nLoď byla po svém dokončení nasazena na lince New York-Hamburk, kde doplnila sesterský \"Manhattan\". V roce 1936, kdy hrozila druhá světová válka a nedostatek práce, odplul na lodi Washington SS maďarský fotograf André Kertész se svou ženou Elizabeth do New Yorku.\n\nNa lodi SS Washington odplul druhý prezident Československé republiky Dr. Edvard Beneš s chotí Hanou po své abdikaci v roce 1938 do USA (E. B. Hitchcock: Zasvětil jsem život míru)\n\nPo vypuknutí války v Evropě byly obě lodi přesunuty na linku New York-Neapol-Janov. Od června 1940 ale byly raději přesunuty na bezpečnější linku New York-San Francisco a na této trase proplouvaly panamským průplavem.\n\nV červnu roku 1941 loď zrekvírovalo americké námořnictvo a zařadilo ji do služby jako transportní loď vojáků s novým jménem USS Mount Vernon (AP-22). V této roli mohla najednou přepravit až 6000 mužů. Po válce byla loď navrácena majiteli a od roku 1948 se na tři roky vrátila zpět k přepravě pasažérů. Poté ještě nějaký čas sloužila jako transportní loď pro vojenské účely a nakonec byla od roku 1953 uložena v rezervě na řece Hudson. V roce 1965 byla prodána k sešrotování.\n\n\n"}
{"id": "453763", "url": "https://cs.wikipedia.org/wiki?curid=453763", "title": "Emeric Fehér", "text": "Emeric Fehér\n\nEmeric Fehér (1904-1966) byl maďarský fotograf.\n\nFehér jako řada dalších maďarských umělců opustil Rakousko-Uherskou monarchii, jako například další fotografové François Kollar, Robert Capa, André Kertész nebo Brassaï.\n\n"}
{"id": "453765", "url": "https://cs.wikipedia.org/wiki?curid=453765", "title": "Paul Dermée", "text": "Paul Dermée\n\nPaul Dermée (13. dubna 1886, Lutych – 27. prosince 1951, Paříž) byl belgický spisovatel, básník a literární kritik.\n\nNarodil se jako syn Camilly Janssenové v roce 1886 v Lutychu v Belgii a zemřel v roce 1951 v Paříži.\n\nMezi jeho přátele patřili malíři Picasso, Juan Gris, Sonia a Robert Delaunay, fotograf André Kertész a básníci Valéry Larbaud a Maxe Jacob.\n\nByl objeven spisovatelem Tristanem Tzarou, riskoval za války členstvím ve skupině Dada. Obdržel titul \"Prokonzul Dada\".\n"}
{"id": "453774", "url": "https://cs.wikipedia.org/wiki?curid=453774", "title": "Lucien Aigner", "text": "Lucien Aigner\n\nLucien Aigner (14. srpna 1901 – 29. března 1999) byl maďarský fotograf a průkopník novinářské fotografie. Narodil se v roce 1901 v Érsekújvár, Rakousko-Uhersko (nyní Nové Zámky na Slovensku) a zemřel v roce 1999 v Waltham, Massachusetts.\n\nAignerův první fotoaparát byl Brownie, který si pořídil v devíti letech a fotografoval svou rodinu. V roce 1926 se Aigner stal reportérem maďarské novinářské skupiny \"Az Est\" a brzy pro ně začal fotografovat. V tomto období začal používat fotoaparáty Leica.\n\nV roce 1935 dokumentoval pařížskou konferenci Stresa jako korespondent \"London General Press\". Vyfotografoval Mussoliniho právě ve chvíli, kdy se chystal kýchnout a rukou si ucpává nos. Tento snímek se dostal na obálku Newsweek v roce 1940 a Aigner si upevnil pozici významného fotožurnalisty. V roce 1941 emigroval z Francie do Spojených států, aby unikl nacistickémmu pronásledování.\n\nAigner pak trávil čas na Princetonské univerzitě, kde portrétoval Alberta Einsteina, který tam učil. Tyto nejznámější snímky označil Aigner jako své nejslavnější a údajně také Einstein si tyto fotograie oblíbil.\n\nPráce Lucien Aigner jsou zahrnuty do velkých muzejních sbírek včetně institucí jako jsou Metropolitan Museum of Art, Museum of Modern Art, Smithsonian, Mezinárodní centrum fotografie v New Yorku, Victoria and Albert Museum a Bibliothèque Nationale de France v Paříži.\n\nByl současníkem Brassaïe a Kertésze, slavných fotografů maďarského původu, jako je sám. Aigner pravděpodobně měl vliv na ně a možná také oni ovlivnili jeho.\n\nLucien byl starším bratrem Etienna, který vlastnil továrnu na módní kožené zboží.\n\n"}
{"id": "453776", "url": "https://cs.wikipedia.org/wiki?curid=453776", "title": "Arturo Toscanini", "text": "Arturo Toscanini\n\nArturo Toscanini (25. března 1867 Parma – 16. ledna 1957 New York) byl italský dirigent, jeden z nejznámějších hudebníků konce 19. a první poloviny 20. století. V různých fázích své kariéry byl hudebním ředitelem divadla La Scala v Miláně, Metropolitní opery v New Yorku, vedoucím New York Philharmonic Orchestra a Symfonického orchestru newyorského rozhlasu (NBC Symphony Orchestra). \n\nArturo Toscanini už od útlého věku projevoval hudební vlohy. Rodiče byli nemajetní, otec byl krejčí, ale podporovali jeho touhu věnovat se hudbě. Toscanini studoval nejprve externě na konzervatoří v Parmě, kde získal základy hudební teorie a kompozice. Od jedenácti let se učil hrát na violoncello a klavír, ale stále více ho přitahovalo dirigování. Ve škole sestavil malý orchestr a napsal několik skladeb. Konzervatoř absolvoval s pochvalou v r. 1885 a stal se violoncellistou Velké operní společnosti. \n\nProfesionální kariéru započal v Brazílii jako cellista v orchestru putovní opery. Jako dirigent debutoval 26. července 1886 v Rio de Janeiru, když soubor odmítl hrát pod vedením dosavadního dirigenta; mladý Toscanini tehdy provedl zpaměti operu Aida, což se setkalo s nadšeným ohlasem publika. Na zájezdu pak řídil dalších 18 oper. \n\nV roce 1887 se vrátil do Itálie, ovšem jako cellista, když hrál v milánské La Scale na světové premiéře Verdiho \"Othella\". Stále více se však prosazoval jako dirigent a během dalších let řídil řadu operních představení. Zpočátku se věnoval italské tvorbě, např. měl velký podíl na úspěchu při premiéře Leoncavallových \"Komediantů\" v roce 1892. Později uvedl v Itálii několik oper Richarda Wagnera, jehož hudbu velmi obdivoval: \"Bludný Holanďan\" a \"Tannhäuser\" v r. 1894, \"Soumrak bohů\" v r. 1895. \n\nV roce 1896 vedl symfonický orchestr v Turínu. V únoru dirigoval premiéru Pucciniho \"Bohémy\" a potom další neoperní koncerty. Dostal nabídku na místo uměleckého ředitele a dirigenta divadla La Scalla v Miláně, ale místo přijal až po delším váhání. 26. prosince 1898 vystoupil poprvé v \"La Scale\" jako dirigent a vedl zde pak orchestr s přestávkami řadu let: 1898-1907 a 1920-1929. Sezónu zahájil inscenací opery Richarda Wagnera \"Mistři pěvci norimberští\". Jeho největšími úspěchy byla představení oper \"Falstaff\" Giuseppe Verdiho a posmrtná premiéra \"Turandot\" Giacoma Pucciniho (při premiéře 25. dubna 1926 tuto operu přerušil v místě, kde skončil původní rukopis; celé představení opery, kterou dokončil Pucciniho žák Franco Alfano, odehrál až při druhé repríze). V roce 1901 řídil Toscanini devítisetčlenný sbor, který zpíval slavný sbor židů z opery \"Nabucco\" při Verdiho pohřbu v Miláně. Při působení v La Scalle Toscanini zpočátku narážel na nepochopení i výhrady pěveckých hvězd, jejichž manýry odmítal tolerovat a pro svou náročnost a perfekcionismus se dostával do konfliktů i s hráči v orchestru. Neústupně prosazoval přesnou interpretaci partitury a vyžadoval aktivní vnitřní spolupráci orchestru a dokonalou připravenost. Odmítal přerušovat operní představení, když si obecenstvo vyžádalo opakování některých árií, jak bylo tehdy zvykem. Rozhodl se přerušit své působení v La Scalle a odjel do Jižní Ameriky. V letech 1904-1906 střídavě dirigoval v Buenos Aires a dalších městech a vracel se do Itálie.\n\nNa podzim 1908 přesídlil Toscanini do Metropolitní opery v New Yorku, kde zahájil sezónu Verdiho \"Aidou\" s Emou Destinnovou a Enricem Carusem v hlavních rolích. Během svého působení v MET dirigoval nejméně čtyřikrát týdně a uvedl řadu úspěšných inscenací: \"Tristana a Isoldu\", \"Lohengrina\", \"Prsten Nibelungův\", \"Děvče ze zlatého západu\" atd. Vedle toho dirigoval i v řadě jiných míst USA a v Evropě. Do Itálie se vrátil v roce 1915. V období 1. světové války pořádal dobročinná představení a koncerty, studoval partitury v knihovnách a archivech. V roce 1920 nahrál v USA první gramofonové desky s orchestrem La Scally. V Evropě pracoval Toscanini až do roku 1929. \n\nV roce 1928 na koncertě v Bologni Toscanini odmítl dirigovat fašistickou hymnu a krátce po tom opustil svou vlast. Od roku 1929 řídil v New Yorku slavný filharmonický orchestr (\"New York Philharmonic Orchestra\"), který měl za jeho působení 112 až 120 hráčů). Kromě koncertů pro rozhlas vystupoval v různých městech USA i Evropy. Roku 1930 řídil Toscanini tento orchestr v Praze v Lucerně. Prahu navštívil ještě v roce 1934, kdy hrál s Vídeňskou filharmonií ve Smetanově síni Obecního domu. \n\nSláva Toscaniniho byla výjimečná. Byl prvním neněmeckým dirigentem pozvaným do Bayreuthu na festival wagnerovských oper (1930 a 1931). V roce 1933 podepsal prohlášení kulturních pracovníků proti Hitlerovi a začal spolupracovat s hudebními festivaly v Salzburgu a Lucernu. Trávil zde letní měsíce a měl zde řadu osobních přátel (Bruno Walter, Thomas Mann).\n\nV roce 1937 se stal šéfem \"NBC Symphony Orchestra (Symfonický orchestr newyorského rozhlasu)\" a učinil z něj jeden z nejslavnějších orchestrů světa. V roce 1939 podal žádost o americké občanství. \n\nV době 2. světové války pobýval v USA, kde uspořádal řadu koncertů pro vojáky. Řídil první provedení Šostakovičovy \"Leningradské symfonie\" v USA. Odsuzoval pronásledování Židů a veřejně je podporoval. Do Milána přijel na několik měsíců až v roce 1946, aby za pomoci svých vystoupení získal prostředky na odstranění škod, které válka napáchala na \"La Scale\".\n\nToscanini byl od mládí silně krátkozraký a všechny koncerty pro svůj slabý zrak dirigoval zpaměti. Měl absolutní sluch a fenomenální paměť (znal nazpaměť partituru až 160 oper). V roce 1898 dirigoval zpaměti 43 koncertů během historické Turínské výstavy. 4. dubna 1954, v 87 letech ho při koncertě v Carnegie Hall zradila paměť; tehdy se stáhl z aktivního koncertního života. \n\nPoslední roky života strávil v New Yorku, kde zemřel 16. ledna 1957. Jeho tělo bylo převezeno do Itálie a uloženo v rodinné hrobce na hřbitově v Miláně, která byla postavena původně pro syna Giorga. Epitaf na jeho náhrobku je převzat ze závěru Pucciniho opery \"Turandot\": \"„Qui finisce l’opera, perché a questo punto il maestro è morto“\" (\"„Zde končí opera, protože v tomto okamžiku maestro zemřel“\").\n\nToscanini se v roce 1897 oženil s Carlottou De Martini a měli spolu čtyři děti. Syn Giorgo zemřel v dětství na záškrt v Buenos Aires a byl pohřben v Miláně. Manželství nebylo příiš šťastné, protože Toscanini měl řadu mimomanželských vztahů. Přesto trvalo až do roku 1951, kdy Carlotta zemřela. Toscanini udržoval dlouholeté vztahy se zpěvačkami Rosinou Storchiovou, Geraldinou Farrarovou a pianistkou Adou Colleoniovou. \n\nToscanini byl osobně laskavý člověk, často pomáhal lidem v nouzi. Byl znalcem umění a sběratelem obrazů. \n\nVedle oper i symfonické hudby, které v jeho repertoáru zaujímaly nejvíce místa, často hrál Johanese Brahmse; prováděl také současná díla, včetně raných děl Stravinského. Oproti tomu ve svém repertoáru pomíjel hudbu Bachovu i Händelovu. Toscanini byl propagátorem soudobé hudby, mnoho později slavných děl bylo v Itálii pod jeho taktovkou provedeno poprvé, např. \"Moře\" Clauda Debussyho nebo balet \"Petruška\" Igora Stravinského. Zasloužil se o provedení mnoha Wagnerových oper v Itálii i USA.\n\nToscaniniho umění se vyznačuje především neobyčejnou pietou k intencím skladatele. Nepodléhal jakýmkoli osobním interpretačním koncepcím. Jeho provedení se vyznačovala precizností posunutou k nejvyšší hranici.\n\nV ranějším období své kariéry umělec odmítal nahrávání desek, teprve později se k tomu s nechutí nechal pohnout; přesto se uchoval reprezentativní soubor jeho nahrávek.\n\n"}
{"id": "453777", "url": "https://cs.wikipedia.org/wiki?curid=453777", "title": "Válka krále Filipa", "text": "Válka krále Filipa\n\nVálka krále Filipa (anglicky \"King Philip´s War\") je název pro konflikt, k němuž došlo v Nové Anglii v letech 1675-1678. Někdy se jí také říká Metacomovo povstání. Na straně jedné bojovala většina novoanglických indiánských kmenů a menších komunit, jejich protivníci byli angličtí osadníci a jejich několik spojeneckých indiánských etnik. Válka skončila rozhodným vítězstvím kolonistů, nicméně tento úspěch byl vykoupen velmi těžkými ztrátami na životech i na majetku. Z hlediska poměru počtu obětí vůči množství obyvatel je válka považovaná za jednu z nejkrvavějších v americké historii.\n\nIndiáni z oblasti Nové Anglie (název Nová Anglie poprvé použil cestovatel a dobrodruh John Smith, když ve druhém desetiletí 17. století mapoval zdejší pobřeží) měli zkušenosti s evropskými mořeplavci již od první poloviny 16. století, ale skutečným přelomem ve vývoji vzájemných vztahů se stalo až založení kolonie (Nový) Plymouth anglickými „otci poutníky“ na přelomu let 1620/21. Obyvatelé této první stálé osady v Nové Anglii se od počátku snažili o mírové vztahy s místními domorodci. Měli do určité míry usnadněnou úlohu, neboť krátce před jejich příjezdem zasáhla zdejší pobřeží vlna masivních epidemií. Mnohé indiánské vesnice byly zcela vyhubeny, velké množství kmenů přišlo o významné procento své populace. Bezprostřední okolí Plymouthu díky tomu nepatřilo žádnému etniku. Angličané tudíž nemuseli zpočátku řešit problematiku územních nároků. Kmenem, který mocensky dominoval východně od zálivu Narragansett byli Wampanoagové často také nazývaní Pokanoketi. Vztah s Wampanoagy tvořil osu celé „indiánské politiky“ Plymouthu. Jeho představitelům se podařilo zcela si naklonit na svou stranu nejvyššího náčelníka (sachema) kmene Massasoita, a tak nastartovat mírové a relativně bezkonfliktní soužití, jež vydrželo více než 50 let. Vztahy vůči ostatním indiánským etnikům v oblasti nebyly tak bezproblémové, přesto se plymouthským podařilo udržet mír až do 70. let.\nV roce 1630 začala takzvaná „velká migrace“ anglických přistěhovalců, což byl další mezník ve vývoji Nové Anglie. Důsledkem byl značný populační a územní rozvoj. Postupně došlo k založení čtyř dalších kolonií – Massachusetts, Connecticut, Rhode Island a New Haven, jejichž význam záhy zastínil skromné osídlení Plymouthu. Rozhodující vliv na řízení těchto kolonií (s výjimkou Rhode Islandu) měli kalvinističtí puritáni, proto se v této souvislosti hovoří o Nové Anglii jako o puritánské kolonii.\n\nMnozí vůdčí puritánští představitelé přijížděli do Nového světa s ideou, že v područí satana se nacházející domorodci uvítají jejich příchod jako počátek cesty ke spáse. Na základě tohoto idealismu hodlali vytvářet svou „indiánskou politiku“. Skutečnost však byla naprosto odlišná. Nejen domorodci, ale ani většina „obyčejných“ obyvatel kolonie tuto představu nesdílela, a tak velmi záhy převládl ve vztazích k domorodcům pragmatický přístup. Indiáni Nové Anglie nepředstavovali homogenní útvar vedoucí jednotnou politiku, nýbrž uskupení nesourodých, často znepřátelených kmenů a menších komunit mnohdy se zcela odlišnými zájmy. Většina z nich nepohlížela na Angličany jako na spasitele, ale jako na nové politické činitele a atraktivní obchodní partnery. Zásadním problémem z hlediska puritánů se ukázaly mocné a epidemiemi relativně méně zasažené kmeny z jižního pobřeží Nové Anglie – Pequoti a Narragansetti. Vztahy s těmito etniky (Pequoty postupně nahradili Mohegáni) tvořily hlavní agendu „velké indiánské politiky“ až do 50. let 17. století. Slabší decentralizované útvary domorodců, mnohdy silně zdecimované epidemiemi (Massachusetti, Pawtuketi, Nipmukové, Pocumtukové, tzv. Říční Indiáni z oblasti Connecticutu ad.), představovaly pro anglické osadníky činitele pouze lokálního významu. Část z nich se také poměrně záhy podřídila jurisdikcím příslušných kolonií, čímž dala najevo nadřazenost kolonistů v politických záležitostech.\n\nV letech 1636-1638 došlo k tzv. pequotské válce, jež představovala první závažnou krizi v mezietnických vztazích. Angličané, Mohegáni (nejedná se o Mohykány), Narragansetti a v závěrečné fázi i další kmeny v ní zdecimovali izolovaný kmen Pequotů. Většina přeživších členů tohoto kdysi mocného etnika byla prodána do otroctví nebo přešla ke svým příbuzným Mohegánům, jež vedl náčelník Uncas. Angličané v tomto konfliktu názorně ukázali, co znamená evropské válečnictví v praxi. Bezpochyby se jim podařilo zastrašit mnohé kmeny, rozhodně však ne do té míry, aby se začaly chovat zcela podle jejich představ.\n\nZ dlouhodobého hlediska se pro kolonisty ukázali nejproblematičtější Narragansetti. Až do konce 30. let udržovali přátelské vztahy s nejmocnější kolonií Massachusetts, pak však přestali splňovat představy puritánů o oddaném spojenci. Narragansetti se chovali velmi vstřícně k „heretikům“, kteří opouštěli netolerantní puritánské kolonie a usazovali se při pobřeží zálivu Narragansett (základ kolonie Rhode Island). Navíc sachemové Narragansettů začali nelibě pohlížet na mocenský vzestup Uncase a jeho Mohegánů. Vztahy obou kmenů se brzy ocitly na bodu mrazu. Jelikož se Uncas ukázal daleko pružnějším „politikem“ než náčelníci Narragansettů, podpora vůdčích představitelů z obou nejdůležitějších kolonií – Massachusetts a Connecticutu – se přiklonila na jeho stranu. Narragansetti se s tím nehodlali smířit a po trvalých sporech Mohegány v roce 1643 napadli. Neuspěli a ještě přišli o poslední zbytky přízně Angličanů. Mohegánům se navíc podařilo zajmout Miantonoma – jednoho ze dvou nejvyšších narragansettských sachemů. Na výslovný pokyn Angličanů ho pak zabili. Tento čin nadlouho ovlivnil atmosféru v jižní Nové Anglii. Napětí mezi Mohegány a Narragansetty získalo trvalý ráz, několikrát přerostlo v ozbrojený konflikt a s jistými přestávkami pokračovalo až do 70. let 17. století. Kolonisté nicméně ukázali na čí straně stojí a od této chvíle vyvíjeli na Narragansetty soustavný nátlak, aby zabránili dalším vojenským akcím. Puritáni nelibě nesli jakékoli konflikty mezi indiánskými kmeny, neboť rušily poklidný vývoj kolonií. Při prosazování svých představ o podobě mezietnických vztahů neváhali intervenovat do vnitřních záležitostí jednotlivých kmenů. To samozřejmě narušovalo autoritu náčelníků a paradoxně tak napětí spíše zvyšovalo. Od začátku kolonizace se šířily prakticky rok co rok zvěsti o údajných indiánských spiknutích namířených proti Angličanům. Puritáni byli vůči těmto fámám velmi citliví a nikdy nepodceňovali třeba i jen náznak nebezpečí. Bylo běžným zvykem, že si předvolávali náčelníky příslušných etnik, kteří museli tato podezření vyvracet. Aby lépe koordinovaly své akce a mohly se efektivněji bránit proti případným útočníkům vytvořily čtyři kolonie (Massachusetts, Connecticut, Plymouth a New Haven) v roce 1643 konfederaci nazvanou Spojené kolonie Nové Anglie. Cílem organizace bylo mj. utvářet jednotnou „indiánskou politiku“, což se však nepodařilo zcela naplnit. Koncem 50. let nicméně došlo k určitému zklidnění v oblasti „velké indiánské politiky“. Ale na obzoru se již objevovaly náznaky, jež předznamenaly blížící se ničivý konflikt. Rozhodujícím se ukázal vývoj anglo-indiánských vztahů v nejstarší novoanglické kolonii – v Plymouthu.\n\n \nNěkdy mezi léty 1660-1662 zemřel náčelník Wampanoagů Massasoit a na místo velkého sachema nastoupil jeho syn Wamsutta (Mooanam).On a jeho mladší bratr Metacom (Pometacom, Metacomet) navštívili krátce po smrti svého otce Plymouth. Na znamení přátelství požádali o „přidělení“ anglických jmen. Puritáni jim vyhověli a od té doby nazývali Wamsuttu „králem Alexandrem“ a Metacoma „králem Filipem“ podle legendárních makedonských vládců. Záhy se však začaly v kolonii šířit zvěsti o Alexandrových aktivitách namířených proti Angličanům. Mělo se zato, že vyjednává s Narragansetty a připravuje s nimi spiknutí. Je pravděpodobné, že v těchto obviněních měl prsty Uncas, který se v této době snažil podmanit si část Nipmuků. Nipmukové byli pravděpodobně tributáři Narragansettů i Wampanoagů a aktivity Mohegánů se proto ani jednomu kmeni nemohly zamlouvat. Ať šlo o obvinění pravdivé nebo nikoli, plymouthským se v tomto okamžiku hodilo.\n\nPlymouth zůstal v 60. letech poslední novoanglickou kolonií, která nevlastnila královský patent. Jeho územní rozsah přímo závisel na rozloze území klientského kmene, tedy Wampanoagů, neboť jedině koupí půdy od něj mohla kolonie expandovat. Důležité bylo, aby Wampanoagové prodávali zemi pouze plymouthským, což až na určité výjimky za Massasoita činili. Problém spočíval v tom, že poté, co se stal velkým sachemem Alexandr, začal prodávat půdu i zájemcům z Rhode Islandu a v menším množství i massachusettským. Plymouth v tom viděl ohrožení podstaty své existence.\n\nPuritáni se rozhodli Alexandrovi domluvit a vyzvali ho, aby se dostavil do Plymouthu. Náčelník odmítl. Kolonisté proto vyslali skupinu vedenou vojenským velitelem a budoucím guvernérem Josiahem Winslowem s cílem přivést Wampanoaga třeba i násilím. Útvar ho zastihl v loveckém domě poblíže města Taunton. Winslow postupoval zcela nekompromisně a pod pohrůžkou zastřelení přinutil Alexandra, aby šel s ním. To, co následovalo, není dodnes zcela objasněno. Indián cestou akutně onemocněl a jeho stav se brzy zhoršil natolik, že mu Angličané dovolili odejít domů. Krátce nato zemřel. Někteří Indiáni, mj. i Filip, později obvinili Angličany, že Wamsuttu otrávili. Toto nařčení je nepravděpodobné, mnoho domorodců mu ale věřilo. Zajetí a podivná smrt jejich náčelníka jistě vyvolaly mezi Indiány rozhořčení.\n\nV létě 1662 se velkým sachemem Wamapanoagů stal Metacom – král Filip. Plymouthské úřady ho okamžitě vyzvaly k návštěvě kolonie. Setkání proběhlo v klidu, neboť náčelník ujistil správní radu kolonie o své ochotě prodávat půdu pouze jim a nějaký čas dohodu dodržoval. V 60. letech Plymouth významně územně expandoval a prodej indiánské půdy puritánům vyhovoval. Je možné, že na velmi benevolentním počínání Filipa při prodeji kmenového území měl vliv i jeho nový rádce, křesťanský Indián z kmene Massachusettů John Sassamon, kterého k Wampanoagům vyslal massachusettský misionář John Eliot. Také z obchodního hlediska procházel vztah Angličanů a domorodců touto dobou zásadní změnou. Kožešinový obchod se propadal do hlubokého útlumu, cena wampumů (tradiční domorodá obdoba platidla vyráběná z mušliček měkkýšů, kterou v různé míře používali v 17. století rovněž kolonisté) dosahovala jen zlomku hodnoty z 30. a 40. let a kolonisté je téměř přestali používat. Velká část Indiánů již byla závislá na evropském zboží. Jediné, co za něj nyní mohli nabídnout, byla práce a půda. „Řadoví“ Indiáni se od 60. let často nechávali najímat jako námezdní síly pro koloniální statkáře a řemeslníky. Sachemové většinou využívali druhou alternativu a prodávali kolonistům území za nástroje a oblečení. Stejnou taktiku zvolil i Filip.\n\nOd nástupu Filipa se vztah mezi Wampanoagy a Plymouthem vyvíjel několik let dobře. Ještě v roce 1666 věnoval guvernér Thomas Prence Filipovi koně, na znamení spokojenosti s jeho politikou. K prvnímu „incidentu“ došlo v roce 1667, v příštích letech neshod přibývalo. Územní politika kolonistů z Plymouthu začala představovat pro Indiány hrozbu. V roce 1667 založili osadníci město Swansea, jež se nacházelo hluboko na území Wampanoagů, velmi blízko jejich hlavního sídla na poloostrově Mount Hope. Brzy nato začali obyvatelé města skupovat velké části země od místních Indiánů. Skutečně důležitým problémem se stal dobytek koloniálních statkářů, který od této chvíle plenil úrodu na domorodých polích v samotném srdci země Wampanoagů.\n\nZaložení Swansea Indiáni vnímali již jako velmi akutní ohrožení svého způsobu života. Je možné, že to byl impuls, který způsobil, že začali uvažovat o vyřešení problému silou. Začátkem roku 1671 se u Filipa údajně sešlo mnoho válečníků ze sousedních kmenů. Wampanoagové se rozhodli učinit radikální krok. Několik stovek jejich bojovníků, posílených okolními Indiány většinou vyzbrojených puškami, předvedlo svou sílu, když defilovalo na dohled obyvatel Swansea. Tento akt představoval pro kolonisty naprostý šok a rozhodli se dát jasně najevo svůj nesouhlas. V dubnu předvolali plymouthští představitelé Filipa do Tauntonu a důkladně mu „domluvili“. Ačkoli s ním přišlo velké množství válečníků, náčelník zpanikařil a podepsal jménem svého kmene značně ponižující dokument. V něm mj. stálo: „svou nerozvážností a darebáctvím … jsem porušil dohodu se svými přáteli (Angličany) tím, že jsem pozvedl zbraně proti nim se zlým úmyslem a to bezdůvodně … jako záruku svých čistých úmyslů do budoucna … jsem se svobodně rozhodl odevzdat vládě Nového Plymouthu všechny své anglické zbraně … na tak dlouho, jak bude uznáno za vhodné.“ V září 1671 pozvali Filipa komisaři Spojených kolonií do Bostonu. Filip doufal v revizi dohody z Tauntonu, místo toho byl ale donucen podřídit se formálně Plymouthu, a dokonce musel souhlasit s pokutou za předchozí činy. Oba zmíněné akty představovaly ponížení, které mohl indiánský náčelník těžko snést. Svým postupem si Filip vysloužil opovržení členů svého etnika. Mnozí bojovníci ho označili za ženu a odmítli vydat Angličanům zbraně. Filip jen s velkou námahou uhájil náčelnickou pozici. Kromě toho napadli kolonisté v roce 1671 i mocenskou doménu Wampanoagů, když si na základě několika smluv podmanili domorodé komunity, které byly dosud podřízeny Filipovi. Rok 1671 znamenal pro Pokanokety velké ponížení. Je pravděpodobné, že mnozí příslušníci kmene od této chvíle neviděli jinou alternativu než válku, v níž chtěli získat zpět svou zemi a satisfakci za příkoří, jež jim Angličané svým bezohledným postupem způsobili.\n\nPro následující čtyři roky se zachovalo jen málo zpráv o aktivitách Indiánů a o jejich případných vojenských přípravách. V koloniích panoval relativní klid. Došlo sice k několika incidentům, k nimž ale docházelo téměř každoročně. Filip splatil požadovanou pokutu (100 liber) ve stanoveném termínu tří let. Peníze si opatřil prodejem dalšího území kolonistům, což se nelíbilo jeho soukmenovcům, takže znovu napadli jeho autoritu.\nV lednu 1675 informoval bývalý Filipův „učitel“ John Sassamon plymouthského guvernéra Josiaha Winslowa o chystaném indiánském spiknutí vedeném Filipem. Sassamon žil v té době již určitou dobu sám, ale o dění ve Filipově táboře měl dobrý přehled. Indiáni se pravděpodobně o Sassamonově činu dověděli a zabili ho. Angličané považovali zpočátku jeho smrt za nehodu, po několika týdnech se ale vynořily zvěsti o tom, že se jednalo o vraždu. Puritáni začali záležitost vyšetřovat. Od března 1675 zasedal soud, jenž případ projednával. Vyslýchal také Filipa, ten ale svoji účast na vraždě rezolutně popřel. Celá záležitost by zřejmě vyzněla do ztracena, kdyby se „neobjevil“ svědek, křesťanský Indián, který tvrdil, že zná viníky. Kolonisté vzali jeho nařčení vážně a zatkli jím označené domorodce, jimiž byli Filipovi lidé. Pro tento případ speciálně zřízená smíšená porota vynesla v červnu rozsudek. Uznala všechny obviněné vinnými a odsoudila je k trestu smrti. 8. června 1675 byli popraveni. Poprava neproběhla hladce. Dva odsouzení byli oběšeni, ale pod třetím praskl provaz. Šťastlivec zřejmě doufal, že si zachrání život přiznáním pasivní účasti na vraždě jako pozorovatel, ale nepomohlo mu to. Do měsíce ho puritáni rovněž popravili.\n\nJaké byly motivy Sassamonova zabití a kdo byli jeho vrazi? Na obě otázky se již asi nepodaří dát odpověď. Tvrzení, že šlo o pomstu Filipových lidí za prozrazení spiknutí Angličanům, je nejpravděpodobnější, nikoli však jediné možné. Slabinou procesu bylo, že se puritáni spolehli na svědectví jediného Indiána, jehož pověst nebyla nejlepší. Smrt tří lidí za jednoho byla navíc pro Indiány nepřijatelná. Proč Plymouth vyřešil celý případ tímto způsobem? Kdyby chtěl vyprovokovat Wampanoagy k válce, existoval i jednodušší způsob. Možná šlo o gesto, kterým chtěly koloniální úřady Filipa zastrašit, možná o provokaci. Vyloučit nelze ani upřímnou snahu učinit zadost spravedlnosti.\n\nKrátce po popravě přicházely z mnoha směrů zvěsti o velkém pobouření, které panovalo mezi Indiány, a o jejich odhodlání zahájit válku. Angličané si uvědomovali vážnost situace, ale na druhou stranu věděli, že se podobné zvěsti v koloniích šířily prakticky každý rok. Část puritánů se války s domorodci nebála a nejevila zájem krizi urovnat.\n\nExistovaly však vlivné skupiny, jež se snažily vypuknutí konfliktu zabránit. K nim náleželi zástupci Rhode Islandu. Ti vyslali delegaci pod vedením viceguvernéra kvakera Johna Eastona, která kontaktovala Filipa a požádala ho o jednání. Filip souhlasil a ve druhé dekádě června 1675 se obě strany setkaly. Easton později věnoval těmto rozhovorům značnou část svého pojednání o probíhající válce. Jeho zpráva má pro současné historiky velkou důležitost, neboť byl jeden z mála autorů, jenž se snažil vzít v potaz i indiánské hledisko konfliktu. Rozbor jeho záznamů je i rozborem příčin konfliktu, jak je viděli Wampanoagové. Eastonova delegace musela od začátku jednání čelit „smršti“ stížností Indiánů na chování kolonistů. Ty je možno shrnout do sedmi bodů, které v zásadě vystihovaly problémy, jež vznikaly při soužití obou společností v obecné rovině i pouze ve vztahu Wampanoagů k plymouthským kolonistům:\n\nEaston a jeho doprovod původně neměli v úmyslu Indiány vyslechnout a snažili se je přesvědčit, aby podstoupili arbitráž za dohledu nezávislých osobností (mezi navrhovanými byl guvernér New Yorku Edmund Andros), kde se měly problémy vyřešit. Je možné, že Filip a někteří další domorodci s tímto řešením souhlasili. Události příštích dnů však nic takového nepřipustily. Koncem června 1675 byla ve Swansea prolita první krev války.\n\nVýše uvedené stížnosti představují nejlepší základ pro rozbor příčin konfliktu. Kromě již zmíněných záležitostí, které vycházely z politického vztahu Wampanoagů s Plymouthem (Wamsuttova smrt, ponížení v roce 1671, poprava „vrahů“ Johna Sassamona) je možno považovat za příčiny války následující problémy:\n\nMezi mnohými historiky panuje mínění, že se puritáni snažili, aby jejich zákonodárství bylo nestranné, ale tohoto stavu se jim nepodařilo dosáhnout. I když se stávalo, že soud odsoudil Angličana k trestu smrti za násilí spáchané na Indiánovi, kolonisté i domorodci věděli, že zdaleka ne každý „běloch“ mohl být za své skutky vůči „rudochovi“ popraven. Naopak, puritáni si osobovali právo zbavit života každého Indiána, který ohrožoval bezpečí kolonistů. Smíšené poroty, vyzvedávané obhájci puritánského soudnictví, se začaly objevovat až v 70. letech. Přes výše uvedené je ale nutno uznat na svou dobu relativní nestrannost novoanglické justice v rasových případech. Právo, i sebelépe vytvořené, však naplňovali konkrétní lidé, kteří se mnohokrát nedokázali zbavit předsudků vůči domorodcům. Proto existovaly případy, které zavdávaly Indiánům důvody k nespokojenosti.\n\nPuritáni nedlouho po svém příjezdu do Nové Anglie opustili teorii „prázdné země“ a jednali s domorodci jako s vlastníky země. Přesto dodnes panují spory, zda získávali půdu od Indiánů právoplatně. Je nesporné, že takřka všechny územní zisky (s výjimkou dobytých území) kolonisté oficiálně koupili a většinou nechali potvrdit smlouvou o prodeji. „Divoký“ nákup území byl po několika letech zakázán; na veškeré transakce měly dohlížet příslušné koloniální úřady. Indiáni si velmi často podrželi na prodané půdě právo lovu, rybolovu a sběru divokých plodů. Časem se však vynořily problémy. Někdy se stalo, že koupě proběhla bez souhlasu místního sachema, jindy bez souhlasu velkého sachema. Stávalo se, že území prodal Angličanům náčelník, který na něj neměl právo. V rané fázi kolonizace byl půdy relativně dostatek a Indiáni neviděli důvod, proč nevyměnit téměř nevyužívané území za ceněné evropské zboží. Později si ale začali uvědomovat, že rychle přicházejí o svou rodnou zemi. Anglický „hlad“ po půdě průběžně vzrůstal s tím, jak přibývalo jejich populace. Kolonisté využívali závislosti Indiánů na evropských výrobcích a vždy si našli náčelníka, který s prodejem souhlasil, někdy přes odpor svých lidí. Angličané získali smlouvu o prodeji, což pro ně bylo směrodatné. Při takovém postupu byla nějaká forma konfliktu neodvratná. Jak velkou roli hrál při prodeji půdy alkohol, se již zřejmě nepodaří zjistit. Z celé historie střetávání bělochů a Indiánů je známo mnoho případů, kdy kupující prodejce opili a ten pak podepsal cokoli. Wamapnoagové si na tyto „obchodní“ praktiky stěžovali, takže je velmi pravděpodobné, že k nim docházelo i v Nové Anglii.\n\nTento problém souvisí do značné míry s předcházejícím. Domorodci nechovali, s výjimkou psů, před příchodem Evropanů žádná domácí zvířata. Neměli tedy potřebu chránit si úrodu na polích. Dobytek naopak tvořil jednu ze základních položek obživy anglických kolonistů. Sedláci v Americe uplatňovali opačný systém chovu, než byl běžný v Anglii – místo ohrazování pastvin se oplocovala pole. Krávy, prasata a koně se tak mohly volně potulovat krajinou. Vzhledem k místy značně těsnému sousedství mezi domorodými a anglickými sídly nepřekvapuje, že zvířata od počátku plenila svými „nájezdy“ indiánská pole. V jižních oblastech byla největším problémem prasata. Ta vyhrabávala a požírala měkkýše, žijící na mělčinách, jeden ze základních zdrojů potravin pobřežních etnik. Mnozí Indiáni vepře z toho důvodu nenáviděli. Indiánské stížnosti na anglický dobytek byly častým problémem prakticky ve všech koloniích. Příslušné úřady se snažily spory řešit. Doporučovaly domorodcům, aby svá pole oplocovali, s čímž jim osadníci měli pomáhat. Indiáni tento způsob řešení ale často odmítali. Jurisdikce jednotlivých kolonií zaručovala teoreticky právo domorodců na odškodnění za škody způsobené dobytkem, ne vždy k němu ale došlo. Domorodci měli zakázáno pustošícímu dobytku ubližovat, pouze ho mohli zajistit a oznámit věc příslušným úřadům. Mnoho domácích zvířat však zahynulo v důsledku přímých (msta, lov) nebo nepřímých (pasti) aktivit Indiánů. Sedláci je následně činili odpovědnými a požadovali náhradu. To vztahy dále zhoršovalo. Pokuty byly totiž často nesmyslně vysoké, viníci je nemohli splatit, a mnohdy proto skončili ve vězení.\n\nI když to odporovalo tradici, někteří Indiáni se časem rozhodli evropský dobytek chovat. To souviselo i s úbytkem zvěře, který byl s postupem kolonizace stále zřetelnější. Samotný Filip vlastnil poměrně velké množství prasat a možná i několik krav. Paradoxně tak docházelo k situacím, kdy dobytek poškozoval pole obou etnik. S tím souvisela ještě jedna věc. V některých oblastech produkovali domorodci poměrně značné množství masa, které dodávali na trh. V menší míře se tak části Indiánů podařilo kompenzovat ztráty vzniklé rozpadem kožešinového obchodu.\n\nPotíže s dobytkem neustále vzrůstaly v souvislosti s přibýváním novoanglické populace. Nejvíce trpěla úroda Wamapanoagů, jejichž území bylo ze všech stran obklopeno expandujícími koloniemi. Politicky relativně klidná 60. léta představovala určitý zlom. Tlak na domorodou půdu, stále častější nájezdy dobytka a vzrůstající ignorování indiánských stížností nemohly pokračovat do nekonečna. V zásadě se nelze divit, že dobytek v očích mnoha Indiánů symbolizoval postupnou ztrátu vlastní země. Nebylo žádnou výjimkou, že si na něm vylévali během války zlost mučením.\n\nObchod dosáhl vrcholu v 40. a 50. letech. Od začátku 60. let prakticky ve všech oblastech rychle upadal, především v důsledku vyhubení bobrů na mnoha místech Nové Anglie, války Irokézů s novoanglickými Algonkiny a Abenaky a výrazného snížení poptávky v Evropě. Od té doby mohli domorodci nabídnout za potřebné evropské zboží často jen vlastní půdu, což nešlo praktikovat dlouhou dobu. Indiáni buď mohli ztratit zemi anebo se pokusit zvrátit tento stav silou.\n\nProblém podrývání náčelnické autority je velmi složitý. Nejvíce tím „trpěli“ Narragansetti, od 60. let pak především Wampanoagové. Našly by se i případy jiných domorodých etnik, jejichž sachemové se museli proti své vůli podřídit nátlaku koloniálních úřadů. Není vyloučené, že někteří náčelníci chápali svou účast ve válce jako určitou formu msty za utrpěná příkoří. Podrývání autority sachemů ani nemuselo být cílené. Mnozí z nich hleděli s obavami na rostoucí ekonomickou a politickou moc kolonií. V polovině 70. let se pokusili tento trend, který by je mohl zakrátko zbavit významného postavení, zastavit násilím.\n\nTato záležitost souvisí do určité míry s předchozí. Ač konverze domorodců ke křesťanství patřila k proklamovaným základním cílům puritánské kolonizace, vlastní misionářské úsilí se zprvu omezilo jen na nesmělé sondáže a izolované pokusy. Ke skutečně organizované činnosti došlo až od 40. let. Jednalo se o podnik rodiny Mayhewů na ostrově Martina vinice (Martha´s Vineyard), úsilí Richarda Bournea v kolonii Plymouth a především o projekt Johna Eliota v kolonii Massachusetts. Eliot patřil bezpochyby k idealisticky smýšlejícím puritánům a upřímně věřil ve smysl svého počínaní. Do začátku války v roce 1675 se jemu a jeho spolupracovníkům podařilo v oblasti středovýchodního Massachusetts vybudovat řetězec čtrnácti tzv. modlících měst (praying towns), v nichž žilo jedenáct set domorodých obyvatel. Eliot vypracoval soupis nařízení, jimiž se měli obyvatelé komunit řídit, a jež je měly převychovat na evropský styl života. To samozřejmě představovalo zásadní zásah do domorodých tradic a zvyklostí. Kromě mnoha jiných věcí to znamenalo likvidaci instituce šamanů a výrazné oslabení role náčelníků, dvou základních kamenů domorodých etnik. Mnoho z nich se proto na misionářskou aktivitu dívalo jako na smrtelnou hrozbu. Velcí sachemové relativně silných kmenů – Uncas (Mohegáni), Massasoit a Filip (Wampanoagové), Ninigret (Východní Niantikové) a prakticky všichni náčelníci Narragansettů (Canonicus, Mixano, Canonchet, Pessicus) – patřili k rázným odpůrcům misií. Rozhodně nepřekvapí, že massachusettské misie se poměrně úspěšně rozvíjely mezi kmeny výrazně zdecimovanými epidemiemi. Indiánům samozřejmě neušlo, že Evropané jsou vůči chorobám, které je kosily ve velkém, do značné míry imunní. Domorodci také uznávali technologickou nadřazenost Evropanů. Vyvozovali z toho, že křesťanský bůh, jenž je těmito vymoženostmi vybavil, musí být mocnější než bohové jejich panteonu. Někteří Indiáni tak viděli v přijetí cizího zjevně mocného boha možné východisko ze své vlastní zoufalé situace.\n\nMladí bojovníci z řad Indiánů nezažili válečné střetnutí s Angličany a nechápali, proč by se jich měli obávat. O zdrcujícím vítězství kolonistů v pequotské válce slyšeli pouze z vyprávění. Možnost čelit koloniálním vojákům brali jako otázku prestiže; chtěli dokázat, že jejich bojové schopnosti jsou lepší. Mnozí pohlíželi pohrdavě na opatrnou a bázlivou taktiku některých sachemů vůči puritánům. Domorodí válečníci nevnímali stabilizační politiku Angličanů jako klad. Naopak, snaha kolonistů o dosažení míru v oblasti jim ztěžovala možnosti prokázat bojové schopnosti, což byla v indiánské společnosti velice prestižní záležitost.\n\nJedním z důvodů vysokého sebevědomí domorodých válečníků bylo, že jich většina vlastnila pušku s nejmodernějším křesadlovým zámkem. Indiáni je získali prostřednictvím černého obchodu od Nizozemců, Angličanů a zřejmě i od Francouzů. Zákaz prodeje zbraní platný od začátku kolonizace nebyl zdaleka tak účinný, jak by si puritánští představitelé přáli. Kromě toho uvolnily novoanglické koloniální úřady v průběhu 60. let v důsledku určitého politického zklidnění embargo na prodej zbraní Indiánům. Indiáni si pušky osvojili velmi rychle a v průměru byli lepšími střelci než členové koloniálních milic. Schopnost střílet přesně na cíl získávali domorodí bojovníci díky častému lovu zvěře. Miliční tréninky probíhaly naproti tomu jen jednou do roka; kolonisté tak měli možnost vylepšovat své střelecké umění značně omezenou.\nBěhem dlouholetého soužití s Angličany se mnozí domorodci naučili základy některých evropských řemesel. Za zvláště schopné byli považováni Narragansetti. Koloniální řemeslníci si je poměrně často najímali jako pomocníky do svých dílen. Jak již bylo uvedeno, museli domorodci vzhledem k úpadku kožešinového obchodu získávat evropské zboží jinými způsoby. Jeden z nich představovalo nechat se najmout anglickými rolníky a řemeslníky jako pomocná síla. Mnozí se takto naučili základům kovářství a uměli provést základní opravy na svých puškách. Rovněž byli schopni vyrobit kulky různých velikostí. Nepřekonatelnou překážkou pro ně zůstala výroba střelného prachu, který si museli obstarávat výhradně od Evropanů. Z předchozího výčtu je zřejmé, že Indiáni měli důvod ke spokojenosti se svojí technologickou připraveností na válku. Toto vědomí dodávalo mladým dychtivým bojovníkům odvahu.\n\nV této souvislosti je třeba pokusit se odpovědět na otázku, zda útok byl dlouhodobě připravovanou a pečlivě plánovanou mezikmenovou akcí, nebo spíše živelnou sérií konfliktů, které se postupně změnily v rozsáhlou válku. Většina puritánských historiků válku považovala za velký Filipův komplot. Moderní historikové toto přesvědčení spíše nesdílejí. Je pravděpodobné, že Filip proti Angličanům „něco“ chystal a pokoušel se za tímto účelem kontaktovat okolní etnika. Konečné rozhodnutí však padlo až po soudu s předpokládanými vrahy Johna Sassamona. Filip byl zřejmě ochoten uvažovat o míru ještě po jednání s Eastonem, nedokázal však zabránit radikalizaci mladých válečníků. Šlo nejen o jeho vlastní lidi, ale i o členy některých dalších etnik, kteří vyslyšeli předchozí výzvy ke společnému postupu proti Angličanům.\n\nZdá se, že ačkoli Wampanoagové kontaktovali okolní kmeny a komunity, mnoho především starších náčelníků nemělo v úmyslu je následovat. Proti pečlivě připravenému spiknutí svědčí i fakt, že Filipovi činilo problémy přesvědčit na začátku války i komunity přidružené k jeho kmeni, aby se k němu připojily.\nNěkterá etnika mohly k útoku na Angličany vyprovokovat incidenty, k nimž došlo těsně před válkou. Například v létě 1675 chtěli angličtí námořníci vyzkoušet pravdivost obecného mínění, že indiánské děti umějí plavat již od narození, a převrhli kanoi s domorodou ženou a dítětem do řeky Saco. Dítě „pokus“ nepřežilo. Jelikož se jednalo o syna náčelníka místních Abenaků, zahájili jeho bojovníci záhy proti Angličanům válečné akce, čímž se de facto připojili k Filipovi. Část Nipmuků se mohla rozhodnout pro válku poté, co Angličané popravili (neprávem?) za jistý incident v lese syna Matoonase, jednoho z jejich náčelníků.\n\nNejpravděpodobnější scénář přípravy na válku byl následující: Wampanoagové, kteří nejvíce pociťovali negativa přítomnosti kolonistů, uvažovali již od začátku 70. let o válce. Věděli, že toho sami příliš nezmohou, a proto sondovali eventuální spojenectví jiných kmenů. Mnoho mladých válečníků uvítalo možnost připojit se do boje proti Angličanům. Samotný Filip však zřejmě nebyl nadšeným zastáncem násilného postupu a stále doufal v mírové řešení. Mladí bojovníci jeho postoj považovali za zbabělost a stále častěji zpochybňovali jeho autoritu. Pokud nechtěl přijít o náčelnický post, neměl Filip jinou možnost než se k nim přidat. Většina náčelníků okolních kmenů vyčkávala, jak se situace vyvine, a jejich postupné zapojování do války bylo často spíše reakcí na aktuální vývoj než dlouhodobě připravovaným krokem. I oni měli spoustu výhrad proti postupu anglické kolonizace, ale zdaleka ne všichni považovali současný stav za akutní ohrožení vlastní existence, kterému bylo třeba za každou cenu zabránit.\n\nNyní je třeba položit si otázku, proč puritánští politikové zhoršování vztahů s Indiány připustili a proč nechali vše dojít tak daleko. Zde jsou hlavní důvody:\n\nPřes všechny výše uvedené skutečnosti představoval začátek války pro osadníky šok, který se postupem doby, jak konflikt gradoval a zapojovalo se do něj stále více Indiánů, zvětšoval. Ukázalo se, že tentokrát bude boj mnohem tvrdší než v letech pequotské války. Angličany zvláště děsil domorodý způsob válčení charakterizovaný přepady ze zálohy a lákáním do léček, jemuž zpočátku nebyli schopni účinně čelit. Koloniální jednotky se zprvu snažily uplatňovat evropský styl válčení, tzn. boj sevřených řad na otevřeném poli. Ve většině případů se to však ukázalo jako zcela nepoužitelné. Postupem doby se vojenské útvary osadníků učily přebírat domorodou taktiku. Neocenitelnou pomoc jim v tomto ohledu poskytli jejich indiánští spojenci.\n\nIndiáni začali konflikt loupením a drancováním v hraničních osadách Plymouthu. 24. června 1675 napadli Filipovi válečníci Swansea a zabili několik osadníků. Kolonie (Massachusetts, Plymouth) zareagovaly velmi rychle; postavily několik útvarů, které měly zlikvidovat rebelii Wampanoagů v zárodku. Logistickou pomoc při tažení proti Filipovi nabídl i Rhode Island.\n\nTažení však nedosáhlo svého cíle a Filipovi, k němuž se připojily i dvě náčelnice Awashonks a Weetamo, se po několika úhybných manévrech a přesunech podařilo na přelomu července a srpna uniknout na severozápad k Nipmukům. Již v prvních týdnech války muselo být oběma stranám zřejmé, že střetnutí bude vedeno v naprosto nelítostném duchu. Mnohá domorodá etnika pochopila, že neutralita nepředstavuje východisko a přidávala se na Filipovu stranu, ačkoli to původně neměla v úmyslu.\nJeště předtím, než k nim Pokanoketi dorazili, zahájili válečnou kampaň i Nipmukové. Zapojení tohoto etnika do bojů představovalo pro Angličany zřejmě největší šok. Nipmukové se zatím vždy chovali loajálně a část se jich nedávno přidala k misionářskému programu. Koloniální úřady ještě po prvních srážkách věřily, že se jim podaří Nipmuky od dalšího válčení odradit. Útvar, který měl příměří dojednat, ale napadli 2. srpna ze zálohy bojovníci Nipmuků a způsobili mu těžké ztráty. Od toho okamžiku se rozpoutaly boje v centrální oblasti Massachusetts. Indiáni oblehli Brookfield, který Angličané nakonec vyklidili. Pokanoketi a Nipmukové operovali určitý čas sami, ale postupně se k nim přidávali (dobrovolně či pod tlakem okolností) domorodci z některých dalších kmenů (většina komunit ze středního toku Connecticutu, především Pocumtukové, část západních Abenaků). V září se těžiště bojů přesunulo do západní oblasti Massachusetts, kde Indiáni napadali města ležící podél řeky Connecticut (Springfield, Deerfield, Hatfield, Northfield, Hadley a další). Během této kampaně, která trvala až do zimy, způsobili koloniálním útvarům několik porážek, jež výrazně posílily jejich sebevědomí. Nejtěžší porážku v roce 1675 utrpěly massachusettské jednotky 18. září v bitvě u Krvavého potoka jižně od Deerfieldu. Indiáni vedení několika nipmuckými sachemy téměř kompletně pobili devadesátičlenný oddíl kapitána Lathropa a ukořistili velké množství zásob.\n\nVelkou zatěžkávací zkoušku představovala válka pro domorodé konvertity. Poté, co se k povstalcům přidala většina Nipmuků, z nichž mnozí již žili v „modlících městech“, pojali angličtí osadníci vůči křesťanským Indiánům nedůvěru, která rychle přerostla v nenávist. Puritánským misionářům se jen s největšími obtížemi dařilo bránit své chráněnce před lynčováním. Většina dosud neutrálních konvertitů byla v říjnu a listopadu 1675 přesunuta a internována na Jelením ostrově (Deer Island) v zálivu Massachusetts. Museli zde strávit zimu, během níž doslova živořili. Z internace byli propuštěni až v květnu 1676 poté, co prokázali koloniálním vojákům cenné služby jako zvědové.\n\nZajímavě se mezitím vyvíjela situace na jižním pobřeží. Nepřátelství mezi Narragansetty a Mohegány mělo trvalý ráz i v roce 1675. Narragansetti stále představovali nejpočetnější etnikum oblasti (min. 5 000), ale politická struktura kmene doznala změn. Východní Niantikové pod vedením náčelníka Ninigreta se od Narragansettů v zásadě oddělili a během války praktikovali nezávislou politiku. Totéž učinily některé další komunity. Vlastní Narragansetti s několika zbylými spojenci zažívali jakési obrození, charakterizované mj. upevněním tradiční víry. Náčelníci se některými gesty snažili čelit hrozbám, které ohrožovaly kmen, a chtěli svým druhům připomenout „staré slavné časy“.\n\nKolonisté si uvědomovali nutnost udržet Narragansetty stranou konfliktu, a proto od začátku války vyvíjeli značnou diplomatickou aktivitu, aby toho dosáhli. Jednání s Narragansetty se účastnil i jejich dlouholetý přítel, zakladatel Rhode Islandu Roger Williams. Některé indicie naznačovaly, že kmen jako celek neměl v té době v úmyslu se k Filipovi připojit. Mnozí jeho bojovníci ale dávali svým chováním najevo, že tento stav nemusí trvat dlouho. Obava z útoku Indiánů se postupně rozšířila i v Rhode Islandu. Ujištění o přátelství, které narragansettští sachemové poskytli massachusettským vyjednavačům, přestalo, jak se konflikt prodlužoval, koloniálním úřadům stačit. Důležitým impulsem bylo také to, že Narragansetti pravděpodobně poskytli útočiště neznámému množství žen, dětí a starců Wampanoagů.\n\nV polovině července 1675 se puritáni rozhodli k ráznému kroku. Vyslali k Narragansettům vojenský útvar, který přes protesty představitelů Rhode Islandu pronikl na jejich území a přinutil několik náčelníků podepsat „dohodu“. V ní mj. stálo: „Všichni zmínění sachemové by se čas od času měli zmocnit jakýchkoli Filipových lidí, kteří se budou nacházet na jejich území a vydat je živé nebo mrtvé jedné z výše uvedených vlád (Massachusetts, Connecticut, Plymouth) … Navždy zanechají jakýchkoli příprav na válku proti Angličanům. Odevzdají rukojmí.“ Dále smlouva určovala odměnu za každého odevzdaného živého Wampanoaga nebo za jeho hlavu. Z toho je patrné, že nešlo o dohodu o neutralitě, ale o „pasivním“ angažování se na straně Angličanů. Účastníkům, a především Angličanům muselo být jasné, že něco podobného nemůže fungovat dlouho. Tradičně ceněná indiánská pohostinnost měla být „tahem pera“ vymazána. Puritáni zjevně sázeli na obavy Narragansettů z případného vojenského zásahu, pokud nebudou dostatečně „pilně“ vydávat wampanoažské uprchlíky.\nNa přelomu července a srpna 1675 se k Narragansettům uchýlily náčelnice Weetamo a Awashonks, což nezůstalo Angličanům utajeno. Od té doby museli Narragansetti řešit dilema zda zachovat věrnost tradici a být solidární se svými druhy-uprchlíky, anebo dodržet podmínky „dohody“, aby nevzbudili hněv Angličanů. Nejprve se pokusili vyhovět obojímu. Poslali Angličanům několik hlav Wampanoagů (možná získaných výměnou), ale přestože puritáni předpokládali, že se u nich nachází možná několik stovek uprchlíků, další aktivitu v jejich vydávání neprojevili.\n\nV době, kdy indiánští povstalci dosahovali v údolí Connecticutu velkých úspěchů, nervozita Angličanů se stupňovala. Obavy z možného vstupu Narragansettů do války stále sílily. 18. října 1675 se setkali v Bostonu zástupci kolonistů a několik narragansettských sachemů a podepsali další dohodu. V ní se pravilo, že do deseti dnů Narragansetti vydají všechny nepřátelské Indiány, kteří u nich našli útočiště. Tím byl de facto zpečetěn osud narragansettské neutrality. Podezřívavost na obou stranách v té době dosáhla vrcholu. Mezi Narragansetty kolovaly zvěsti o tom, že se je kolonisté chystají zmasakrovat. Richard Smith, obchodník, jenž již delší dobu žil v zemi Narragansettů, usiloval o uklidnění situace a apeloval na puritánské představitele, aby se nedali strhnout k ukvapené akci. Bylo to však marné. Pozice Narragansettů se stala nesmírně obtížnou a podobala se postavení křesťanských Indiánů – jak Indiáni, tak Angličané na ně pohlíželi krajně podezřívavě.\nNa setkání komisařů Spojených kolonií v listopadu 1675 se mj. projednávala otázka, jak postupovat dál v případě Narragansettů. Komisaři konstatovali, že Narragansetti neplní podmínky dohody z 18. října a deklarovali úmysl přinutit je splnit požadavky silou. Za tímto účelem rozhodli připravit vojenskou expedici. Nakonec na začátku prosince shromáždili útvar o síle přibližně tisíc mužů – největší vojsko v dosavadních dějinách koloniální Severní Ameriky – který se vydal proti Narragansettům.\n\n7. prosince 1675 vydali představitelé Spojených kolonií obsáhlé prohlášení určené osadníkům Massachusetts. Zpráva hodnotila příčiny a dosavadní průběh konfliktu tak, jak je vnímali puritáni. Hlavní důraz byl dán na ospravedlnění připravované výpravy proti Narragansettům. V té době se již shromáždila koloniální armáda. Od druhé dekády prosince začal útvar o přibližně tisíci mužích, posílený o 150 Mohegánů a Pequotů (ti už vystupují jako spojenci Angličanů!) a vedený přímo guvernérem Plymouthu Josiahem Winslowem plenit narragansettskou zemi. Obyvatelé Rhode Islandu byli předem upozorněni, ale postup Spojených kolonií mnohé z nich velmi pobouřil a snažili se evakuovat Indiány na okolní ostrovy, aby je ušetřili řádění soldatesky. Ninigretovi se i v této situaci jako jednomu z mála podařilo uchránit svou neutralitu a zabránit pravděpodobné zkáze svého kmene. Velká část (pravděpodobně více než 3500) Narragansettů se mezitím stáhla do téměř dokončené palisádové pevnosti uvnitř Velké bažiny na jihozápadě jejich území. Angličanům se za pomoci jednoho zajatce podařilo k opevnění proniknout a 19. prosince zde došlo k nejkrvavější bitvě této války (Great Swamp Fight). Za cenu těžkých ztrát koloniální armáda pevnost dobyla a vypálila. Podle odhadů zahynulo přibližně 400-700 Indiánů, z toho více než tři čtvrtiny žen a dětí. Na straně útočníků padlo okolo 90 mužů a dalších 150-200 utrpělo zranění. Po bitvě se Narragansetti i Angličané stáhli a vyčkávali. V narragansettském táboře panovala bojovná nálada a sachemové chtěli za každou cenu pokračovat ve válce. Náznaky jednání o příměří byly hned v zárodku přerušeny. V průběhu ledna a února 1676 se většina Narragansettů přesunula na severozápad, kde se spojila s ostatními domorodými povstalci. Indiánští protivníci Angličanů tak získali významnou posilu.\n\nV lednu 1676 došlo k významné události, která posílila vyhlídky kolonistů na konečné vítězství. Filip se s velkou částí válečníků přesunul v průběhu prosince 1675 k Albany, kde chtěl získat válečný materiál. Pravděpodobně částečně uspěl, neboť mnozí nizozemští obchodníci byli ochotni riskovat porušení embarga kvůli vidině značných zisků. Guvernér New Yorku Edmund Andros ale po určité době, mj. i na naléhání Spojených kolonií, poštval proti Filipovým Indiánům Mohawky – nejobávanější členy mocné Irokézské ligy. Mohawkové vedli v 60. letech s novoanglickými domorodci válku, která skončila příměřím až v roce 1671. Povstalci se přesto zřejmě pokusili získat vojenskou či alespoň materiální pomoc tohoto irokézského kmene. Vztahy mezi oběma etniky však byly stále napjaté. Androsovi pravděpodobně nedalo tolik práce Mohawky k podpoře Angličanů přesvědčit. Irokézové překvapivým přepadem Algonkiny vyhnali a způsobili jim těžké ztráty.\n\nKoncem ledna a začátkem února 1676 se domorodí válečníci všech povstaleckých kmenů shromažďovali ve svých táborech na pomezí Vermontu, New Hampshire a Massachusetts a chystali se na rozhodující údery. Období od února do dubna se ukázalo pro novoanglické kolonie jako nejtěžší v celé jejich historii. V té době disponovali Indiáni velkým množstvím bojovníků (více než 2000), zatím ale netrpěli nedostatkem potravin ani zbraní. V únoru 1676 zahájili útoky po celé délce hranice, přičemž terči se opět stala města Massachusetts, Rhode Islandu a Plymouthu, zatímco Connecticut zůstal hlavního náporu ušetřen. Indiáni dosahovali zpočátku značných úspěchů. Vyvrátili nebo těžce poškodili mnoho měst a zabili či zajali několik stovek kolonistů. Silným koloniálním útvarům se nepodařilo přimět domorodce k otevřené bitvě, v níž by vojáci předvedli své kvality. Místo toho se nepoučitelní velitelé nechali několikrát vlákat do léčky a jejich jednotky utrpěly těžké ztráty. Velmi známou epizodou z této doby se stal útok na Lancaster 10. února 1676. Při něm Indiáni zajali také Mary Rowlandsonovou, která s nimi poté několik měsíců pobývala. Po válce své vzpomínky sepsala a nechala v roce 1682 publikovat. Spis (The Soveraignty and Goodness of God, Together With the Faithfulness of His Promises Displayed…) je přínosný z etnografického i z historického hlediska a obsahuje mnoho zajímavých detailů z indiánského válečného tábora. Takto popisuje indiánský útok: „10. února 1675 (tj. 1676, Angličané tou dobou užívali stále ještě juliánský kalendář, kde nový rok začíná v březnu) zaútočilo velké množství Indiánů na Lancaster. Přišli za svítání. Uslyšeli jsme střelbu, vykoukli jsme a viděli, jak několik domů hoří a dým stoupá k obloze. V jednom domě překvapili pět lidí. Otce, matku a kojence zabili údery do hlavy, další dva odvedli živé. Byli tam dva další, kteří se pohybovali mimo opevněný dům (garrison house) … jednomu rozpoltili hlavu, druhý utekl. Jiný, jenž přebíhal, byl zasažen střelou a zraněný padl na zem. Prosil je o svůj život, sliboval peníze (jak mi později řekli), ale oni ho nevyslyšeli, rozbili mu hlavu, svlékli ho do naha a rozpárali mu břicho … Nakonec dorazili k našemu domu … Nyní nastala nejstrašnější hodina … Někteří v našem domě bojovali o holý život, jiní se váleli ve vlastní krvi, dům nám nad našimi hlavami hořel a krvelační pohani (stáli venku) hotovi rozpoltit naše hlavy, jakmile vyjdeme ven … Popadla jsem své děti (a jedno sestřino) a chtěla jsem uniknout z domu. Ale jakmile jsem se objevila ve dveřích, Indiáni vypálili tak hustou salvu, že kdyby někdo proti nim v tu chvíli hodil hrst kamenů, kulky by zařinčely, a tak jsme se okamžitě vrátili. Měli jsme šest zdatných psů … ale žádný z nich se neodvážil ven, přestože jindy by jakéhokoli Indiána, jenž by vešel do dveří, okamžitě napadli a strhli k zemi.\n\nZačátkem jara byla situace v Massachusetts zlá. Všechny osady západně od řeky Concord kolonisté opustili; v údolí Connecticutu se drželo jen pár měst (Hatfield, Hadley). V Rhode Islandu Indiáni, většinou Narragansetti, napadli a téměř zcela zničili Providence, Warwick a další města. Zdálo se, že zničující nápor povstalců nelze zastavit. Ač nastalo období setí, mnoho polí zůstalo leželo ladem, neboť osadníci se téměř neodvažovali opouštět relativní bezpečí opevněných domů. Nicméně na přelomu března a dubna postihla Filipovy Indiány velká ztráta. Connecticutským vojákům doprovázeným Mohegány a Pequoty se podařilo překvapivým přepadem indiánského tábora u řeky Pawcatuk v Rhode Islandu pobít velké množství Narragansettů a zajmout jejich náčelníka Canoncheta, jednoho z vůdců povstaleckých bojovníků. Když odmítl anglický návrh, aby se se svými lidmi podrobil, byl vydán Mohegánům a Pequotům, kteří ho zabili. Mezníkem domorodých ofenzivních aktivit se stal útok na Sudbury 21. dubna 1676. Několik stovek Indiánů zaútočilo na osadu, ale nepodařilo se jim ji po celodenní bitvě dobýt. Sami zřejmě utrpěli těžké ztráty a nakonec se stáhli. Že během bojů docházelo i k poněkud kuriózním situacím dokládá následující příhoda. V květnu 1676 napadlo několik stovek Indiánů plymouthský Bridgewater. Osadu bránilo jen 26 Angličanů. Před rozhodujícím útokem se však šamanovi a zároveň významnému bojovníkovi jménem Tuspaquin údajně zjevil „ďábel“ v podobě medvěda. Bylo to interpretováno jako zlé znamení a útočníci odtáhli. Kdyby „zjevením“ byl jelen, napadli by město a všechny obránce zabili.\n\nJiž bylo zmíněno, že boj byl veden z obou stran naprosto nelítostně. Přesto je možno tvrdit, že v krutosti snese konflikt srovnání s válkami 17. století jak v Evropě, tak v Severní Americe. Jak obě strany přistupovaly k vedení války lze ukázat především na jejich zacházení se zajatci. Angličané považovali většinu povstalců za své poddané, neboť před začátkem války se velká část kmenů přinejmenším formálně podřídila koloniálním jurisdikcím. Přistupovali k nim tedy v duchu občanského práva, ne jako k regulérním protivníkům, nýbrž jako k zrádcům a rebelům – povstalcům proti vlastní vládě. V souladu s koloniálními nařízeními hrozil každému rebelovi trest smrti a rozčtvrcení. Nicméně puritánská jurisdikce se chovala do značné míry pragmaticky a tento trest uplatňovala zpočátku spíše výjimečně. Důvody byly v zásadě dva:\n\nObecně šlo indiánské povstalce/zajatce z pohledu puritánů rozdělit do čtyř základních skupin:\n\nV souvislosti s válkami v Severní Americe je častokrát zmiňována krutost, s níž Indiáni zacházeli s válečnými zajatci. Nutno říct, že mučení zajatců ve velkém měřítku zpočátku praktikovali pouze Irokézové. Kmeny, které se s nimi nacházely ve válečném stavu, však tento jejich zvyk přebíraly. Přestože je během války v letech 1675/76 zaznamenáno několik případů mučení zajatců, zdá se, že se nejednalo o pravidlo. Známou epizodou z války je umučení 9 mužů z plymouthského oddílu kapitána Pierceho v březnu 1676. Jeho útvar čítající asi 80 mužů byl napaden smíšenou indiánskou bojovou skupinou, obklíčen a skoro celý pobit. Stalo se tak u Cumberlandu v Rhode Islandu. V současnosti je na místě památník jménem \"Nine Men´s Misery\". Jak však uznávali dokonce sami puritáni, zacházeli Indiáni většinou se svými zajatci relativně slušně. Oficiální puritánský historik této války William Hubbard v roce 1677 napsal: „Přestože jsou Indiáni povahou naprostými barbary, chovají se ke svým zajatcům civilizovaně.“ Podobně jako v opačném gardu, záleželo i zde na tom, komu a za jakých okolností padli osadníci do rukou. Mnoho puritánských zajatců bylo ze zajetí vykoupeno ještě v průběhu války, část odvlekli Indiáni do Kanady. Většina z nich byla vykoupena později. Výjimečné nebyly ani případy, kdy tito zajatci (především děti) s Indiány zůstali, přejali jejich životní styl a zcela s nimi splynuli.\n\nZe strategického hlediska představovala úspěšná obrana Sudbury určitý zlom. Během dubna a května se začala válečná karta obracet ve prospěch kolonistů. Důvodů bylo několik. Indiánům docházely zásoby potravin i válečného materiálu, a i když se snažili živit na úkor Angličanů, nestačilo to. Jejich způsobem válčení bylo velmi obtížné válku vyhrát; taktika „udeř a uteč“ sice způsobovala kolonistům velké škody, ale ekonomické zázemí puritánů se nepodařilo rozhodujícím způsobem narušit. To bylo obzvláště důležité, neboť nejen lidské ale i materiální zdroje kolonií byly větší než indiánské. Velkým problémem se pro Indiány stalo dobývání lépe opevněných sídel. Když se o to pokusili, utrpěli většinou velké ztráty. Snaha získat na svou stranu Mohavky dopadla pro Filipovy lidi špatně. Faktorem, který výrazně zkrátil válku bylo to, že Angličané začali od jara ve velké míře využívat domorodých spojenců a přizpůsobovali se taktice náhlých přepadů. Téměř od začátku války se na stranu Angličanů přidali Mohegáni a Pequoti, ale využívali je pouze connecticutští vojáci. Plymouth a Massachusetts se nedokázali zbavit podezřívavosti vůči všem Indiánům, dokonce i vůči konvertitům, a zacházeli s nimi jako s potenciálními nepřáteli. Postupně se ale ukázalo, že Connecticutu se využívání domorodců jako zvědů a podpůrných oddílů vyplatilo; jen málokdy se je Filipovým Indiánům podařilo překvapit nebo nalákat do léčky. Na jaře 1676 se i v massachusettských a plymouthských útvarech začali objevovat Indiáni, především konvertité, a přibližně od května na straně kolonistů pravidelně operovaly smíšené oddíly.\n\nPřestože si Filipovi lidé podrželi určitou aktivitu ještě v květnu a v červnu 1676, bylo stále více zřejmé, že jim dochází dech. Kolonisté přebírali iniciativu. V noci z 18. na 19. května 1676 dosáhli důležitého vítězství, když využili nepřítomnosti většiny válečníků a podařilo se jim za cenu cca 40 mrtvých zdemolovat indiánský zásobní tábor, jenž ležel mezi Deerfieldem a Northfieldem. Pobili značnou část jeho obyvatel a zničili i dvě kovárny, v nichž si domorodci vyráběli kulky a opravovali zbraně. Největším nepřítelem Indiánů se však stal hlad a nemoci, které si vyžádaly více životů než válečné akce. Indiáni jižní Nové Anglie byli ze dvou třetin závislí na zemědělství. Lov tvořil spíše doplněk jejich jídelníčku. Válka tudíž znamenala výrazný zásah do jejich možností obživy. Pravděpodobně v důsledku zoufalé situace se domorodé síly rozdělily na mnoho menších skupin, které začaly jednat na vlastní pěst. Některé odešly na sever k Abenakům, jiné požádaly Angličany o mír. Mnohé se vracely zpět do své země, do blízkosti anglických kolonií. Během července se Angličanům vzdala většina Nipmuků. Někteří z jejich sachemů byli později popraveni.\n\nTou dobou již koloniální útvary zajišťované množstvím indiánských zvědů prováděly doslova lov na roztroušené skupiny domorodců. Během léta jich zabily nebo zajaly velké množství, pravděpodobně více než za celé předcházející období. Faktickou tečkou za válkou v jižních oblastech Nové Anglie bylo zabití Filipa 12. srpna 1676 při přepadu jeho tábora na poloostrově Mount Hope. Ironií osudu to byl právě Indián jménem Alderman, který sachema zastřelil. Ačkoli sporadické boje na jihu ještě nějakou dobu trvaly, považovali puritáni Filipovu smrt za symbolický konec války. Filipova vůdčí role v konfliktu je sice poněkud zpochybňována, nicméně tento sachem představoval určité pojítko mezi mnoha různými etniky. Indiáni, stejně jako puritáni, ho považovali za jakýsi symbol – toho, jenž povstání začal. Tělo náčelníka bylo rozčtvrceno a hlava napíchnuta v Plymouthu na kůl, kde byla 25 let vystavována. Alderman, který Filipa zabil, obdržel za „odměnu“ jeho ruku. Na severní hranici, v oblasti Maine, pokračovaly boje až do roku 1678. Bojovali zde Abenakové zřejmě i část Wampanoagů a některé další komunity. Poté zde byla uzavřena smlouva z Casco, jejíž podmínky je možno považovat za indiánské vítězství. Obě strany měly propustit zajatce bez výkupného a Angličané se v ní zavázali každoročně dodávat Indiánům kukuřici, nicméně tento svůj slib nedodrželi.\n\nVálka představovala tragédii pro všechny obyvatele Nové Anglie. Ztráty na životech a materiální škody byly obrovské. Angličané měli nejméně 1000 mrtvých z toho 2/3 vojáků padlo přímo v boji. Uvedené číslo je střízlivým odhadem. Údaje o ztrátách kolonistů se v pramenech a literatuře velmi různí a pohybují se v rozmezí 600 – 3000 zabitých. Počet zraněných není možné vůbec odhadnout. Více než tucet měst lehlo popelem, přibližně dvacet dalších bylo poškozeno; samoty a malé vesnice byly téměř do kořene vyvráceny. Domorodci pobili velkou část dobytka (8000 kusů). Konflikt uvrhl kolonie do hluboké sociální a ekonomické krize, z níž se vymanily až počátkem 18. století. Indiáni však ztratili mnohem více. Počet mrtvých a zajatých se pohyboval okolo 5000 – 6000, (jedná se o konzervativní odhad, udávaný počet zabitých a zajatých Indiánů osciluje u jednotlivých autorů mezi 3000 – 8000) z čehož většinu tvořili povstalci, jen malou část domorodí spojenci kolonistů či neutrálové. Indiáni nebyli v jižní Nové Anglii vyhubeni, několik etnik si v zásadě podrželo svou identitu (Mohegáni, Pequoti, Východní Niantikové), ale přestali od tohoto okamžiku působit jako reálná politická síla. Část povstalců se spojila se severními či západními kmeny. Nejvíce domorodců uprchlo k Abenakům. Oni a jejich potomci se v následujících koloniálních konfliktech stali spojenci Francouzů a svými nájezdy ztrpčovali život novoanglickým osadníkům až do konce 50. let 18. století. Část se přidala k indiánským spojencům Angličanů, nebo k neutrálům. Mnoho Narragansettů se spojilo s Východními Niantiky. Válka znamenala krach dosavadní puritánské indiánské politiky. Ukázala, že vzájemné soužití obou kultur stálo na takových základech, které neuspokojovaly ani jednu stranu. Válka krále Filipa tento problém „vyřešila“ ve prospěch Angličanů. Puritáni věřili, že šlo o Boží zkoušku, kterou nakonec zvládli.\n\n\n"}
{"id": "453781", "url": "https://cs.wikipedia.org/wiki?curid=453781", "title": "Ropice (zámek)", "text": "Ropice (zámek)\n\nZámek Ropice v obci Ropice, 4 km jižně od Českého Těšína v okrese Frýdek-Místek, je barokní stavba vzniklá okolo roku 1700 na místě starší renesanční tvrze. V roce 2009 se po tzv. bleskových povodních část nezabezpečené budovy zámku zřítila.\n\nVes Ropice náleží ke starým sídlům na Těšínsku. Takto je uváděna počátkem v listině z roku 1305, přesněji v soupisu desátků vratislavského biskupství. V roce 1447 je ve vsi doložena fara.\n\nNejpozději do roku 1430 patřila ves k bezprostřednímu majetku těšínských knížat. První zápis o vlastnictví obce Sobkovými z Kornic (\"obec Kornice, Polsko\") je roku 1430, kdy je uváděn Sobek Kornic z Ropice (Sobko Kornicz von Ropicz). \n\nNelze samozřejmě zjistit, zda byla Ropice dána Sobkům za jejich platné služby již dříve. Jisté je, že onen Sobek je s největší pravděpodobností totožný s Janem Sobkem z Kornic, držitelem vsi v Ietech 1434-1452, v roce 1445 také starostou těšínským. Nepochybně jeho příbuzným, snad starším bratrem, byl Mikuláš Sobek (\"domino Nicolao Sobkonis, capellano nost-ro\"), kaplan knížete Bolka I. (1407–1433), poté farář v Těrlicku a písař (1430), naposledy kanovník v Glogově (\"Głogów, Polsko\") a písař (1434, a 1438). Roku 1481 pak bratři Jan a Stašek z Kornic a z Ropice a 1523 Václav Sobek z Kornic a z Ropice.\n\nV 15. století postavili Sobkové z Kornic ve vsi renesanční tvrz, o níž se poprvé dovídáme k roku 1523 za Václava Sobka Kornic a na Ropice. Členové rodu se v 15. a 16. století začali psát z Kornic a z Ropice. Poslední majitel byl Rudolf Sobek z Kornic a na Ropici († 1693). Jako majitel byl uváděn také Maxmilián Prohel z Bravantic (\"německy Brosdorf\").\n\nKolem roku 1700 nabyl statek Filip Kasper VII. baron von Saint-Genois (1667–1724), po jehož smrti zdědila statek vdova Anna Marie dcera Mikuláše Gureckého z Kornic a na Chotěbuzi, Hradišti a Lhotě (Zpupná Lhota) a Evy Judity z rodu Wilamowských z Kojkovic. Ta v roce 1726 prodala Ropici za 12.000 zlatých svému synovi Jiřímu Kašparovi baronu Saint-Genois, který panství vlastnil do roku 1774. V roce zdědil Karel baron pán Saint-Genois, který jej v roce 1785 prodal Gabriele sv. paní Celestové rozené Skrbenské z Hříště. V roce 1810 dal tehdejší majitel Karel Bedřich svobodný pán Celesta z Celestinu stávající barokní zámek přestavět v klasicistickém stylu. Při rekonstrukci byl u zámku založen i park. Po smrti Zoe svob. paní Mattencloit (13. února 1862) zdědil Emanuel baron Spens-Boden. v roce 1926 statek se zámkem patřil Heřmanu Küenburg-Spens. Küenburgům až do roku 1945.\n\nZámek je jednopatrový a má obdélníkový půdorys. Na zadní straně do dvora bylo přistavěno stejně vysoké křídlo, určené pro služebnictvo. \n\nFasáda hlavní poschoďové budovy je na čelní straně členěna řadou pilastrů na soklech, které jsou zakončeny bohatě zdobenými hlavicemi. Bohatou ornamentální výzdobu mají též okenní šambrány přízemí i prvního patra.\n\nZámek, který je v současné době v soukromém vlastnictví, měl být do roku 2006 opraven a otevřen jako hotel. Nestalo se tak, a zámek postupně pustl. Během povodně 22. června 2009 se střední část zámku zřítila. Obecní úřad hodlal požádat o vyškrtnutí zámku ze seznamu kulturních památek, aby mohl budovu strhnout, protože v současném stavu ohrožuje své okolí. \n\nDne 30. prosince 2010 jej v dražbě od společnosti Exakta Management odkoupily dva subjekty z ostravska (jedním z nich by měla být společnost Autos-Ozonia, s. r. o., druhým společnost Gabriela Celesta), které v dubnu 2011 započaly s rekonstrukcí celého objektu. \n\nSpolumajitelem zámku je podnikatel Pavel Šmíra, jenž už se podílel na záchraně a obnově řady památek. Na začátku roku 2012 dělníci odstranili střechu a objekt provizorně zastřešili. Při odklízení sutin se pak podařilo najít ve sklepení studnu. Do června 2012 se povedlo provést rekonstrukci průčelí zámku. Ve stejném roce byly také plánovány úpravy zámeckého parku a možná výstavba chodby spojující zámek s kostelem. Ta by byla provedena za předpokladu, že se její existenci podaří prokázat. \n\nV listopadu 2012 již byly provedeny nezbytné úpravy a majitelé čekali na dodatečná stavební povolení pro rekonstrukci stropů a omítek. Celá rekonstrukce probíhala ve spolupráci s Národním památkovým ústavem v Ostravě. Na podzim 2013 prošla rekonstrukcí i střecha sousední sýpky. Do konce roku 2015 se podařilo vymodelovat a omítnout klenby v přízemí zámecké budovy a také vyměnit krovy u sýpky. Do konce roku 2016 zmizely i mladší přístavby k zámku, úpravou prošly i interiéry včetně nových omítek a vytvoření replik štukových prvků stropů, budova dostala repliky historických oken a také novou fasádu včetně replik původních štukových dekorativních prvků.\n\nV plánu majitelů je také rekonstrukce zámeckého parku s nejstarším psím hřbitovem ve střední Evropě. Na rok 2014 bylo mj. naplánováno vybagrování zámeckého rybníku.\n\n\n"}
{"id": "453784", "url": "https://cs.wikipedia.org/wiki?curid=453784", "title": "Saôna", "text": "Saôna\n\nSaôna ( [soːn]) je řeka ve východní Francii (Franche-Comté, Lotrinsko, Burgundsko, Rhône-Alpes). Délka řeky je 482 km. Plocha jejího povodí měří 29 950 km², z čehož 1310 km² leží ve Švýcarsku.\n\nPramení v jižní části Lotrinské planiny. Protéká Saônsko-rhônskou mezihorskou propadlinou. Má character rovinné řeky s pokojným tokem. Ústí zprava jako největší přítok do Rhôny.\nNejvětším přítokem je Doubs.\n\nZdrojem vody jsou převážně dešťové srážky. Průměrný průtok vody nedaleko ústí činí přibližně 400 m³/s. Nejvyšších úrovní hladiny dosahuje od listopadu do dubna. Vzestup hladiny při povodni je velký 3 až 4 m.\n\nVodní doprava je možná téměř po celém toku. Koryto je regulováno zdymadly a místy obehnáno hrázemi. Je spojena kanály s Moselou, Loirou, Marnou, Seinou a Rýnem. Na řece leží město Lyon.\n"}
{"id": "453785", "url": "https://cs.wikipedia.org/wiki?curid=453785", "title": "Saône", "text": "Saône\n\nSaône [\"són\"] může znamenat:\n\n\n\n"}
{"id": "453789", "url": "https://cs.wikipedia.org/wiki?curid=453789", "title": "Fragmoplast", "text": "Fragmoplast\n\nFragmoplast je mikroskopická struktura vznikající při buněčném dělení některých rostlin, konkrétně u skupiny \"Streptophyta\", tedy u vyšších rostlin, parožnatek a jejich nejbližších příbuzných (\"Mesostigmatophyceae\", \"Klebsormidiophyceae\", \"Coleochaetophyceae\", \"Zygnemophyceae\"). Objevuje se na konci anafáze nebo na začátku telofáze. Obsahuje množství mikrotubulů, díky nimž je možné na místo budoucí buněčné stěny oddělující obě nové buňky doručit odpovídající materiál. Tento materiál se ukládá uprostřed fragmoplastu, ten je rozdělen na dvě části (každá z nich přilehlá k jedné z nových buněk). Nakonec uprostřed vznikne kompletní střední lamela, která nemá daleko od normální buněčné stěny.\n"}
{"id": "453790", "url": "https://cs.wikipedia.org/wiki?curid=453790", "title": "Jaromír Demek", "text": "Jaromír Demek\n\nJaromír Demek (14. srpna 1930 Sokolnice – 5. února 2017 Brno) byl český geograf a geomorfolog. Ve svých vědeckých pracích se věnoval zejména svahovým pohybům a vlivu mrazu na geomorfologické pochody.\n\nPůsobil jako vedoucí Geografického ústavu Československé akademie věd (ČSAV) v Brně a jako vedoucí katedry geografie na Univerzitě J. E. Purkyně (dnes Masarykova univerzita), kromě toho přednášel geografii například na Katedře environmentálních studií. V roce 1992 byl jmenován profesorem.\n\nV letech 1976–1980 byl předsedou Názvoslovné komise ČÚGK (NK) a věnoval se spolu se členy NK také přípravě Mezinárodního slovníku geografických termínů, ale i standardizaci geografických jmen geomorfologických jednotek v ČSSR i ve světě. Zabýval se geografickými jmény, zejména exonymy (nazývanými tehdy \"vžitá vlastní česká jména geografická\") i při přípravě učebnic (regionální geografie světa).\n\nV roce 2000 mu byla udělena stříbrná medaile Masarykovy univerzity.\n\nSeznam publikační činnosti Jaromíra Demka je obsáhlý a čítá přes 500 položek spadajících zejména do oblasti geomorfologie a teoretické geografie. Mezi jeho vybrané publikace patří:\n\n"}
{"id": "453792", "url": "https://cs.wikipedia.org/wiki?curid=453792", "title": "Marija Abakumovová", "text": "Marija Abakumovová\n\nMarija Vasiljevna Abakumovová ( ; * 15. ledna 1986, Stavropol) je ruská atletka, oštěpařka. Byla mistryní světa z roku 2011 a stříbrnou olympijskou medailistkou z her v Pekingu 2008, ale kvůli prokázanému dopingu byly její výsledky z let 2008 až 2012 anulovány. Od května 2016 platí její čtyřletý trest zákazu startů.\n\nPrvní úspěch zaznamenala v roce 2005 v litevském Kaunasu, kde se stala juniorskou mistryní Evropy. Na olympiádě v Pekingu svedla velký souboj s Barborou Špotákovou. Po první sérii vedla Ruska o deset centimetrů. Ve čtvrté sérii se dokázala ruská oštěpařka zlepšit o více než metr, když hodila 70,78 metru, čímž vytvořila nový národní rekord. V poslední sérii však česká oštěpařka Rusku přehodila o 64 cm. Rodačka ze Stavropolu už posledním hodem nedokázala odpovědět a skončila druhá.\n\nDne 5. září 2008 vyhrála Jablonecký oštěp, když porazila Barboru Špotákovou o 26 cm. V roce 2009 se zúčastnila tradičního atletického mítinku Zlatá tretra v Ostravě, kde vyhrála hodem dlouhým 66 metrů a 89 cm. Na světovém šampionátu v Berlíně vyhrála kvalifikaci, ve finále získala bronzovou medaili.\n\nJeden z největších úspěchů své kariéry zaznamenala v roce 2011 na MS v atletice v jihokorejském Tegu, kde si ve druhé sérii vylepšila osobní rekord na 71,25 m. V předposlední, páté sérii však poslala oštěp do vzdálenosti 71,99 metru a vytvořila nový rekord šampionátu. Zároveň se jedná o druhý nejdelší hod celé historie a za světovým rekordem Barbory Špotákové z roku 2008 zaostala o 29 centimetrů.\n\nV květnu 2016 bylo ohlášeno, že Abakumová byla jedním z 14 ruských atletů a devíti medailistů, kteří byli zapleteni do ruské dopingové aféry. Abakumová byla jmenovaná jako atletka, která neprošla dodatečným testem odevzdaného vzorku z her v Pekingu. 13. září 2016 Mezinárodní olympijský výbor rozhodl, že její výsledky na Letních olympijských hrách 2008 byly anulovány a Abakumová musela vrátit vyhranou medaili, což následně potvrdila i Mezinárodní sportovní arbitráž. Probíhala i další šetření, týkající se závodů Abakumovové mimo olympijské hry. Výsledkem bylo rozhodnutí IAAF, že dojde k anulování všech výsledků Abakumovové od srpna 2008 do srpna 2012 a že atletka dostane čtyřletý trest s platností od května 2016. V den vyhlášení verdiktu Abakumovová potvrdila, že doping skutečně užívala.\n\n"}
{"id": "453793", "url": "https://cs.wikipedia.org/wiki?curid=453793", "title": "Maria Janion", "text": "Maria Janion\n\nMaria Janion (* 4. prosince 1926, Mońki) je polská literární historička a teoretička, znalec polského a evropského romantismu, feministka. Profesorka na Ústavu literárních věd (Instytut Badań Literackich PAN).\n\nV letech 1948-1978 byla členkou PSDS. Patřila mezi tvůrce podzemní létající univerzity.\n\n\n"}
{"id": "453796", "url": "https://cs.wikipedia.org/wiki?curid=453796", "title": "Holešovice (Chroustovice)", "text": "Holešovice (Chroustovice)\n\nHolešovice jsou malá vesnice v Pardubickém kraji, spadající pod městys Chroustovice. Leží na pravém břehu řeky Novohradky, přibližně na půli cesty mezi Chrudimí a Vysokým Mýtem.\n\nPůvodně se tato vesnice jmenovala \"Staré Holešovice\", slovo \"Staré\" se během 19. a 20. století vytratilo a nyní se užívá jen název Holešovice.\n\nPrvní písemná zmínka je z roku 1318.\n\nV Holešovicích se nachází barokní kaple sv. Jana Nepomuckého. Na každé její stěně je zvenčí vyobrazen portrét jednoho evangelisty.\n\nNalevo od kapličky se nachází ocelový kříž. V pamětní desce na podstavci je vyryto:\n\nV okolí se traduje, že mezi \"Hostincem u zlatého jinocha\" a zámečkem v Březovicích vede tajná chodba.\n"}
{"id": "453810", "url": "https://cs.wikipedia.org/wiki?curid=453810", "title": "Ebenovité", "text": "Ebenovité\n\nEbenovité (\"Ebenaceae\") je čeleď vyšších dvouděložných rostlin z řádu vřesovcotvaré (\"Ericales\").\n\nEbenovité jsou dvoudomé nebo jednodomé keře a stromy s jednoduchými střídavými a obvykle dvouřadě uspořádanými listy bez palistů. Čepel listů je celokrajná, s peřenou žilnatinou. Na lícové straně listů jsou často nektariové žlázky.\n\nKvětenství jsou úžlabní, často redukovaná na jediný květ. Květy jsou jednopohlavné nebo oboupohlavné (\"Lissocarpa\"), pravidelné. Kalich i koruna jsou složeny ze 3 až 7 srostlých lístků. Tyčinek je obvykle 6 až mnoho, obvykle přirůstají ke koruně. Semeník je svrchní (\"Diospyros\") nebo spodní (\"Lissocarpa\"), srostlý ze 3 až 8 plodolistů. V každé komůrce je 1 až 2 vajíčka. Plodem je bobule nebo peckovice.\n\nNejčastěji jsou opylovány hmyzem, semena šíří ptáci a savci. Název čeledi je odvozen od dřeva eben, získávaného z některých druhů tomelu (\"Diospyros\"), zejména z \"D. ebonum\".\n\nČeleď je rozšířena v tropech a subtropech celého světa, několik opadavých druhů přesahuje do mírného pásu. Největším rodem je tomel (\"Diospyros\"). V tropické Americe jsou soustředěny především v nížinném deštném lese, několik druhů však roste i na venezuelských stolových horách a v Andách. Ebenovité tvoří důležitou součást lesů tropické Afriky.\n\nEbenovité tvoří v rámci řádu \"Ericales\" monofyletickou skupinu spolu s čeleděmi zapotovité (\"Sapotaceae\") a prvosenkovité (\"Primulaceae\"). Do ebenovitých byla vřazena dříve samostatná čeleď \"Lissocarpaceae\". Rod \"Royena\" bývá slučován s rodem \"Diospyros\".\n\nCharakteristický je obsah černých barviv na bázi naftochinonů.\n\nNěkteré druhy jsou pěstovány pro jedlé plody, zvláště tomel japonský (\"Diospyros kaki\"), v menší míře i severoamerický tomel viržinský (\"D. virginiana\") a asijský tomel obecný (\"D. lotus\"). Jedlé plody mají i další africké, asijské a americké druhy tomelu.\n\nNěkteré africké a asijské druhy poskytují cenné dřevo známé jako eben. Černé dřevo poskytuje např. druh \"Diospyros ebenum\", zatímco \"D. quaesita\" poskytuje dřevo žíhané.\n\nV Africe, Malajsii i Francouzské Guyaně jsou některé druhy využívány k přípravě jedu pro lov ryb. Ze semen a plodů je získáváno černé barvivo.\n\nV České republice je občas pěstován jako okrasná dřevina tomel viržinský (\"D. virginiana\"). Je vysazen v Dendrologické zahradě v Průhonicích i v Pražské botanické zahradě v Tróji.\nNěkdy se též jako okrasný pěstuje tomel obecný (\"D. lotus\"), např. v botanické zahradě Přírodovědecké fakulty Masarykovy univerzity v Brně. V posledních letech se v zahradách na jižní Moravě objevují i odolné odrůdy tomelu japonského, pěstovaného pro své ovoce, v chladnějších oblastech pak jeho kříženci s tomelem viržinským.\n\n\"Diospyros\", \"Euclea\", \"Lissocarpa\", \"Royena\"\n\n"}
{"id": "453817", "url": "https://cs.wikipedia.org/wiki?curid=453817", "title": "Učur", "text": "Učur\n\nUčur ( , ) je řeka v Chabarovském kraji a v Jakutské republice v Rusku. Je dlouhá 812 km. Plocha povodí měří 113 000 km².\n\nPramení na východním konci Stanového hřbetu a teče po východním okraji Aldanské planiny. Ústí do Aldanu (povodí Leny).\n\n\nZdrojem vody jsou převážně dešťové srážky. Průměrný roční průtok vody činí 1 345 m³/s, maximální ve vzdálenosti 154 km od ústí dosahuje 21 600 m³/s a minimální 40 m³/s. Zamrzá na dolním toku v listopadu a rozmrzá v květnu. V místech vývěru termálních pramenů zůstávají po celou zimu nezamrzlá místa. Nejvyšších vodních stavů dosahuje od května do září.\n\nNa řece leží dvě přehrady:\n\nObě díla jsou součástí Jihojakutského hydroenergetického komplexu.\n"}
{"id": "453821", "url": "https://cs.wikipedia.org/wiki?curid=453821", "title": "Škoda 154", "text": "Škoda 154\n\nŠkoda 154 byl užitkový automobil vyráběný automobilkou Škoda od roku 1929 do roku 1931. Byly to hlavně valníky, autobusy nebo hasičské vozy. Vyrobilo se celkem 750 kusů.\n\nMotor byl vodou chlazený řadový čtyřválec SV o objemu 1944 cm³, měl výkon 22 kW (30 koní). Vůz mohl jet maximálně 60 km/h.\n\n"}
{"id": "453826", "url": "https://cs.wikipedia.org/wiki?curid=453826", "title": "Daniela Bianchi", "text": "Daniela Bianchi\n\nDaniela Bianchi (* 31. ledna 1942 Řím) je italská herečka a pozdější modelka, známá díky roli Bond girl \"Taťány Romanovové\" v bondovce \"Srdečné pozdravy z Ruska\" z roku 1963.\n\nNarodila se v Římě. Roku 1960 se stala \"Miss Řím\" a následně 1. vicemiss \"Miss Universe\", odkud si odvezla dílčí trofej \"Miss Photogenic\", udělovanou novináři. Poté pracovala také jako modelka.\n\nPrvní filmovou rolí se stal francouzsko-italský snímek \"V případě neštěstí\" (1958), kdy jí bylo šestnáct let.\n\nV roce 1963 hrála ve svém nejvýraznějším filmu, bondovce \"Srdečné pozdravy z Ruska\", kde ztvárnila postavu ruské šifrantky \"Taťány Romanovové\". Pro nedokonalou angličtinu, stejně jako některé další Bondovy dívky, musela být dabována. Její hlas namluvila herečka Barbara Jeffordová. Dalšími špionážními snímky, ve kterých se objevila, byly francouzský film \"Tygr má rád syrové maso\" (1964) a italský \"Missione speciale Lady Chaplin\" (1967), kde ztvárnila zápornou postavu.\n\nPředposledním filmem, kde se objevila, byla italská parodie na Agenta 007 s názvem \"Operace Mladší bratr\" (\"Operation Kid Brother\", také známá pod tituly \"OK Connery\" nebo \"Operation Double 007\") z roku 1967. Film byl natáčen v angličtině, opět byla dabována a hlavní úlohy mladšího Bondova bratra se ujal bratr Seana Conneryho Neil. Poslední filmovou roli natočila ve dvaceti šesti letech, když si zahrála Helen Harrisovou v italském filmu \"Scacco Internazionale\" (1968), opět špionážně zaměřeném. V roce 1970 se vdala za janovského magnáta, vlastníka loděnic a s hereckou kariérou se rozloučila. Mají spolu syna.\n\nBěhem krátké desetileté herecké kariéry se objevila v 15 filmech.\n\n\n\n"}
{"id": "453831", "url": "https://cs.wikipedia.org/wiki?curid=453831", "title": "Cinemax", "text": "Cinemax\n\nCinemax americká placená televizní stanice vysílající filmy patřící společnosti HBO. Tento program má i alternativu v podobě kanálu Cinemax 2, který vysílá program Cinemaxu o 24 hodin později. Název stanice vznikl složením slov \"cinema\" a \"maximum\".\n"}
{"id": "453836", "url": "https://cs.wikipedia.org/wiki?curid=453836", "title": "Monika Pyreková", "text": "Monika Pyreková\n\nMonika Zofia Pyrek-Rokitová (* 11. srpna 1980, Gdyně) je bývalá polská atletka, jejíž specializací byl skok o tyči. Je dvojnásobnou vicemistryní světa (2005, 2009) a vicemistryní Evropy (2006). Dvakrát vybojovala bronz na halovém MS (2003, 2008) a dvakrát na halovém ME (2002, 2005). Třikrát postoupila do finále na letních olympijských hrách (2000, 2004, 2008).\n\nMezinárodní kariéru započala v roce 1997 na juniorském mistrovství Evropy ve slovinské Lublani, kde skončila na desátém místě. O rok později vybojovala na mistrovství světa juniorů ve francouzském Annecy stříbrnou medaili. Těsně pod stupni vítězů, čtvrtá skončila na ME juniorů 1999 v lotyšské Rize. V roce 2000 na halovém ME v belgickém Gentu neprošla sítem kvalifikace, když obsadila deváté, první nepostupové místo. Ve stejném roce měla ženská tyčka premiéru na Letních olympijských hrách v Sydney, kde obsadila ve finále výkonem 440 cm sedmé místo.\n\nNa světovém šampionátu v Paříži 2003 obsadila společně s Američankou Stacy Dragilaovou čtvrté místo. V roce 2004 skončila pátá na halovém MS v Budapešti. Na letních olympijských hrách v Athénách 2004 postoupila do finále, kde bylo nad její síly překonání výšky 465 cm a celkově skončila čtvrtá, když předchozí výšku 455 cm zdolala napoprvé. O rok později vybojovala bronz na halovém ME v Madridu a stříbro na mistrovství světa v Helsinkách.\n\nDalší umístění pod stupni vítězů zaznamenala na halovém mistrovství světa v Moskvě 2006, kde 465 cm stačilo ke čtvrté příčce. 465 cm naopak stačilo Pyrekové k zisku stříbrné medaile na mistrovství Evropy ve švédském Göteborgu. Bronz vybojovala Taťána Polnovová z Ruska. Čtvrté místo vybojovala na světovém šampionátu 2007 v Ósace, kde skočila 475 cm napodruhé. Bronz brala Světlana Feofanová z Ruska díky lepšímu technickému zápisu a stříbro získala česká tyčkařka Kateřina Baďurová, která stejnou výšku překonala napoprvé.\n\nV roce 2008 získala společně s Brazilkou Fabianou Murerovou bronzovou medaili na halovém MS ve Valencii. Na letních olympijských hrách v Pekingu potřetí v kariéře postoupila do finále, v němž výkonem 470 cm obsadila páté místo. Na světovém šampionátu v Berlíně 2009 se podělila s Američankou Chelsea Johnsonovou o stříbrnou medaili, když obě překonaly napoprvé 465 cm. Tuto výšku skočila také Němka Silke Spiegelburgová, ta však měla horší technický zápis a obsadila čtvrté místo.\n\nMonika Pyreková je jedenáctinásobnou halovou mistryní Polska z let (1998–2006, 2008, 2009) a devítinásobnou mistryní na dráze z let (1999–2002, 2004–2008). K jejím úspěchům patří také zlatá medaile z Frankofonních her z roku 2001 a čtvrté místo na hrách dobré vůle 2001 v Brisbane.\n\nV roce 2010 si přivodila zranění na odrazové noze a následně nedokázala splnit limit na ME v atletice v Barceloně. Později neobdržela od polského atletického svazu divokou kartu a předčasně ukončila sezónu. V témže roce byla zvolena do komise sportovců Evropské atletické federace. Společně s Pyrekovou mají mandát do roku 2014 také český vícebojař Roman Šebrle, někdejší švédská výškařka Kajsa Bergqvistová, bývalý nizozemský tyčkař Rens Blom, španělský koulař Manuel Martínez a britská překážkářka Tasha Danversová.\n\nV halové sezóně roku 2011 splnila hned v prvním zavodě výkonem 460 cm limit na halové ME do Paříže. Na šampionát však později neodcestovala. Na Mistrovství světa v atletice 2011 v jihokorejském Tegu obsadila ve finále výkonem 455 cm 10. místo. V roce 2012 se zúčastnila evropského šampionátu v Helsinkách i Letních olympijských her v Londýně, avšak ani v jednom případě se ji nepovedlo postoupit z kvalifikace.\n\nSvoji profesionální atletickou kariéru definitivně ukončila 8. ledna 2013. O několik dní později, 12. ledna 2013 se provdala za svého dlouholetého partnera a manažera v jedné osobě, Norberta Rokitu, se kterým očekává narození prvého potomka. Žije ve Štětíně, kde závodila za místní atletický oddíl MKL Štětín.\n\n\n"}
{"id": "453838", "url": "https://cs.wikipedia.org/wiki?curid=453838", "title": "Manuel Zelaya", "text": "Manuel Zelaya\n\nJosé Manuel Zelaya Rosales (* 20. září 1952) je honduraský podnikatel a politik. Od 27. ledna 2006 zastával funkci prezidenta Hondurasu, 28. června 2009 jej však sesadila armáda. V čele země ho vystřídal předseda parlamentu Roberto Micheletti. Zelaya je synem bohatého honduraského podnikatele a ve firmě svého otce působí dodnes.\n\nPolitická krize v Hondurasu vypukla 28. června 2009 jako následek sesazení tehdejšího prezidenta Manuela Zelayi armádou. Ten byl následně nucen odletět do Kostariky. Důvodem pro jeho sesazení byla jeho snaha o prosazení referenda o změnách v ústavě navzdory rozhodnutí nejvyššího soudu o jeho nezákonnosti. Jednalo se o referendum podobné venezuelskému referendu, které tamnímu prezidentovi Hugu Chávezovi povoluje ucházet se o místo prezidenta i do dalšího volebního období. Zelaya se následně po svém sesazení pokoušel dostat ze zahraničí zpět do země a provést zde puč a znovu se chopit vlády.\n\nVětšina latinskoamerických států, s spolu s USA a Evropskou unií, puč v Hondurasu odsoudily a požadovali návrat legálně zvoleného prezidenta do úřadu a současnou přechodnou Michelletiho vládu neuznávali. Vyzvaly však Zelayu, aby se nepokoušel vrátit do země proti vůli pučistů, jelikož se obávali následně vyvolaného násilí a nepokojů.\n\nPo neúspěšných pokusech se v září 2009 podařilo Zelayovi dostat se zpět do Hondurasu. Jeho návrat do země otevřeně podporoval venezuelský prezident Hugo Chávez. Následkem Zelayova překvapivého návratu vyšly do ulic hlavního města tisíce jeho příznivců. Rozhořel se také diplomatický spor s Brazílií, v jejíž ambasádě se Zelaya v hlavním městě Tegucigalpě ukrýval. Brazilský prezident Lula da Silva vyzval prozatímní vládu, aby začala vzniklou situaci řešit.\n\n27. ledna 2010 oznámila Dominikánská republika, že podepsala dohodu s Hondurasem, podle které bude Manuel Zelaya moci bezpečně odcestovat z Hondurasu do Dominikánské republiky. Dohoda mu tak umožňuje bezpečně opustit brazilskou ambasádu, kde strávil téměř čtyři měsíce. Dohoda byla podepsána v den, kdy se úřadu honduraského prezidenta ujal nový prezident Porfirio Lobo Sosa.\n"}
{"id": "453840", "url": "https://cs.wikipedia.org/wiki?curid=453840", "title": "Ursula Andressová", "text": "Ursula Andressová\n\nUrsula Andressová (* 19. března 1936, Ostermundigen, kanton Bern), nepřechýleně \"Andress\", je švýcarská herečka oceněná Zlatým glóbem a sex-symbol 60. let 20. století. Známou se stala díky roli Bond girl \"Honey Rider\" v první oficiální bondovce \"Dr. No\" z roku 1962. Bondovu dívku si zahrála i v neoficiálním filmu Casino Royle (1967), kde ztvárnila postavu \"Vesper Lyndové\".\n\nNarodila se do rodiny Švýcarky Anny a německého diplomata Rolfa Andressových. Otec byl z politických důvodů ze Švýcarska později vyhoštěn. Má čtyři sestry a jednoho bratra. Hovoří plynně anglicky, francouzsky, německy a italsky. Studovala v Bernu a Ženevě. Svou kariéru začala jako modelka v Paříži. První filmovou nabídku získala v Itálie. Ve Spojených státech byla poté některými označována za druhou Marlene Dietrichovou.\n\nV roce 1957 se vdala za amerického herce Johna Dereka, který jí pomohl v kariéře. Po devíti letech ovšem následoval rozvod. Roku 1962 získala svou nejslavnější roli \"Honey Rider\" v první oficiální bondovce \"Dr. No\", která jí zajistila slávu. Její hlas byl dabován herečkou Nikki van der Zylovou. Za roli získala Zlatý glóbus v kategorii \"Objev roku\" (1964). V roce 2003 diváci na \"Channel 4\" zvolili její postavu v \"Dr. No\" na 1. místo mezi „100 nejvíce sexy filmovými momenty.“\n\nNásledovala práce s Frankem Sinatrou a Deanem Martinem na filmu \"Four for Texas\" (1963). Ve snímku \"Muž z Honkongu\" (1965) se seznámila s Jeanem-Paulem Belmondem a navázala s ním osobní vztah. V roce 1965 nafotila sérii aktů pro časopis \"Playboy\". Roku 1967 se pak objevila v další, tentokrát neoficiální bondovce Casino Royale, kde ztvárnila Bond girl \"Vesper Lyndovou\". Na natáčení snímku \"Souboj Titánů\" (1981), kde hrála po boku herecké legendy Laurence Oliviera, se seznámila s mladším kolegou Harry Hamlinem. Z jejich vztahu se narodil syn Dimitrij.\n\nV roce 1995 jí \"Empire magazine\" zařadil mezi „100 největších sexy symbolů historie\nfilmu.“ Jejími životními partnery byli také Marlon Brando nebo James Dean. Od roku 1983 je jejím přítelem Lorenzo Rispoli.\n\n"}
{"id": "453845", "url": "https://cs.wikipedia.org/wiki?curid=453845", "title": "Thráin II.", "text": "Thráin II.\n\nThráin II. (2644-2850 T. v.) je trpaslík z fiktivního světa J.R.R. Tolkiena. Byl králem Dlouhovousáčů, které vedl do krvavé bitvy v Azanulbizaru. Zemřel uvězněn Sauronem v kobkách Dol Gulduru a při mučeních mu byl odebrán poslední ze sedmi trpasličích prstenů.\nThráin pocházel z Durinova lidu. Byl synem krále Thróra, který vládl Království pod Horou v Ereboru. Když v roce 2770 došlo k vyplenění Osamělé hory drakem Šmakem, uprchnul Thráin se svým otcem, dětmi a malou družinou směrem na jih. Usadili se na Vrchovině.\n\nDurinův zchudlý otec Thrór po letech ve vyhnanství pomyslel na návrat do zpustlé Khazad-dûm. Svůj prsten předal Thráinovi a pouze se svým sluhou se pokusil znovu vstoupit do obydlí svých otců. Sluha Nár po čase přinesl Thráinovi zprávu o zabití jeho otce skřety. Thráin, který se stal králem Durinova lidu, rozeslal posly ke všem ostatním trpasličím čeledím. Mezi trpaslíky a skřety se rozhořela šestiletá válka, která vyvrcholila bitvou v Azanulbizaru. Draze zaplacené vítězství otevřelo trpaslíkům cestu do Morie. Thráin, který v boji přišel o jedno oko, povzbuzoval přeživší naugrim, aby jej následovali do nitra Mlžných hor. Dáin Železná noha však mluvil proti němu a tak se trpaslíci rozešli zpět do svých sídlišť. Thráin následován svou družinou nalezl dočasný domov na západě v Ered Luin. Patrně však kvůli působení prstenu začal být po několika letech nespokojený a neklidný. Pouze s několika druhy, mezi kterými byli i Balin s Dvalinem, vyrazil v roce 2841 k Osamělé hoře. Na okraji Temného hvozdu je výprava přepadena a Thráin je živý unesen Sauronovými sluhy. Je uvězněn v kobkách Dol Gulduru, mučen a nakonec je mu sebrán poslední z trpasličích prstenů. Do Sauronovy pevnosti se podaří proniknout Gandalfovi, který od umírajícího Thráina přijme mapu a klíč od Osamělé hory. Zprávu o Thráinově smrti předá Gandalf jeho synu Thorinovi.\n\n"}
{"id": "453847", "url": "https://cs.wikipedia.org/wiki?curid=453847", "title": "UTON vz. 75", "text": "UTON vz. 75\n\nÚtočný nůž UTON byl do ČSLA zaveden jako osobní zbraň jednotlivce. Byl určen pro průzkumné, výsadkové a letecké jednotky na sebeobranu a na bezhlučné zneškodnění nepřítele. Výsadkové a letecké jednotky používaly UTON pro odstraňování závad na padáku při seskocích a nůž umístěn na záložním padáku na břichu výsadkáře. UTON byl dodáván v papírové krabici a balen po 10 kusech spolu s obtahovacím kamenem. Armáda skladovala nože natřené v konzervační vazelíně P. Konzervační vazelína během let zaschla a vytvořila ochranný povlak na čepeli. Vazelína se dá lehce smýt lihem, benzínem atd. \n\nVýroba pravděpodobně začala v roce 1973, kdy jsou známé první informace a to razítka na výrobních výkresech nože a příslušenství. Měl nahradit zastaralý nůž VO-7. Vývoje se ujali pracovníci výzkumného ústavu 010 Slavičín ve spolupráci s výrobcem nožů Mikov. Dne 15. prosince 1976 byly schválené technické podmínky TP-VD-648-76 pro výrobu a přejímání útočných nožů vz. 75. Technické podmínky určovaly, že čepel bude vyráběná z nerezavějící ocele 17029 a tepelně upravená technologií MARTFROST (hluboké zmrazení čepele po kalení) na povrchovou tvrdost 50–58 HRC. Čepel byla broušena na drsnost povrchu 0,2 až 0,8 Ra, kvůli zmenšení vzniku odlesku. Čepel je jednobřitá se středovým hrotem. Hřbet čepele je do její poloviny příčně rýhován a od poloviny zbroušen do falešného ostří. Příčné rýhování slouží jako opěrka palce. \n\nNa čepel se během let razilo čtyřmístné číslo a znamenalo sérii a výrobní postup. \n\n\nČísla série 0001–0004 byla ražena na pravé straně čepele u kořenu čepele, čísla 0004–0007 byla ražena na pravé straně čepele u hřbetu čepele. \n\nRukojeť byla vyrobena z pryže s označením 137.21. a následně lisována GUMOKOVEM v Hradci Králové na čepel nože. Před nalisováním rukojeti se nýtovaly na čepel dva plíšky jako vyztužení zadní části pro nasunutí pilníku a pilky. Rukojeť byla z boku zdrsněna mřížkou drážek. V zadní části rukojeti je drážka pro vkládání pilníku a pilky a v boku na konci rukojeti je otvor o průměru 6 mm pro vložení zajišťovacího mosazného čepu pilníku nebo pilky. Toto příslušenství vyvíjeli pracovníci s podnikem AJAX Jihlava. Pro výrobu pilníku a pilky byla předepsána ocel 14180 a tvrdost činné plochy pilníku byla 56–60 HRC a u pilky 45-54 HRC. Šňůra byla vyrobena ze silonu o průměru 2,5 mm a délce 2 m. Pochvy byly vyráběny z hovězí kůže podnikem KOZAP a postupně byly zdokonalovány použitím větších nýtů. Pochva má zepředu našité sumky pro uložení pilníku a pilky a zezadu sumku pro uložení pojistné šňůry. Uvnitř pochvy jsou vloženy dvě ocelové planžety, které zabraňují vypadnutí nože z pochvy. \n\nPochvy nože byly raženy přejímacími značkami armády uvnitř záchytu na opasek a vypadalo to následovně: \n\n\nNože UTON musely projít tvrdými testy a zde jsou některé z nich:\n\n\n\n\n"}
{"id": "453860", "url": "https://cs.wikipedia.org/wiki?curid=453860", "title": "Karel Dyrynk", "text": "Karel Dyrynk\n\nKarel Dyrynk (25. březen 1876 Praha – 2. červenec 1949 Praha) byl český typograf, tvůrce písma, knižní úpravce, redaktor a odborný publicista.\n\nVyučil se akcidenčním a strojním sazečem. V letech 1905–1914 byl vedoucím redaktorem časopisu \"Typografia\", kde publikoval řadu odborných článků.\n\nRoku 1908 vyšla poprvé jeho kniha \"Pravidla sazby typo­ grafické\". O rok později vydal v knižní formě své odborné přednášky pod názvem \"Krásná kniha, její technická úprava\", kde se zabýval mimo jiné vlastnostmi papíru, výběrem písma, úpravou textu a pravidly zlomu. V roce 1911 vyšla poprvé Dyrynkova úhelná publikace \"Typograf o knihách\". Své odborné texty také graficky upravoval. Mezi lety 1919 a 1934 byl technickým ředite­lem Státní tiskárny v Praze, kde se zasazoval o vznik původních českých písem. Podílel se nejen na přípravě a výrobě Preissigovy antikvy (1925), ale realizoval také písma vlastní, např. Malostranskou antikvu (1926) a kurzívu (1928), Dyrynkovu latinku (1929) a kurzívu (1930), Grégrovu romanu (1931) a kurzívu (1932), Konůpkovu italiku (1946) a další. Byl jedním ze zakládajících členů Spolku českých bibliofilů (1908).\n\n\n\nVnukem Karla Dyrynka byl výtvarník, typograf a grafik Martin Dyrynk (6. srpna 1941 Praha – 29. června 2019 Sedlčany). Autor odborných publikací, typograf řady periodik, knih, bibliofílií. V letech 1967–1969 pedagog Střední výtvarné školy v Praze, do roku 1972 pracovník kulturních institucí. Organizátor Letního výtvarného salonu ve Vysokém Chlumci v letech 1982–1991. Čestný člen Spolku českých bibliofilů (předseda v letech 2004–2016). Přítel Karla Kryla, kterému do exilu posílal (nejen) bibliofilské tisky. Žil střídavě v Praze a ve Vysokém Chlumci.\n\nNěkteré z publikací:\n\n\n"}
{"id": "453863", "url": "https://cs.wikipedia.org/wiki?curid=453863", "title": "Merce Cunningham", "text": "Merce Cunningham\n\nMercier (Merce) Philip Cunningham (16. dubna 1919, Centralia, Washington, USA – 26. července 2009, New York) byl americký tanečník a po více než půl století choreograf moderního tance.\n\nSpolupracoval například se skladatelem Johnem Cagem (svým životním partnerem) nebo s výtvarníkem Andym Warholem a skupinou Sigur Rós. V roce 1953 založil vlastní soubor \"Merce Cunningham Dance Company\", pro který vytvořil asi dvě stě různých děl.\n\n\n"}
{"id": "453869", "url": "https://cs.wikipedia.org/wiki?curid=453869", "title": "Jar (saponát)", "text": "Jar (saponát)\n\nJar je značka saponátových čisticích prostředků pro domácnost, které začal v roce 1955 vyrábět národní podnik Rakona z Rakovníka. Chemické složení bylo mnohokrát změněno, ale Jar se vyrábí dodnes. Roku 1991 Rakonu koupil Procter & Gamble vyrábějící \"Fairy\". Proto výrobky Rakony exportované na východ Evropy mají v názvu označení Fairy, kde označení Jar nebylo vžité. Ale například v Chorvatsku je Jar v současnosti jendou z dominantních značek.\n\nVznikly také přípravky jako např. Jar extra, Jar 75, Jar prim, Jar Fairy, Jar citrus. Měnilo se také balení od skleněných láhví přes neuzavíratelné plastové obaly až po klasické láhve plastové. V současnosti se vyrábí i tablety do myček nádobí.\n\nSlovo „jar“ je v Česku a na Slovensku také vnímáno a používáno jako synonymum, resp. obecné pojmenování pro tekutý přípravek na ruční mytí nádobí. Vlastní název \"Jar\" vznikl spojením příjmení ředitele podniku Rakona v Rakovníku (Janeček) a vynálezce Jaru (Mojmír Ranný) – Janeček a Ranný.\n"}
{"id": "453870", "url": "https://cs.wikipedia.org/wiki?curid=453870", "title": "Benjamin Creme", "text": "Benjamin Creme\n\nBenjamin Creme (5. prosince 1922 Skotsko – 24. října 2016) byl britský esoterik, spisovatel, umělec a vydavatel časopisu Share International. Prohlašuje, že různá proroctví, vypovídající o opětovném příchodu Krista, se uskuteční ve formě objevení se tzv. Učitele světa Maitréji. \"Maitréja\" je jméno, kterým buddhisté nazývají příštího Budhu. Creme ovšem tvrdí, že Maitréja je učitelem pro všechna náboženství, která ho tím či oním způsobem očekávají v různých podobách a pod různými jmény. Podle Crema je možno Maitréju ztotožnit se jmény jako Kristus, imám Mahdí, Krišna, Kalki, Mesiáš. Tvrdí také, že Maitréja je takzvaným „avatárem pro věk Vodnáře“.\n\nBenjamin Creme se narodil ve skotském Glasgow. Studoval umění a již v mládí se stal uznávaným malířem modernistického stylu.\nSpolupracoval a přátelil se s mnoha vůdčími postavami soudobého britského umění. Své práce vystavoval v mnoha prestižních galeriích.\nV letech 1957 až 1959 byl členem Společnosti Aetherius (hnutí založeno na údajných kontaktech s mimozemskými civilizacemi), kterou opustil kvůli názorovým rozporům.\n\nCreme studoval některé z aspektů esoterní filosofie a obzvláště jej zajímalo učení, které koncem 19. století zpřístupnila Helena Petrovna Blavatská a její Theosofická společnost, na které později navazuje učení Alice A. Baileyové. Tyto nauky jej postupně dovedly k víře v existenci Mistrů moudrosti ― skupiny dokonalých jedinců, kteří mají být správci božského plánu vývoje pro tuto planetu. V roce 1959 oznámil, že byl – ke svému velkému překvapení – sám kontaktován jedním z těchto Mistrů, jehož identitu ovšem dodnes tají na žádost této bytosti. Kromě jiného mu Mistr sdělil, že Učitel světa Maitréja ― Mistr všech Mistrů ― by se do dvaceti následujících let měl vrátit na Zem a že on, (Creme), by při této události měl hrát určitou roli, pokud ji bude ochoten přijmout.\n\nDalší informace z jeho díla odkazují na to, že Maitréja údajně sestoupil ze svého pradávného sídla v Himálaji a přiletěl do Londýna jako civilní osoba s pákistánským pasem. Mělo se tak stát v červenci roku 1977. Následně se prý Maitréja usadil jako duchovní učitel v pákistánské londýnské komunitě, kde v podstatě žije dodnes.\n\nO více jak deset let později, v roce 1972, Creme pod vedením svého Mistra započal s obtížným výcvikem, který byl zaměřen na přípravu k jeho dalším životním úkolům, zejména k roli hlasatele příchodu Učitele světa, jehož očekávají všechna náboženství. Sděluje, že neustálý kontakt s Mistrem moudrosti mu umožňuje, aby aktualizoval informace kolem celé věci a také jeho přesvědčení o pravdivosti těchto údajů, jež je nutné k jejich veřejné prezentaci.\n\nO svém poslání poprvé referuje 30. května 1975 na setkání ve Friends Meeting House na Euston Road v Londýně.\nV letech 1975 až 1979 Creme na pozvání cestuje a přednáší po Evropě. Od roku 1980 začíná první přednáškové turné po Spojených státech, kde mluví v mnoha městech k četnému publiku. Turné je sponzorováno organizací Lelanda Stewarta, která se jmenovala Unity and Diversity Council. Počátkem devadesátých let cestuje a přednáší také ve východní a západní Evropě, Japonsku, Austrálii, na Novém Zélandu, v Kanadě, Mexiku. Současně koná dvě cesty ročně po Spojených státech. Poskytl rozhovory ve více jak 300 rozhlasových a televizních programech po celých Spojených státech.\n\nVe svých rozhovorech vzbudil polemiku, když se zmínil pozitivně o Luciferovi. Creme vysvětluje, že on sám v žádném případě není uctívačem ďábla nebo Satana a poukazuje na údajné chyby v interpretaci týkající se této terminologie. \"Lucifer je jméno velkého anděla, který ovšem nemá nic společného s revoltou v nebi a svržením na Zem do podoby ďábla. Je to naprosto chybná interpretace. Jméno \"Lucifer\" znamená „Nositel světla“ a vychází z latinského slova „lux, lucis“, které znamená „světlo, světelný“. Je to jméno anděla, který oduševňuje lidskou říši… \"\n\nNěkteré křesťanské evangelické kruhy obvinily Crema kvůli jeho prohlášením o Maitréjovi ze satanistické konspirace.\nKnihy pana Creme, týkající se opětovného příchodu Krista a dalších sousejících témat, jsou překládány skupinami a jednotlivci, kteří souhlasně reagují na jeho poselství, do mnoha jazyků včetně češtiny. Měsíčník Share International, který Creme vydává, vychází jak v tištěné, tak internetové podobě a soustřeďuje se na sociální, politické, ekonomické a duchovní změny nyní probíhající na celém světě. V tištěné podobě je časopis distribuován do 70 zemí světa.\n\nBenjamin Creme za svou práci novodobého misionáře nepobírá žádný plat a také se neprohlašuje za žádného duchovního vůdce. \"Pracuji na tom,\" říká Creme, \"abych zpřístupnil tyto informace veřejnosti, abych pomohl vytvořit ovzduší naděje a očekávání. Jestliže se mi to povede, budu rád.\"\n\nZjara roku 1982 Creme zveřejnil v novinách po celém světě oznámení, v němž se říkalo: \"Kristus je nyní zde\". Podle pana Creme \"Kristus\", kterého také nazývá \"Maitréja\", měl oznámit svou přítomnost na světě prostřednictvím televizního vysílání, které se mělo uskutečnit 21. června 1982. Zmíněné oznámení přitáhlo pozornost některých skupin New Age, a také křesťanů evangelíků. Ovšem televizní přenos se nakonec neuskutečnil a mnozí lidé z těchto skupin o Crema ztratili zájem. Neuskutečněné vysílání zdůvodnil Maitréja ústy Crema tím, že pro úspěšnost podobného projevu tehdejší doba nebyla vyhodnocena jako úplně přínosná z hlediska širšího přijetí Maitréjovy mise. Naproti tomu Creme v současnosti prohlašuje, že veřejné působení Maitréji je již velmi blízko a nadále pokračuje ve vydávání novin, reklamních článků a pořádání tiskových konferencí. Věnuje se také vydávání svého časopisu a aktualizaci svých stránek.\nCreme ve svých odpovědích na četné dotazy neustále tvrdí, že takzvaný „den Deklarace“ (Maitréjova příchodu) zcela určitě nastane a Kristus se objeví ve vysílání televizních kanálů, propojených satelitním vysíláním do celého světa. „Všichni, kdo mají přístup k televizi, ho uvidí…[Jeho tvář]. Současně s tímto vysíláním nastane telepatický přenos do myslí všech lidí celého světa\". V době, kdy bude Kristus mluvit… [všichni ucítí obrovský příliv lásky, jaký nikdy předtím nezažili] \"současně s tím dojde ke stovkám a tisícům zázračných uzdravení. Tímto všichni poznají, že Kristus se opravdu vrátil. \"\n\nCreme vybízí, aby každý, kdo v jakémkoli rozsahu a míře věří v příchod Krista, se o své přesvědčení podělil s ostatními lidmi.\n\nDne 11. prosince 2008 organizace Share International zveřejnila informaci, podle které se ve velmi blízké budoucnosti na nebi objeví hvězda viditelná ve dne i v noci po celém světě, která naznačuje následné velmi brzké objevení se Maitréji v pořadu jedné z velkých televizních společností.\n\nPočátkem roku 2009 se začaly objevovat zprávy o spatření hvězdy z celého světa. Četná pozorování a videozáznamy objektu, který se po transfokaci mění v objekt různého tvaru a barvy, zaplavily internet, zejména server youtube.com.\nInternetové stránky Share International zveřejnili souhrn fotografií „hvězdy“ s popisem jednotlivých snímků. Také časopis Share International z července 2009 přinesl článek a řadu záběrů hvězdy z různých oblastí světa.\n\nCreme také tvrdí, že tzv. kruhy v obilí nebo také některé z pozorovaných fenoménů UFO jsou úkazy, které mají určitou souvislost s příchodem Krista a jeho skupiny Mistrů moudrosti. Odkazuje přitom na bibli, která se zmiňuje o „znameních na nebi a na zemi“, ve volné souvislosti s opětovným příchodem Krista.\n\n\n\n"}
{"id": "453871", "url": "https://cs.wikipedia.org/wiki?curid=453871", "title": "Oracle Spatial", "text": "Oracle Spatial\n\nOracle Spatial (dále jen Spatial) je integrovaná množina funkcí a procedur, které umožňují uložení, přístup a analýzu prostorových dat rychlým a efektivním způsobem v databázi Oracle. Spatial je dostupný pouze v edici Enterprise. \nSpatial se skládá z následujících komponent:\n\nSpatial podporuje mimo jiné objektově-relační model uložení prostorových dat. Pro uložení prostorových dat využívá objektového datového typu SDO_GEOMETRY. V jedné tabulce jsou tak pro prvek popisná data uložena společně s prostorovými. Výhody nabízené objektově-relačním modelem jsou především:\n"}
{"id": "453873", "url": "https://cs.wikipedia.org/wiki?curid=453873", "title": "Anežka z Rochlitz", "text": "Anežka z Rochlitz\n\nAnežka z Rochlitz ( \" Agnes von Rochlitz\", 1160/1165 – 25. března 1195) byla hraběnka z Andechsu a vévodkyně meranská.\n\nNarodila se jako dcera lužického markraběte Deda a Matyldy z Heinsbergu. Roku 1170 byla provdána za vévodu Bertolda IV. Meranského. \n\nBertold IV. se roku 1186 zúčastnil výpravy Jindřicha VI. na Sicílii a o tři roky později se vydal s Fridrichem Barbarossou na křížovou výpravu do Svaté země, kde byl nosičem Barbarossovy vlajky. Po smrti císaře Jindřicha VI. († 1198) se přidal ke straníkům kandidatury Filipa Švábského a v tu dobu dosáhl svého největšího vlivu. Dvě dcery se staly královnami a Bertoldovo území se rozšířilo až k Jadranu.\n\nAnežka z Rochlitz se královských svateb svých dcer již nedožila, stačila vyvdat pouze Hedviku. Je pohřbena společně s manželem v augustiniánském klášteře Dießen.\n\n"}
{"id": "453875", "url": "https://cs.wikipedia.org/wiki?curid=453875", "title": "Warp pohon", "text": "Warp pohon\n\nWarp pohon (anglicky \"warp drive\") je fiktivní technologie vesmírných lodí v univerzu \"Star Trek\". Byl vyvinut pro cestování nadsvětelnou rychlostí a je tedy nejdůležitějším vynálezem každé vesmírné civilizace. Proto se vesmírné civilizace dělí na předwarpové a warpové. Warp pohon používá subprostorový transport (stejně jako transwarp pohon), kde je integrita lodi držena gravimetrickým polem.\n\nHlavní součástí systému takového pohonu je warp cívka, která generuje warpové pole okolo lodi a její napájení zajišťuje velmi výkonné warp jádro.\n\nPrimární složkou metody warp pohonu ve Star Treku je gravimetrické pole tunelového přesunu, běžněji nazývanou jako warp jádro. Warpový reaktor čerpá energii uvolněnou anihilací hmoty a antihmoty (resp. anihilací C a H neutrin a antineutrin), která poskytuje potřebné množství energie pro napájení warp pohonu. Warp jádra slouží kromě jiného i jako elektrárny (energetické zdroje) pro další primární lodní systémy vesmírných lodí.\n\nEnergie vzniká, když se hmota dostane do kontaktu s antihmotou a dojde k procesu zvanému anihilace, přičemž je uvolněno enormní množství kvantové energie ve formě elektromagnetické radiace polaronového typu. K regulaci této reakce jsou využívány dilithiové krystaly, které jsou při bombardování vysokými stupni radiace nereaktivní vůči antihmotě. Obvyklými reaktanty jsou deuterium a antideuterium. Reakční nádoba je obklopena ultravýkonnými magnetickými poli, které potlačují jednak reaktivitu antihmoty a jednak zabraňují tomu, aby se antihmota dostala do kontaktu s materiálem nádoby, což by mělo za následek destrukci lodi.\n\nWarp jádro je v podstatě reaktor navazující na dnešní štěpné a fúzní reaktory. Vytváří energii pomocí anihilace deuteria s antideuteriem a tuto energii usměrňuje ve formě warp plazmy. Slouží k napájení pohonů většiny vesmírných lodí ve Star Treku a dalších energeticky náročných zařízení jako jsou zbraně či štíty. V reakční komoře jádra dochází ke vstřikování obou složek „paliva“. Antihmotu si loď musí vést s sebou, kdežto deuterium získává z okolního prostoru díky Bussardovým kolektorům. Výkon je variabilní, dle velikosti a typu reaktoru, řádově se pohybuje v tisících Teradynů ( USS Voyager měl warp jádro o síle 4000 Tdyn. a modifikovaný Deltaplán přes 30 Tdyn. (30Tdyn. byla udaná hodnota výkonu pro udržení transwarpu) )\n\nDoslova čistá energie z reaktoru není použitelná, upravuje se, a to tak, že se nechá proudit přes krystaly dilithia, který jako jediný materiál má vhodné vlastnosti díky struktuře krystalické mřížky a svému chemickému složení. Nelze ho syntetizovat ani v replikátoru. Energie dále pokračuje jako vysokoenergetické plazma, která se vede hlavně k warpovým cívkám, které vytvářejí warpové pole (subprostorová bublina). Reaktor musí být neustále chlazen a izolován od okolí. Při selhání zapouzdření, překročení tepelné odolnosti nebo poruše stínicích magnetických polí dojde k nekontrolovatelné reakci a explozi, která zničí okolí (jde o řády tisíců kilometrů) nemluvě o poškození subprostoru v daném místě. Takové poškození má za následek výkyvy v rychlosti a směru lodí v budoucnu cestujících danou oblastí, či dokonce znemožnění cesty warpem v daném místě. Warp jádro je možné buď nouzově vystřelit tunelem vedoucím ven z trupu lodi (tato procedura se v mnoha epizodách seriálu ukazuje jako neúčinná proti částečnému poškození systémů lodi), či izolovat celou sekci a fyzicky oddělit část lodě se strojovnou.\n\nWarp gondoly jsou nejčastěji válcovitého až kvádrovitého podlouhlého tvaru a ve světě Star Treku jednou z nejtypičtějších částí hvězdných lodí schopných cestovat nadsvětelnou rychlostí. Jedná se o klíčové součásti celé lodě umožňující její pohyb warp pohonem.\n\nWarp gondoly mají uvnitř sebe warp cívky, které jsou typicky složeny z litého verterium-cortenidu s jádrem slisovaným z wolframu, kobaltu a magnezia, které jsou napojeny na přívody warp plazmy vedené z warp jádra (výjimkou jsou romulanské lodě třídy D´deridex, které jako zdroj energie používají uměle vytvořenou kvantovou singularitu ), které má každá federační loď schopná cestování nadsvětelnou rychlostí. Pomocí gondol se kolem lodi vytvoří tzv. warp pole, které v podstatě vytěsní loď z normálního vesmíru (prostoru). Warpové pole známé také jako subprostorové pole, je subprostorový(é) přesun (vytěsnění), který(é) ohýbá vesmír okolo lodi, což jí umožňuje \"jízdu\" na distorzi (zakřivení) a tím cestování rychleji než rychlostí světla. To má fyzický efekt redukce setrvačné hmoty jakéhokoliv objektu uvnitř pole. Tak je možné překonat rychlost světla navzdory einsteinovským rovnicím.\n\nVzhledem k radiaci, kterou zde vytváří warp cívky, představují gondoly určité riziko pro posádku uvnitř lodi, proto bývají gondoly umístěny mimo trup lodí. Konkrétní tvar a velikost jak gondol tak pylonů (a tedy i pozice a vzdálenosti gondol vůči lodi) se různí podle třídy lodí. U lodí jiných druhů mimo federaci mohou gondoly být přímo integrovány do trupu lodi (např. Cardassiané), na rozdíl od federačních lodí, u kterých jsou gondoly tradičně umístěny na pylonech, které udržují gondoly v bezpečné vzdálenosti od lodi. Integrace do trupu může znamenat nižší nároky na bezpečí posádky, vyšší odolnost rasy na radiaci a nebo pokročilou technologii stínící tuto radiaci, která pak nezamořuje loď.\n\nTato variabilita ve tvarech, umístění a dokonce i počtu gondol (byť v naprosté většině případů se jedná o dvě) závisí na přístupu k technologii warp pohonu (když dva dělají totéž, není to totéž). Účinnost warp-pole je potom dána jako součinnost umístění a tvaru gondol, tvaru a rozměrů trupu a tvaru a rozměrů bubliny, přičemž všechny tyto faktory se navzájem ovlivňují (a které samy jsou ovlivňovány dalšími faktory, jako např. kulturní vliv na obecný tvar lodí, výkon warp jádra, velikost zásobníků antihmoty, jejichž zvětšení změní rozměry lodi, podpůrné technologie jako např. stínění radiace warp cívek, atd.).\n\nRůzné rasy mohou mít rozdílný přístup k jednotlivým problematikám, které výše uvedené faktory ovlivňují, jako například nároky na pohodlí či bezpečnost posádky (nižší nároky na bezpečnost zvyšují možnosti umístění gondol, nároky na pohodlí ovlivňují velikost lodi, atd.) což vede k rozdílným metodám i možnostem jak vylaďovat součinnost těchto faktorů pro vyšší účinnost warp pole a tím i výsledný tvar lodí.\n\nGondoly se objevují v historii Star Treku poprvé již u původní USS \"Enterprise\" z roku 1966. Během následujících let, které představovala hlavně tvorba filmů, si získaly záření typicky modré barvy, což platí především pro federační lodě. Například gondoly klingonských a romulanských lodí vydávají záři nazelenalou.\n\nTranswarp pohon (anglicky \"transwarp drive\") je mnohem výkonnější než běžně používaný warp pohon. Transwarp je využíván především Borgy a Vothy, jejich technologie se ale od borgského transwarpového jádra technologicky i konstrukčně liší. Ve 23. století byl prováděn pokus o trans warp ale zapříčiněním pana Scotta byl pokus neúspěšný protože pokusná loď Excelsior stíhala Enterprise\n\nZákladem transwarpového pohonu je transwarpová cívka s antibosonovým slučovacím reaktorem a samozřejmě deflektor. Rychlost transwarpu začíná na 10,325 warp jednotkách (klasický warp je do rychlosti 9,96381). Stabilní transwarp technologii, pokud jde o vědomost Federace, mají jen Borgové a Vothové. Posádka lodi Spojené federace planet USS \"Voyager\" přizpůsobila transwarpovou cívku, kterou odcizila z borgské krychle, a instalovala ho na Deltaplán a později B´Elanna Torresová přizpůsobila systém Voyageru (částečně dle návrhů Sedmé z devíti) pro tuto cívku, která jim pomohla překonat vzdálenost 20 tisíc světelných let. Transwarp pohon borgských lodí není oproti Vothským přizpůsoben na stálé spuštění. Pro spuštění je potřebné nejdříve zadat přesné koordináty a poté vypočítat kvantovou matici. Po zadání kvantové matice dojde ke spouštěcí sekvenci transwarpu. Nejprve je rozkódována kvantová matice, poté dojde k nabití transwarp cívek a k emisi bosonů do flukčního systému transwarp reaktoru a k vystřelení tachyonového pulzu na úrovni rezonanční transwarpové frekvence, a v poslední fázi dojde k vytvoření resp. vygenerování transwarp tunelu a k tzv. transwarp skoku. Borgské krychle navíc kvůli své extrémní velikosti generují pole strukturální integrity dopředu před krychlí, kvůli extrémnímu gravimetrickému namáhání a vstupnímu řezu při přechodu do transwarpového prostoru (resp. tunelu), a dále chronitonové pole uvnitř krychle k vyrovnání časových distorzí a udržení všech částí krychle časově synchronizované. Impuls vytvořený transwarp pohonem umožňuje vesmírným lodím (borgským krychlím) dostat se na dané místo velikou rychlostí v nejkratším časovém intervalu při maximální efektivitě (která je Borgům vlastní).\n\nSoučástí transwarp technologie jsou i tzv. transwarp uzly. V Galaxii je jich jen šest, jeden z nich se nachází i v kvadrantu delta. Umožňuje jakékoliv lodi s propulzním pohonem (minimálně warp 2,343) dostat se na jakékoliv místo v Galaxii během méně než deseti minut. Transwarp uzel v kvadrantu delta byl zničen posádkou \"Voyageru\" za použití transfázových torpéd.\n\nPrvní warp motor na Zemi postavil v letech 2053–2063 Zefram Cochrane, který jej poté instaloval na vyřazenou balistickou raketu \"Titan V\". Tuto první nadsvětelnou loď pojmenoval \"Phoenix\" a 5. dubna 2063 s ní provedl první úspěšný test ve vesmíru. \"Phoenix\" odstartoval z Bozemanu v Montaně v USA. Po této úspěšné zkoušce, která upoutala pozornost Vulkánců, mimozemské rasy, která kolem Země náhodou prolétala, proběhl první kontakt mezi lidmi a mimozemšťany.\n"}
{"id": "453878", "url": "https://cs.wikipedia.org/wiki?curid=453878", "title": "Jaroslav Charfreitág", "text": "Jaroslav Charfreitág\n\nJaroslav Charfreitág (28. října 1877 Žamberk – 5. června 1937) byl obchodník, restauratér, fotograf, vynálezce a cestovatel.\n\nByl jedním z pěti dětí obchodníka a váženého žamberského občana Františka Charfreitága. Společně se svým kamarádem, Bedřichem Krčmářem, podnikl v letech 1902-1903 cestu do USA, kde pracovali a sbírali zkušenosti v různých profesích. Jaroslav, vybavený fotografickou kamerou na skleněné negativy, pořídil z těchto cest velké množství fotografií. Negativy, které byly objeveny na půdě jeho domu, byly naskenovány a prezentovány firmou Šechtl a Voseček na výstavě otevřené 27. července 2008. V listopadu 2009 proběhla jejich výstava v Městském muzeu v Žamberku.\n\n"}
{"id": "453883", "url": "https://cs.wikipedia.org/wiki?curid=453883", "title": "Myčka nádobí", "text": "Myčka nádobí\n\nMyčka nádobí je zařízení pro mytí nádobí. Nacházejí se jak v restauracích, tak v domácnostech. Myčka nádobí je připojena na vodovod, odpad a elektřinu.\n\nNa rozdíl od ručního mytí nádobí, které z velké části závisí na ručním kartáčování, je fyzicky méně náročné. Myčky nádobí čistí pomocí proudu horké rozprašované a rozstřikující vody se saponátem a tím jsou rozpouštěny a smývány nečistoty z nádobí. Poté je nádobí několikrát opláchnuto, takto se odplaví zbytky nečistot a mycího prostředku. Nakonec je odčerpána voda a nádobí se suší. Princip mytí nádobí v myčce tedy neumožňuje mýt s menším množstvím vody a saponátu při menším množství nádobí. Výhodou je, že neexistuje žádný kontakt s lidmi v průběhu procesu mytí a lze tak použít silnější koncentrace účinných látek a vyšší teplotu vody, což by nebylo u ručního mytí možné. Navíc tím odpadají dermatologické problémy s vlivem saponátu na kůži.\n\nU nejdelších programů je nádobí v myčce předmyté, umyté, opláchnuté, vyleštěné i usušené. Nečistota se čistí strháváním proudem o vysoké síle, který tryská z otočného ramene. Voda o teplotě 40 °C až 70 °C je ohřívána průtokovým ohřívačem, nebo odporovým tělesem.\n\nU předmývání se voda ohřívá na nízký stupeň a pro hlavní mytí jsou od výrobce dané programy o různých teplotách. Mycí prostředek se do nádobí dostává z různých částí násypky, která bývá rozdělena dle účelu (předmytí, hlavní mytí). Oplach je prováděn několika cykly s využitím studené i horké vody.\n\nCyklus zakončuje sušení, které se spouští po vyčerpání veškeré vody z myčky. U nových typů myček se setkáváme s tzv. nuceným sušením, při kterém vzduch za pomocí vestavěné turbíny cirkuluje a kondenzuje, případně je promícháván se vzduchem studeným.\n\nNovější myčky jsou vybaveny několika programy, které jsou rozděleny nejen podle teploty vody, ale také podle zaměření — můžete tak například využít program Bio či Eko. U vyšších modelů myček se zpravidla setkáte se systémy Senzorlogic či Fuzzy kontrol, Fuzzy logic, Šestý smysl, Automatic, které samy rozpoznají naplněnost myčky, druh nádobí, stupeň jeho zanesení, rychlost ohřevu vody a množství ztečené vody z nádobí, což jsou parametry, podle kterých pak automaticky zhodnotí potřebný způsob umytí.\n\nMyčky nádobí musí obsahovat systém proti vytopení (Aqua kontrol, Aqua stop, Aqua alarm, Water stop, Watersafe atd.), pracující většinou na principu zastavení přívodu vody do myčky a případnému zadržení vyteklé vody. Vyšší třída myček umožňuje pomocí funkce Multizone mytí pouze jednoho koše při polovičním množství nádobí. K praktickým funkcím pak můžeme zařadit i odložený start a například při sušení nádobí pak systémy jako Jet Dry, Turbo-Dry atd., které zaručí proudění vzduchu v prostoru a zajistí kondenzaci vlhkosti, čímž se zvýší účinnost sušení. Lepší myčky mají i detekci otáčení sprchovacích ramen, akusticky upozorní na jeho zastavení.\n\nMyčky prodávané na území EU musí být opatřeny energetickým štítkem, ze kterého spotřebitel vyčte roční spotřebu elektřiny i vody pro 280 mycích cyklů.\n\nPrvní zprávy o mechanickém mytí nádobí jsou z roku 1850. Joel Houghton si patentoval myčku, která byla ovšem stále poháněna ručně za pomoci kliky. První motorem poháněná myčka nádobí vznikla v americkém státě Illinois roku 1886. Vynalezla ji Josephine Cochranová. Ta byla poměrně bohatou vnučkou Johna Fitch, vynálezce parníku a vadilo jí časté a zdlouhavé mytí nádobí po večírcích, které pořádala. Její myčka měla horizontálně uložené kolo, na které se pomocí drátěného držáku připevňovalo nádobí. Kolo rozstřikovalo vodu se saponátem a ta myla nádobí. V roce 1924 William Howard Livens vymyslel malou myčku nádobí, která byla vhodná pro domácí použití. Ta už byla daleko více podobná současným myčkám a měla mnoho funkcí, včetně předních dveří pro nakládání, drátěného stojanu pro držení nádobí a rotační rozstřikovač.\n\nvýhody: menší rozměry, mírně menší spotřeba, levnější, všechny funkce jako klasická\n\nnevýhody: problémy při mytí větších kousků nádobí (jeden nebo maximálně dva hrnce k běžnému drobnějšímu nádobí), u početnějších rodin nutnost častějšího používání, třeba i několikrát denně\n\nvýhody: pohodlné mytí větších kusů nádobí (např. velké hrnce, plechy a pekáče), zpravidla nejlepší poměr spotřeby vody a energie, vhodná pro domácnost s třemi a více členy\n\nnevýhody: větší nároky na prostor (šířka 60 cm), pro optimální využití je nutné ji naplnit na 12 až 14 sad\n\nvýhody: skladná, malé rozměry, dá se postavit na kuchyňskou linku, levnější, menší spotřeba\n\nnevýhody: určena maximálně na čtyři sady nádobí, větší hrnec či plech se do ní nevejde. Nedosahuje sice nejlepších parametrů ekonomiky provozu, ale i tak je úspornější než ruční mytí nádobí ve dřezu, vhodná spíše pro kancelářské využití.\n\nPro delší životnost myčky a pro kvalitní mytí je potřeba provádět pravidelné čištění v souladu s návodem na použití.\n\nDůležité je, abyste po každém mytí vyčistili filtry. Při odstraňování filtru dávejte pozor na to, aby se případné zbytky jídla nedostaly do čerpadla a nezablokovaly ho. Občas také zkontrolujte vstřikovací trysky a filtr na kohoutku a dle potřeby je vyčistěte. Pouze pečlivě vyčištěné filtry a vstřikovací trysky budou prokazovat dobré účinky mytí. Zbytky kyselých potravin mohou reagovat s vodou nebo mycím přípravkem a podílet se tak na vzniku koroze.\n\nTablety a čisticí prostředky tvoří nutné příslušenství pro myčky nádobí. Některé myčky jsou uzpůsobeny všem druhům tablet, které jsou dostupné na trhu (2in1, 3in1, 4in1), podle toho jaké tablety tedy hodláte používat, musíte také volit myčku, která je schopná tablety plně využít a dobře zpracovat. Pakliže se rozhodnete pro tablety 4in1 není dobré si pořídit myčku, která je uzpůsobena pro tablety nižší. Pokud nepoužijete tablety, ale mycí prášky, pak využijte zásobníků, které zaručí, že mycí prostředek je vhodně uvolňován během programu mytí. Zásobníky jsou většinou dělené pro prášek na předmývání (pokud nemáte k dispozici dělený zásobník, nasypejte prášek pro předmytí rovnou do myčky) a prášek pro hlavní mytí, a zároveň sdružené se zásobníkem leštidla.\n\nTypická náplň vody, ve které se tableta rozpustí je 3-4 l vody.\n\nPrakticky všechny myčky změkčují napouštěnou vodu průchodem přes Ionex filtr. K jeho regeneraci se využívá sůl, ve zvláštním zásobníku. Typické řešení regenerace využívá zásobník vody na boku myčky, který se naplní při prvním napouštění vody do myčky, přepadem z něj voda pokračuje do mycí vany. Při poslední fázi sušení, se otevře solenoidový ventil, a zadržená voda vyplaví sůl ze zásobníku soli do ionexového filtru kde sůl působí až do dalšího mycího cyklu. U myček bez sušení proudem vzduchu zásobník zároveň při sušení ochlazuje stěnu mycí vany, a tím podporuje sušení nádobí.\n"}
{"id": "453884", "url": "https://cs.wikipedia.org/wiki?curid=453884", "title": "Jakeš", "text": "Jakeš\n\nPříjmení Jakeš nosí více různých osobností:\n\n\n"}
{"id": "453885", "url": "https://cs.wikipedia.org/wiki?curid=453885", "title": "Michael Roesch", "text": "Michael Roesch\n\nMichael Roesch (* 24. dubna 1974) je filmový režisér, producent a scenárista. Na tvorbě svých filmů se podílel s kolegou, filmařem Peter Scheerer.\n\nFilm ho okouzlil už v dětství. Jako dvanáctiletý začal Michael Roesch s natáčením krátkých 8 mm filmů. Během studia na univerzitě pracoval Roesch jako filmový zpravodaj pro různé noviny a časopisy. Později začal spolu se svým kolegou Scheererem úspěšnou kariéru jako scenárista. Pracovali v různých odvětvích filmové produkce. Mezi jejich scenáristická díla patři například House of the Dead 2 a připravovaný Far Cry.\nV roce 2006 režírovali Roesch a Scheerer jejich první společné dílo, thriller o upírech s názvem Brotherhood of Blood, ve kterém, kromĕ jiných hráli i Victoria Pratt, Sid Haig a Ken Foree. Film mĕl svĕtovou premiéru na filmovém festivalu v španělském Sitges, v říjnu 2007 (Sitges Film Festival).\n\nV roce 2007 Roesch a Scheerer režírovali Alone in the Dark II, ve kterém hráli Rick Yune, Lance Henriksen a Danny Trejo. Tento film navazuje na film z roku 2005 Alone in the Dark.\n\n"}
{"id": "453886", "url": "https://cs.wikipedia.org/wiki?curid=453886", "title": "Brotherhood of Blood", "text": "Brotherhood of Blood\n\nBrotherhood of Blood je americký horor z roku 2007, ve kterém hrají Victoria Pratt, Sid Haig a KenForee, režie: Peter Scheerer a Michael Roesch. Film mĕl svĕtovou premiéru na španĕlském filmovém festivalu v Sitges v říjnu 2007.\n\nJe to klaustrofobní thriller o skupinĕ upírů - lovců, kteří se ocitli na frontĕ staletí starého boje mezi upíry a nebezpečným upířím démonem.\n\nCarrie Rieger - mladá upírskká lovkynĕ je uvĕzněna a spoutána, hlídána upíry v temném vĕzení. Čas utíká a ona ví, že se musí vysvobodit. Ví, že spolecnĕ s upíry se blíží i nebezpečí. Tato noc bude rozhodující.\n\nCarrie se dostala na nebezpečnou cestu: Muž, který se vrátil z daleké cesty se zmĕnil na upíra a jeho promĕna nadále pokračuje, stává se z nĕj něco, čeho se obávají dokonce i samotní upíři. Až když témĕr celá skupina lovců byla v bitvĕ pobita, pochopila Carrie, že se ocitla uprostřed války. Z lovců se stali kořistí. Jeden zraněný upír, kterého zajali v bitvĕ by mohl vnést svĕtlo do situace.\n\nZlo se však nezadržitelně přibližuje. Upíři utíkají, mají strach z návratu upíra – démona, kterého upíří princové před mnoha stoletími zabili. Přesto se vrátil. Ve svém novém těle se připravuje na pomstu - na zničení všeho, co mu kdy stálo v cestě. Ještě porád mu ale chybí jeho stará síla...\n"}
{"id": "453888", "url": "https://cs.wikipedia.org/wiki?curid=453888", "title": "Polaroid", "text": "Polaroid\n\nPolaroid může mít více významů:\n\n"}
{"id": "453889", "url": "https://cs.wikipedia.org/wiki?curid=453889", "title": "Alone in the Dark II", "text": "Alone in the Dark II\n\nAlone in the Dark II je horor z roku 2009, ve kterém si zahráli Rick Yune, Lance Henriksen, Bill Moseley, Rachel Specter a Danny Trejo. Film režírovala dvojice Peter Scheerer a Michael Roesch. Jedná se o pokračování filmu od Uwe Boll z roku 2005 Alone in the Dark.\n\nNatáčelo se v New Yorku a Los Angeles. Film je založen na videohře z roku 2008 Alone in the Dark, ale i na starších hrách tohoto typu.\n"}
{"id": "453891", "url": "https://cs.wikipedia.org/wiki?curid=453891", "title": "Viselská kosa", "text": "Viselská kosa\n\nViselská kosa (polsky Mierzeja Wiślana, rusky Балтийская коса, transkripce \"Baltijskaja kosa\") je písečná kosa rozdělená mezi Polsko a Rusko.\n\nViselská kosa leží na jihovýchodním pobřeží Baltského moře, od něhož odděluje Viselský záliv. Spolu s ním je pak součástí Gdaňského zálivu.\n\nDélka kosy je asi 60 km. Šířka se pohybuje mezi 600 metry a 2 kilometry. Východní část kosy náleží k území Ruska, přesněji řečeno ke Kaliningradské oblasti. Státní hranice mezi oběma zeměmi leží asi 25 km od špice kosy směrem na západ. Na severním pobřeží Viselské kosy leží nejzápadnější bod Ruska.\n\nNejvyšším bodem Viselské kosy je nejvyšší stálá duna v Evropě Wielbłądzi Grzbiet, která se nachází na severovýchodním okraji města Krynica Morska. Její vrchol je v nadmořské výšce 49,5 m.\n\nSpojení kosy s Polskem zajišťuje silnice číslo 501, která končí v městské části Piasky, několik kilometrů před hranicí s Ruskem.\n\nV současné době nelze přejít či přejet z polské části kosy do ruské a naopak. Jedná se o zřízení hraničního přechodu, který by umožnil spojení mezi oběma částmi kosy.\n\nKvůli problémům s proplouváním polských lodí ruskou částí Viselského zálivu na volné moře se uvažuje o zbudování průplavu, který by umožnil proplutí z přístavu Elbląg na volné moře.\n\nVětšina ruské části kosy je neobydlená. Jediné obydlené místo se nachází na samé špici kosy, administrativně se jedná o část města Baltijsku. Díky poloze Kaliningradské oblasti tak jde o nejzápadněji položené ruské sídlo. Spojení s vlastním městem zajišťuje trajekt.\n\nAsi 1,5 km před státní hranicí s Polskem se nacházejí zátarasy znemožňující další pohyb na západ. Mezi zátarasy a linií hranice operuje ruská pohraniční stráž.\n"}
{"id": "453893", "url": "https://cs.wikipedia.org/wiki?curid=453893", "title": "Instantní film", "text": "Instantní film\n\nInstantní film, neboli okamžitý film je fotografický film vyvinutý společností Polaroid Corporation v pozdních čtyřicátých letech 20. století. Poskytuje fotografie během několika sekund nebo minut od pořízení obrázku, s použitím fotografického přístroje navrženého speciálně pro tento účel. V instantním filmu jsou emulze a zpracovávající chemické látky spojeny v obsažené obálce nebo na samotném fotografickém papíru. Expozice, vyvolání i kopie na speciální papír se odehrávají uvnitř těla fotoaparátu. Polaroid, vůdčí výrobce tohoto typu filmu, používá běžnou emulzi halogenidů stříbra. Po expozici a vytvoření negativního obrazu je negativ stlačen s fotografickým papírem a chemickými reaktanty, závojové činidlo přenese negativní obraz do fotografického papíru, čímž vytvoří jeho pozitivní obtisk. Také v 35milimetrovém formátu se vyrábí množství instantních filmů, a to jak černobílých, tak barevných.\n\n\n"}
{"id": "453895", "url": "https://cs.wikipedia.org/wiki?curid=453895", "title": "Dampierrové", "text": "Dampierrové\n\nDampierrové jsou příslušníci staré rodiny pánů na Dampierre-sur-l'Aube. Tato rodina sňatky získala rozsáhlá panství na území dnešní Francie, tyto však nedokázala udržet. Ovládali mj.:\n\nZdroj: \n\nZdroj: \n"}
{"id": "453898", "url": "https://cs.wikipedia.org/wiki?curid=453898", "title": "Pianista (kniha)", "text": "Pianista (kniha)\n\nPianista je autobiografická kniha Wladyslawa Szpilmana z roku 1946, která byla vydána pod původním názvem \"Smrt města\" v první cenzurované verzi. Necenzurované vydání této knihy mohlo být pod tímto názvem vydáno teprve až po společenských změnách v Polsku z posledních dvou dekád 20. století v roce 2002 v Krakově. První české vydání pochází z roku 2003 a vydala je Academia, nakladatelství Akademie věd ČR (ISBN 80-200-1118-8). Z polského originálu do češtiny přeložila Helena Stachová. Kniha je velmi cenná především faktograficky jakožto očité svědectví člověka-umělce, který hrůzy holocaustu za 2. světové války ve Varšavě prožil osobně a viděl vše na vlastní oči.\n\nKniha líčí hrůzy druhé světové války a holocaustu očima mladého židovského hudebníka-klavíristy, sólisty Varšavského rozhlasu, který se svojí rodinou žije ve Varšavě. Děj knihy začíná v létě roku 1939 ve Varšavě v dobách, kdy se celé Polsko připravovalo na blížící se válku s nacistickým Německem, pokračuje líčením počátku 2. světové války v Polsku, obsazením Varšavy nacistickými vojsky, počínajícím Holocaustem, stavbou Varšavského židovského ghetta, tragickým životem židovské komunity v ghettu, hromadnými deportacemi obyvatel ghetta do nacistických likvidačních táborů smrti, kde zahynula celá jeho rodina, jeho nucenou práci pro nacisty v ghettu, útěk z ghetta, život po různých skrýších mimo ghetto, hrůzu událostí spojených s průběhem Varšavského povstání v roce 1944, svoji vlastní záchranu od smrti hladem za pomoci nacistického kapitána Wehrmachtu Wilma Hosenfelda až po závěrečné osvobození města Rudou armádou.\nPodle této knihy byl v roce 2002 natočen francouzsko-německo-polsko-nizozemský stejnojmenný dramatický film režiséra Romana Polanskiho. Film získal Zlatou palmu na Filmovém festivalu v Cannes, dále dvě ceny Americké filmové akademie Oscar, jednu z nich pak herec Adrien Brody za herecký výkon v hlavní roli. \n\n"}
{"id": "453899", "url": "https://cs.wikipedia.org/wiki?curid=453899", "title": "Ludvík Josef Bourbonský", "text": "Ludvík Josef Bourbonský\n\nLudvík Josef Xaver František Bourbonský (22. října 1781 – 4. června 1789) byl nejstarší syn francouzského krále Ludvíka XVI. a jeho manželky Marie Antoinetty.\n\nMalý Ludvík zemřel v sedmi letech na vrozenou deformaci páteře, žeber a plic, která mu znemožnila dýchání.\n"}
{"id": "453900", "url": "https://cs.wikipedia.org/wiki?curid=453900", "title": "Marie Žofie Helena Beatrice Bourbonská", "text": "Marie Žofie Helena Beatrice Bourbonská\n\nMarie Žofie Helena Beatrice Bourbonská (9. července 1786, Versailles – 18. června 1787, Versailles) byla princezna Francie a Navarry. \n\nNarodila se 9. července roku 1786 jako čtvrté, nejmladší dítě/druhá dcera francouzského královského páru, Ludvíka XVI. a jeho manželky Marie Antoinetty. Jejími staršími sourozenci byli Madame Royale Marie Terezie Bourbonská, dauphin Ludvík Josef Bourbonský a Ludvík XVII.\n\nNepřátelé její matky Marie Antoinetty rozhlašovali, že jejím skutečný otcem není král, ale švédský hrabě Axel Fersen. Děvčátko se dožilo pouze jedenácti měsíců věku - předpokládá se, že se narodila předčasně, a proto byla slabá a neduživá. Podle jiné verze se narodila znetvořená, protože její matka v těhotenství dlouho nosila korzet. Při ohledání jejích ostatků lékaři zjistili, že trpěla tuberkulózou; zemřela v době, kdy její starší bratr, který zemřel na souchotiny v červnu roku 1789, začal churavět. Pochována byla v opatství Saint-Denis, místě odpočinku francouzských králů.\n"}
{"id": "453910", "url": "https://cs.wikipedia.org/wiki?curid=453910", "title": "Jiří Hrdina (lední hokejista)", "text": "Jiří Hrdina (lední hokejista)\n\nJiří Hrdina (* 5. ledna 1958, Mladá Boleslav, Československo) je bývalý český hokejista.\n\nV nejvyšší hokejové lize se poprvé objevil v roce 1977 v dresu Sparty Praha. Zde setrval do roku 1981, kdy nastoupil dvouroční vojenskou službu v Trenčíně, kde působil po obě sezóny v tamním hokejovém klubu a posléze se v roce 1983 vrátil zpět do Sparty. O rok později byl v draftu NHL vybrán týmem Calgary Flames na celkově 159. místě. První sezónu v Calgary nastoupil v roce 1987, první zápas odehrál až po ZOH v roce 1988 (dle regulí ČSLH po dosažení věku 30 let). V roce 1989 poprvé vyhrál Stanley Cup. Od roku 1990 začal hrát za Pittsburgh Penguins hlavně z důvodu, aby naučil mladého Jaromíra Jágra životu za mořem. V letech 1991 a 1992 získal s Pittsburghem Stanley Cup a následně roku 1992 ukončil svoji aktivní kariéru.\n\n\n"}
{"id": "453911", "url": "https://cs.wikipedia.org/wiki?curid=453911", "title": "Robby Ginepri", "text": "Robby Ginepri\n\nRobby Ginepri (* 7. října 1982, Fort Lauderdale, Florida, Spojené státy americké) je bývalý americký profesionální tenista. Ve své kariéře vyhrál 3 turnaje ATP ve dvouhře.\n\nRobby Ginepri se zúčastnil 1 zápasu v Davisově poháru za tým Spojených států amerických s bilancí 2-0 ve dvouhře.\n\n\n"}
{"id": "453912", "url": "https://cs.wikipedia.org/wiki?curid=453912", "title": "Rowy", "text": "Rowy\n\nRowy je přímořská vesnice na břehu Baltického moře v Polsku, žijící cestovním ruchem, ležící ve správní oblasti Pomořské vojvodství, powiat słupski, na západ od jezera Gardno. Ve vesnici se nachází rybářský přístav. Dřív zde byla rybářská osada mezi Leba a Ustka. První zmínky o Rowy pochází z roku 1282 archeologické výzkumy dokazují, že ves byla osídlena už v prehistorickém období. Vesnici obklopují borové lesy ležící na pohyblivých dunách (ruchome wydmy). Oblast na východ od vesnice patří do cenných částí národního parku Słowiński Park Narodowy. Nejteplejší měsíc je červenec. Průměrné červencové teploty dosahují 20 °C.\nV Rowy se nachází tři písečné pláže s oblázky. Pláže jsou plné turistů, kteří chodí po břehu, dýchají zdravý mořský vzduch u čistého moře na udržovaných plážích bez odpadků. V Rowy se také nachází naturistická pláž navzdory tomu, že v Polsku silný klerikalismus. Pláž není vyznačena zřejmě ani na žádné z podrobnějších map, byla založena v roce 1990 , prochází se na ni přes placený vstup do parku Słowiński Park Narodowy, cesta vede asi 1 km lesem, je občas pokrytá ostrým štěrkem.\n\nTuristé na plážích, zpravidla polské národnosti, často ani v červenci v chladném větru neodloží teplou bundu. Moře bývá bouřlivé a plavčíci střeží, aby se nikdo neutopil, takže i v nejteplejších dnech je plavání omezeno. Oblíbeným sportem pouštění draků, mimo to lze sbírat mušličky, hledat jantar, ležet na pláži, sedět v hospůdce ve vesnici, nebo tiše rozjímat v kostele. Ve vesnici je několik kempů a mnoho možností ubytování. Na nedalekém jezeře Gardno hlubokém průměrně 50 cm je možné celkem bezpečně provozovat kitesurfing.\n\nV Rowy je vstup do parku Słowiński Park Narodowy placený.\n\nAtrakcí v Rowy je lunapark s horskou dráhou.\n\nHistorický Novorománský kostel z 19. století.\n\nZa oblastí pohyblivých dun, v bezprostředním sousedství moře, tady najdeme ve vlhkých borových lesích cenné acidofilní rostliny z čeledi vřesovcovité, více druhů kapradin a orchideje v prostředí připomínajícím spíše vnitrozemské mokřady.\n\n"}
{"id": "453913", "url": "https://cs.wikipedia.org/wiki?curid=453913", "title": "Krajský parlament dětí a mládeže Zlínského kraje", "text": "Krajský parlament dětí a mládeže Zlínského kraje\n\nKrajský parlament dětí a mládeže Zlínského kraje (KPDM ZK) je samosprávná skupina dětí a mládeže, jejímž partnerem je Zastupitelstvo Zlínského kraje. Parlament již při svém vzniku nadefinoval své hlavní cíle, mezi než patří snaha vytvářet prostor pro diskusi dětí a mládeže s představiteli regionu, vhodným způsobem upozorňovat na problémy mladých, prezentovat zájmy dětí a mládeže v oblasti vzdělávání, sportu a kultury, ale také informovat děti, mládež i dospělé o myšlenkách dokumentů jako Úmluva o právech dítěte. \n\nČlenem KPDM ZK se může stát každý ve věku 13 – 26 let, který buď studuje na území Zlínského kraje nebo zde má trvalé bydliště. Své zástupce mohou mít všechny typy škol, školská zařízení, domy dětí a mládeže, střediska volného času a další nepolitické spolky a organizace sdružujících děti a mládež. Členové (delegáti) KPDM ZK jsou voleni na jedno volební období. Delegáti se účastní jednání, aktivně se zapojují v činnosti KPDM ZK, mají možnost setkávat se s veřejnými činiteli (především zástupci Zlínského kraje) a mají také možnost setkávat se ve specializovaných výborech atp. Členství v KPDM ZK vzniká zvolením.\n\nZákladní organizační jednotkou je člen KPDM, který podle svého zájmu pracuje v parlamentních výborech (organizační výbor, výbor pro volný čas a školní záležitosti, výbor kulturní, výbor pro záležitosti Evropské unie a další výbory, na kterých se usnese). Všechna jednání a zasedání řídí volené předsednictvo, které tvoří předseda, místopředseda, tajemník a další členové. Předsednictvo tvoří minimálně pět členů a maximálně devět členů. Do funkce předsedy KPDM může být navržen pouze platný člen KPDM, a to po hlasování všech členů zastupitelstva a získání nadpoloviční většiny hlasů. V nepřítomnosti předsedy KPDM přebírá všechna jeho práva a povinnosti místopředseda parlamentu.\n\nKrajský parlament dětí a mládeže Zlínského kraje vznikl 1. prosince 2003. Od prosince 2003 do června 2005 fungoval Přípravný výbor pro ustavení Krajského parlamentu dětí a mládeže ve Zlínském kraji. Činnost vlastního Krajského parlamentu byla zahájena 20. června 2005. Činnost parlamentu v čase se dělí na jednotlivá volební období, která jsou odlišována římskou číslicí.\n\n\n"}
{"id": "453918", "url": "https://cs.wikipedia.org/wiki?curid=453918", "title": "Compiègne", "text": "Compiègne\n\nCompiègne je francouzské město v departementu Oise regionu Hauts-de-France na severu Francie. Je situované podél řeky Oise. Její obyvatelé jsou francouzsky nazýváni \"Compiégnois\".\n\nSousední obce: Clairoix, Choisy-au-Bac, Margny-lès-Compiègne, La Croix-Saint-Ouen, Saint-Jean-aux-Bois, Vieux-Moulin, Jaux a Venette.\n\n\n\n\nV lesíku u Compiègne byla ve vlakovém voze podepsána dvě francouzsko-německá příměří (viz výše). U druhé signace Hitler zvolil toto místo záměrně, aby odčinil německé pokoření z první světové války. Místo obsahuje několik památníků a repliku železničního vozu.\n\nStartuje zde tradiční jednodenní cyklistický závod Paris-Roubaix. Město bylo také cílem 3. etapy závodu Tour de France 2007.\n\n\n\n"}
{"id": "453924", "url": "https://cs.wikipedia.org/wiki?curid=453924", "title": "Bazidiospora", "text": "Bazidiospora\n\nBazidiospora je spora (výtrus) stopkovýtrusných hub (Basidiomycota). Vzniká na tzv. bazidiích, které jsou obvykle umístěny na výtrusorodé vrstvě plodnice, a to meiotickým dělením na čtyři bazidiospory. Ty obvykle drží ke zbytku bazidie pomocí stopeček (sterigmat). Bazidiospory mohou být aktivně vystřelovány (tzv. balistospory), nebo prostě jen odpadnou (statismospory).\n\nBazidiospory po dopadu na vhodný povrch mohou vyklíčit v primární mycelium (podhoubí).\n\n"}
{"id": "453934", "url": "https://cs.wikipedia.org/wiki?curid=453934", "title": "Gestalt terapie", "text": "Gestalt terapie\n\nGestalt terapie je humanistický, prožitkový a psychosomatický směr v psychoterapii. Osoby jsou představovány jako otevřené systémy provázané se svým okolím. Cílem je u osob dosáhnout sjednocení těla, pocitů a rozumu. Vyrovnanost osobnosti nastává, když vnější projevy (vědomí – vyjadřování, chování, vzhled, činy) souhlasí s vnitřními pocity (podvědomí – emoce, pohnutky, pudy).\n\nGestalt terapie vznikla ve 40.– 50. letech 20. století. K jejím zakladatelům patří Fritz Perls, Laura Perls a Paul Goodman. Je založena na dynamické teorii systémů, fenomenologii, funkcionální analýze, psychologii myšlení, synergii. Inspiruje se také existencialismem, holismem a východními duchovními naukami, v prvé řadě zen-buddhismem. Zaměřuje na přítomnost, na prožívání a vyjadřování emocí.\n\nGestalt terapie je v podstatě otevřený systém – jeho prvním principem je totiž „teď a tady“. Je to vlastně jediné „dogma“, které Gestalt terapie má. Její další principy, jakkoli jasné a vyhraněné, se jinak podřizují realitě, v níž se terapeut a jeho klient právě nacházejí.\n\nGestalt terapie se neslučuje s kauzálním přístupem (nehledá příčiny), ani s přístupem finálním (nehledá účel). Minulost a budoucnost si uvědomujeme – někdy dost koncentrovaně – v přítomném okamžiku. Tím není řečeno, že se nemůžeme dívat zpět či dopředu – často je to dokonce nutné, ale i o tom se rozhodujeme zase jen z pozice „teď a tady”.\n\nCo si neuvědomuji, není moje a nemohu s tím zacházet. Naopak to, co si uvědomím, mi nabízí možnost být bohatší, celistvější, zdravější… Každý má široký repertoár způsobů, jak se vyhnout uvědomění; rozpoznat tyto způsoby – totiž uvědomit si je – bývá často první krok ke změně.\n\nCo si zažiji, mohu pochopit a integrovat. Osobní zkušenost je předpoklad i prostředek osobní změny. Zvlášť důležitá je zkušenost senzorická (ve smyslu úsloví „loose your mind and come back to your senses”); nicméně pro zakotvení změny je důležitá i zkušenost kognitivní.\n\nKaždý člověk si vytváří a obnovuje vědomí, že „já” není „ty”, ačkoli koexistují. Být v kontaktu se sebou (s některou svojí částí, již si právě uvědomuji) nebo s okolím (s lidmi, rodinou, kulturou, jež si právě uvědomuji) znamená být v napětí mezi tím, co je staré, známé a rigidní a tím, co je nové, neznámé a zdravé.\n\nJedním ze základních principů, na nichž Gestalt psychoterapie staví, je fenomenologie. Svět je takový, jaký se nám jeví, neboť je to člověk/subjekt, kdo jej vnímá a zároveň spoluvytváří. Proto je možné, či dokonce užitečné, věřit svým smyslům, věřit tomu, co cítím a co si myslím, neboť to je nejen můj dojem, ale i součást reality. Vyměňují-li si klienti a terapeuti své „dojmy”, své pocity a myšlenky, jsou v realitě a mají reálný vztah.\n\nJak klienti, tak terapeuti existují v určité, velmi konkrétní síti vztahů. Pro terapii má největší význam jejich vzájemné pole, jejich vzájemný vztah, v němž se dříve či později reprodukují zážitky, vzorce, postoje z jejich života; jinak řečeno, toto pole se organizuje ve shodě s potřebami klienta. Změna v poli terapeut – klient pak zpětně navozuje aspoň možnost změny v poli klienta.\n\nHolismus vidí člověka v jednotě s prostředím, ve kterém žije. Člověk je součástí tohoto prostředí (pole) a v interakci s ním realizuje své potřeby. To znamená, že člověk vstupuje se svým prostředím do vztahu, ve kterém se on a prostředí vzájemně ovlivňují a mění, přičemž cílem této interakce je udržování rovnováhy a růst.\n\nTerapeut a jeho klient jsou partneři. Jediný významný rozdíl mezi nimi je v tom, jak si uvědomují vnitřní a vnější svět: terapeuté jsou v tomto smyslu „pokročilejší“, a proto i kompetentní k tomu, aby poskytli doprovod druhému. Klienti si do terapie přicházejí pro podporu – a opouštějí ji tehdy, když nalezli zdroje své sebe-podpory.\n\nTerapeut má funkci toho, kdo nabízí uvědomění, sebepoznání a změnu a je na klientovi, zda tuto nabídku přijme či odmítne – je to jeho osobní zodpovědnost, a tu z něho terapeut nesejme. Brát si zodpovědnost za sebe, byť „jen“ v terapii, je postoj, který Gestalt terapie preferuje. Nejde o morální hledisko (co by kdo měl či neměl), nýbrž o schopnost reagovat na výzvy, které přináší realita.\n\nKdo přijme princip „teď a tady“ za svůj, připouští, že život je vlastně neustálá improvizace. Terapeut se nemůže plně spolehnout na osvědčené postupy a a jiná schémata, nýbrž jen na svoje uvědomění, a to znovu a znovu nabízí klientovi. Tak spolu-vytváří prostor pro uzdravení a změnu.\n\nZaměří-li se terapeut na patologii, posiluje ji. Proto Gestalt terapie programově odmítá patologické paradigma a jako alternativu nabízí růst: ať už osobní (uvědomuji si své kvality a zdroje, stává se ze mne dospělejší a zdravější osobnost) či duchovní (uvědomuji si své vztahy, svůj potenciál a svoje poslání).\n\nK nejznámějším technikám Gestalt terapie patří:\n\n\nGestalt terapie často využívá experimenty a jiné kreativní techniky (práce s tělem, hlasem, psaním, kreslením…). Experimentální je ovšem z principu, pokaždé totiž nabízí novou zkušenost, nové poznání a zárodek osobní změny. Je ale pouze na klientovi samotném, zda a jak tuto šanci využije.\n\n\n"}
{"id": "453935", "url": "https://cs.wikipedia.org/wiki?curid=453935", "title": "Stanislav Neckář", "text": "Stanislav Neckář\n\nStanislav Neckář (* 22. prosince 1975, Písek, Československo) je bývalý český hokejista žijící s kanadskou manželkou a třemi dětmi v USA.\n\nS hokejem začínal v Písku, odkud v šestnácti letech přestoupil do dorosteneckého družstva Českých Budějovic. V sezóně 1992/93 nastoupil poprvé československé nejvyšší lize za HC Motor České Budějovice. V roce 1994 byl vybrán v draftu NHL týmem Ottawa Senators na celkově 29. místě. Sezónu 1994/95 již nastoupil poprvé v NHL. V Ottawě setrval do sezóny 1998–99, kdy přestoupil do New York Rangers a následně i Phoenix Coyotes. V sezóně 2000/01 následoval další přestup, tentokrát do Tampa Bay Lightning se kterou v roce 2004 vyhrál Stanley Cup. V NHL celkem odehrál 10 sezón (539 zápasů, 12 gólů a 44 asistencí). V sezóně 2004/05, kdy v NHL probíhala stávka, Neckář nastupoval ve svém bývalém klubu HC České Budějovice. Další sezonu odehrál ve švédském Södertälje SK, v létě 2006 se vystupňovaly jeho potíže s třísly, musel na operaci a chtěl ukončit kariéru. V červenci 2007 však začal znovu trénovat, odjel na zkoušku do Davosu, kde ale měl zdravotní prolémy a byla mu zjištěna cukrovka. Proto se rozhodl definitivně s hokejem skončit a věnuje se podnikání v USA.\n\n\n\n"}
{"id": "453936", "url": "https://cs.wikipedia.org/wiki?curid=453936", "title": "Neckář", "text": "Neckář\n\nČeské příjmení Neckář nosí více různých osobností:\n\n\n"}
{"id": "453938", "url": "https://cs.wikipedia.org/wiki?curid=453938", "title": "Festival pod věží", "text": "Festival pod věží\n\nFestival pod věží byla přehlídka hudebních skupin z České a Slovenské republiky hrajících vlastní tvorbu opírající se o hodnoty křesťanství. Konal se od roku 2004 každoročně na ploše před kostelem Panny Marie Pomocnice křesťanů ve Zlíně na Jižních Svazích. Byl starším sourozencem festivalu Maják na Slovensku v Dubnici nad Váhom (2007-2010).\n\nPosledním ročníkem který se uskutečnil, byl ročník 2016.\n"}
{"id": "453945", "url": "https://cs.wikipedia.org/wiki?curid=453945", "title": "Škoda 104", "text": "Škoda 104\n\nŠkoda 104 byl užitkový automobil vyráběný v československé mladoboleslavské automobilce Škoda. Byl to klasický valník, autobus nebo hasičský vůz. Celkem bylo vyrobeno 2 023 těchto aut. Vyráběly se dva typy: Škoda 104 a Škoda 104/II.\n\nŠkoda 104 se vyráběla mezi lety 1929 a 1931. Motor o objemu 1661 cm³ měl výkon 22 kW (30 koní), vůz vážící okolo 1300 kg s ním dovedl jet 60 km/h. Měl spotřebu 14 – 15 l/100 km. Celkem se vyrobilo 1 498 kusů.\n\nŠkoda 104/II se vyráběla od roku 1937 do roku 1940. Motor měl výkon 28 kW a objem 1802 cm³³, spotřeba se pohybovala okolo 15 l/100 km. Maximální rychlost byla 70 km/h. Vyrobilo se jich 525.\n"}
{"id": "453946", "url": "https://cs.wikipedia.org/wiki?curid=453946", "title": "Biscione", "text": "Biscione\n\nBiscione (italský výraz pro velkou užovku obojkovou) nebo také \"vipera\" (zmije, případně v lombardském dialektu \"Bissa\") je heraldické zvíře, charakteristické pro severní Itálii. Bývá zobrazováno jako zlatomodrý had polykající maurské dítě. Byl v erbu milánské šlechtické rodiny Visconti, patrně už od dob křížových výprav. Tehdy měl jeden z členů rodu, Ottone Visconti, v souboji zabít Saracéna s tímto znamením na plášti\n\nBiscione byl zobrazen i na pláštích vojáků rodu Sforzů, ve znaku města Milána, Milánského vévodství a oblasti Lombardie. V současnosti je zobrazen na logu fotbalového klubu Milána a automobilky Alfou Romeo. \n\n \n"}
{"id": "453947", "url": "https://cs.wikipedia.org/wiki?curid=453947", "title": "Maryam d'Abo", "text": "Maryam d'Abo\n\nMaryam d’Abo (* 27. prosince 1960, Londýn) je anglická herečka, známá díky své roli Bond girl \"Kary Milovy\" v bondovce \"Dech života\" z roku 1987.\n\nPříjmení d’Abo má původ ve švédském pojmenování finského města Turku, které zní \"Åbo\". Je dcerou gruzínské matky a nizozemského otce, vnučkou gruzínského generála Giorgie Kvinitadzeho a tetou herečky Olivie d’Abo. Absolvovala Londýnské dramatické centrum \"(Drama center London)\" a nastoupila hereckou kariéru. V mládí začala pracovat v modelingu a v současnosti má kontrakt u známé modelingové agentury \"Models 1\".\n\nPoprvé se ve filmu objevila v roce 1983. Zahrála si francouzskou au pair ve sci-fi \"XTRO\". Další Francouzku ztvárnila ve snímku \"Bílé noci\", kde hrála po boku Michaila Baryšnikova a Isabelly Rossellini.\n\nV roce 1987 byla obsazena do své nejznámější role, která ji proslavila. V bondovce \"Dech života\" z roku 1987 byla jemnou československou čelistkou \"Karou Milovy\", která paralelně pracovala pro sovětskou tajnou službu jako odstřelovačka. V Bratislavě se setkala s Jamesem Bondem a následně se do něj zamilovala.\n\nV roce 1987, kdy se uskutečnila premiéra bondovky, nafotila sérii nahých fotografií pro záříjové vydání časopisu \"Playboy\". Následovaly další role. Roku 2002 se objevila v adaptaci románu \"Doktor Živágo\", kde hráli i čeští herci. Další rok ztvárnila postavu \"královny Hekuby\" ve snímku \"Helena Trojská\". Poté přišla menší postava v ponurém francouzském filmu \"Peklo\" (2005), vedle Emmanuelle Béart a ex-Bond girl Carole Bouquetové.\nJe spoluautorkou knihy \"Bondovy dívky jsou věčné (Bond Girls Are Forever)\", kterou následoval stejně zaměřený dokumentární film, ve kterém hrála průvodkyni dalších Bond girls.\n\n"}
{"id": "453951", "url": "https://cs.wikipedia.org/wiki?curid=453951", "title": "E111", "text": "E111\n\nE111 může být:\n\n"}
{"id": "453956", "url": "https://cs.wikipedia.org/wiki?curid=453956", "title": "Chřipkový virus A subtypu H1N1", "text": "Chřipkový virus A subtypu H1N1\n\nChřipkový virus A/H1N1 je virus, řazený jako podtyp viru chřipky A z čeledi orthomyxoviridae. Chřipka A je přenosná na člověka a způsobuje většinu sezónních chřipek. Typ H1N1 mimo jiné způsobuje i tzv. prasečí chřipku.\n\nV červnu 2009 Světová zdravotnická organizace (WHO) vydala zprávu o pandemii, která se nyní objevila na světě s nástupem prasečí chřipky.\n\nKmeny virů chřipky jsou rozděleny podle strukturních typů dvou glykoproteinů, nacházejících se na povrchu jejich kapsidy. Těmito proteiny jsou:\nTyto proteiny obsahují všechny viry chřipky A. Jejich struktura se ovšem u každého kmene chřipky liší, a to díky rychlé genetické mutaci, u virů známé jako genetický drift.\n\nVelmi snadno může nastat situace, kdy virus A/H1N1 geneticky zmutuje v zcela jiný kmen viru. Největší obavy mohou být z mutace dvou virových kmenů a sice viru prasečí chřipky H1N1 a viru ptačí chřipky H5N1.\n\nProti onemocnění způsobenému virem H1N1 se nejčastěji používá přípravek Oseltamivir, který je známý pod obchodními názvy Relenza nebo Tamiflu.\n\n"}
{"id": "453958", "url": "https://cs.wikipedia.org/wiki?curid=453958", "title": "Luddité", "text": "Luddité\n\nLuddité byli angličtí řemeslníci a dělníci, kteří na počátku 10. let 19. století utvořili sociální hnutí zvané luddismus za účelem zničit stroje a překazit jejich zavádění v továrnách, poněvadž masová strojová výroba okrádala lidi o práci. Toto hnutí bylo nejrozšířenější mezi textilními řemeslníky, kteří ničili tkalcovské stroje. \n\nPro dnešní dobu je aktuální pojem neoluddité, který vychází z tradice odmítnutí modernizace. Stoupenci neoluddismu usilují o odstranění moderní technologie, která má špatný vliv na lidstvo a o její nahrazení alternativními a šetrnějšími technologiemi.\n\nPrůmyslová revoluce, která začala v druhé polovině 18. století ve Velké Británii, vyvolala několik sociálních změn v tehdejší společnosti. Dříve se výroba soustředila na venkov a dělníci se živili domácí výrobou, která nyní přestala být produktivní. Rolníci se stali nekvalifikovanou pracovní silou. Kolem roku 1820 se dělníci začali přesouvat do měst za prací v továrnách. Nastala tak velká vlna urbanizace. Mezi dělníky převládal ale pocit, že stroje je okrádají o práci a viděli je jako příčinu jejich bídy. Začali tedy manifestačně rozbíjet stroje – aktivita, která získala název \"luddismus\" podle mytologické postavy anglického tkalce Neda Ludda. Toto hnutí vyvrcholilo v Anglii počátkem 19. století a ve zbytku Evropy během 30. a 40. let. V této době také vzniklo několik dělnických hnutí následována odbory a později také dělnickými stranami.\n\nLuddité jsou v postmoderní společnosti často idealizováni různými ekologickými hnutími, jsou vnímáni jako předchůdci naší potřeby chránit přírodu (a sebe samého) před průmyslovým rozvojem, čehož dříve dosahovali ničením strojů a celkovou nevolí k technologii. Tuto teorii vyvrací americký univerzitní profesor Steven E. Jones v knize \"Against Technology: From the Luddities to Neo-Luddism\" (2006). Podle Jonese byli luddité sami o sobě technology, každý z nich byl odborníkem na určité specializované techné (řemeslo), které jim zajišťovalo obživu. S příchodem průmyslové revoluce luddité čelili tváří v tvář nahrazení vlastní kvalifikované pracovní síly stroji, které vyráběly rychleji a levněji. Důvodem ničení strojů byla tedy potřeba ochrany a zachování jejich řemeslné zručnosti (jež s příchodem průmyslové revoluce již nebyla třeba) z důvodů spíše ekonomických (boj s chudobou, zajišťování obživy) než environmentálních.\n\nJméno tohoto uskupení pochází od imaginárního vůdce Neda Ludda, poté, co údajně v roce 1779 v Leicesteru rozbil pletací stroj. Pověst o něm se v lidovém podání uchovala v jeho kraji a během nepokojů 1811–12 si jej povstalí dělníci zvolili jako svůj symbol. Do dalších regionů se postava rozšířila díky ústnímu předávání nebo vlivem novin.\n\nK hlavním nepokojům začalo docházet v Nottinghamu v březnu 1811, kde bylo zničeno na šedesát mechanických pletacích strojů.\n\nJeden z nejvýraznějších projevů luddismu se stal večer 4. listopadu 1811, v malé vesnici Bulwell, zhruba čtyři kilometry severně od Nottinghamu, kde se shromážděná skupina mužů rozhodla se svými sekyrami a kladivy pochodovat k domu tkalcovského mistra. Od listopadu 1811 se luddité prezentovali více disciplinovaněji. Rozbíjení strojů již nebylo prací výtržníků, ale menších organizovaných skupin, které se v noci rychle přemisťovaly z vesnice do vesnice. Z Nottinghamshire se nepokoje dále rozšířily do dalších regionů, zejména do Leicestershireu a Derbyshireu, až do února 1812. K důležitým centrům nepokojů patřily i hrabství Lancashire a Yorkshire. Mezi lety 1811 až 1812 způsobili luddité svojí činností škodu v řádu sta tisíc liber.\n\nBritská vláda se touto situací musela zaobírat. Na luddity byly, jako na každou jinou kriminální skupinu, vypisovány odměny za účelem zjištění informací, které by vedly k jejich usvědčení. Vláda se uchýlila k využívání vyzvědačů, kterým se podařilo proniknout do určitých oblastí ovládaných luddity. Postupem času přijala britská vláda tvrdší opatření, revolty byly násilně potlačovány, luddité zatýkáni a souzeni. Zákon klasifikoval ničení strojů jako velice závažný zločin. Dělníci byli násilně přinuceni, aby ustoupili průběhu dějin a pokroku technologie.\n\nNeoluddismus je filozofický proud, který se staví na odpor moderním technologiím. Mezi jeho představitele se řadí zejména americký spisovatel Kirkpatrick Sale a americká psycholožka Chellis Glendinningová.\n\nHlavní zásady neoluddismu vytyčila Glendinningová v článku \"Notes towards a Neo-Luddite manifesto\" (1990) publikovaném ve čtvrtletníku \"Utne Reader\". Neoluddismus dle jejích slov není proudem ryze odmítajícím moderní technologie, nýbrž usilujícím o jejich nápravu. Toho má být dosaženo úplným odstraněním technologií, jež mají devastující vliv na lidský život a společnost (tj. technologie nukleární a chemické) a jejich postupným nahrazováním alternativními technologiemi založenými na obnovitelných zdrojích.\n\nPoněkud radikálněji přistupuje k vizi neoluddismu americký matematik a filozof Theodore Kaczynski (známý rovněž jako Unabomber). V manifestu \"Industrial Society and Its Future\" (1995) upozorňuje na nevyhnutelné omezení svobody v průmyslové společnosti- nikdy v ní nedojde ke shodě mezi svobodou a technologií. Kaczynski vidí jediné řešení v technologické revoluci, která, nikoli nutně ozbrojená, přinese fundamentální změnu v charakteru společnosti.\n\nI přesto, že je název tohoto filozofického proudu odvozen od hnutí britských ludditů, jsou mezi jeho zastánci – neoluddity – a textilními řemeslníky 19. století podstatné rozdíly. Zatímco důvody povstání ludditů proti technologiím byly čistě ekonomického a sociálního charakteru, neoluddité mají strach a nedůvěru v technologii jako takovou, zejména pak ze všech nevyhnutelných změn, které by eventuální technologický pokrok s sebou přinesl. Tam, kde ničením stroje luddita sledoval svůj individuální záměr (znovunabytí řemeslnické hrdosti) a problém (chudobu), neoluddita prostřednictvím odborných publikací, přednášek či veřejných akcí poukazuje na problém celospolečenský (např. geneticky modifikované potraviny).\n\n\n"}
{"id": "453961", "url": "https://cs.wikipedia.org/wiki?curid=453961", "title": "Evropský průkaz zdravotního pojištění", "text": "Evropský průkaz zdravotního pojištění\n\nEvropský průkaz zdravotního pojištění (European Health Insurance Card nebo EHIC) je jednotná evropská průkazka zdravotního pojištění, která umožňuje občanům z členských států Evropské unie, a dále také státům z Evropského hospodářského prostoru z Islandu, Lichtenštejnska, Norska a Švýcarska přístup ke službám zdravotní péče během přechodných pobytů v zahraničí.\n\nEvropský průkaz zabezpečuje při krátkodobých pobytech, dovolené, služební cestě nebo studijním pobytu v jiné členské zemi EU přístup k veřejným zdravotním službám (např. služby lékaře, lékárenské, nemocniční nebo středisek zdravotní péče) na stejné úrovni a za stejných podmínek jako občanům navštívené země.\n\nZdravotní péče na základě evropských nařízení se nevztahuje na zdravotní repatriaci ani na repatriaci ostatků, nekryje spoluúčasti hrazené pacientem při hospitalizaci, stomatologických zákrocích nebo při nákupu předepsaných léků. Evropský průkaz zdravotního pojištění neopravňuje k vycestování do zemí EU za účelem čerpání zdravotního pojištění na léčbu konkrétního zdravotního stavu - vyžádané péče.\n\nPředchůdcem karty byl formulář E111, jehož pomocí se uplatňoval nárok na nutnou a neodkladnou péči při pobytu v jiném členském státě EU.\n\nAplikace „Evropský průkaz zdravotního pojištění“ pro chytré mobily\n\nAplikace pro iOS, Android a Windows Mobile o používání Evropského průkazu zdravotního pojištění obsahuje obecné informace o průkazu, nouzová telefonní čísla, pokrývané léčebné zákroky a jejich náklady, návod k podání žádosti o proplacení nákladů a kontaktní údaje pro případ, že průkaz ztratíte. Tato aplikace je dostupná ve 24 evropských jazycích a lze ji snadno přepínat z jednoho jazyka do druhého.\n"}
{"id": "453966", "url": "https://cs.wikipedia.org/wiki?curid=453966", "title": "Státní znak Rakouska-Uherska", "text": "Státní znak Rakouska-Uherska\n\nRakousko-Uhersko používalo v letech 1867–1918 dva státní znaky, jimiž byly malý státní znak a velký státní znak. \n\n\n"}
{"id": "453971", "url": "https://cs.wikipedia.org/wiki?curid=453971", "title": "Jaderná elektrárna Greifswald", "text": "Jaderná elektrárna Greifswald\n\nJaderná elektrárna Greifswald (někdy též uváděna jako Jaderná elektrárna Lubmin) byla největší jadernou elektrárnou v Německé demokratické republice, která se nacházela ve spolkové zemi Meklenbursko-Přední Pomořansko a byla uzavřena krátce po sjednocení Německa v červenci 1990.\n\nVýstavba elektrárny byla zahájena v roce 1967 a v první fázi byly vybudovány 4 sovětské jaderné reaktory typu VVER-440/230, které byly do komerčního provozu uvedeny v letech 1974 až 1979. Na výstavbě elektrárny se podílelo kolem 15 000 pracovníků.\n\nV druhé etapě byla plánována výstavba dalších 4 sovětských reaktorů typu VVER-440/213. Do komerčního provozu byl však uveden 1. listopadu 1989 pouze první z nich, ale už po třech týdnech byl 24. listopadu odstaven. Další reaktor (Greifswald 6) byl sice dostavěn, ale nikdy nebyl uveden do provozu. Plány na stavbu zbývajících reaktorů byly zrušeny. Od února do července 1990 byla odstavena také starší generace reaktorů, neboť vyžadovaly urgentní zvýšení bezpečnosti v mnoha směrech, což by bylo příliš nákladné. Její definitivní odstavení proběhlo v roce 1995.\n\nV době vrcholu provozu zaměstnávala elektrárna na plný úvazek asi 10 tisíc zaměstnanců a pokrývala 11% celkovou spotřebu NDR. V současnosti asi tisíc lidí pracuje na jejím zabezpečení a demontáži. Konečná suma za likvidaci je vyčíslena na 4 miliardy euro.\n\n"}
{"id": "453975", "url": "https://cs.wikipedia.org/wiki?curid=453975", "title": "Władysławowo", "text": "Władysławowo\n\nWładysławowo (kašubsky Wiôlgô Wies, německy Großendorf) je město v severním Polsku, ležící na pobřeží Baltského moře. Administrativně náleží k Okresu Puck v Pomořském vojvodství. Rozloha města je asi 38 km². Na jeho jihovýchodním okraji začíná Helská kosa.\n\nHlavní štít je rozdělen na dvě části zídkou se dvěma věžičkami z bílých cihel. Písmeno W s korunou v horní části odkazuje na krále Vladislava IV., po němž je město pojmenováno. V dolní části je losos zachycený v síti – symbol rybářského charakteru města. \n\nHlavní štít měl od roku 1973, kdy byla schválena první verze znaku, bílé pozadí. Současná podoba městského znaku je platná od 16. února 1996. Barva pozadí hlavního štítu se změnila na modrou, byli přidáni také dva gryfové, kteří drží štít. Spojeni jsou bílou stuhou, která nese nápis v kašubštině \"Më trzimómë z Bògã (Věříme v Boha)\". Nad hlavním štítem je stylizovaná koruna z červených cihel.\n\nPrvní zmínka o kašubské vesnici \"Vela Vas\" pochází z roku 1284. Po prvním dělení Polska v roce 1772 připadla oblast Prusku. \n\nPo první světové válce, kdy došlo k obnovení suverénního polského státu, připadlo město s okolím v roce 1918 Druhé polské republice. \n\nWładysławowo se do roku 1938 jmenovalo Wielka Wieś. Přejmenováno bylo na počest krále Vladislava IV. Během druhé světové války bylo obsazeno německou Třetí říší. Osvobozeno bylo Rudou armádou 13. března 1945. I po změně hranic v důsledku jaltské konference zůstalo na území Polska.\n\nDne 1. ledna 1952 byla vytvořena obec (gmina) Władysławowo. Vznikla spojením tehdejších sídel Wielka Wieś, Hallerowo a přístavní osady.\n\nWładysławowo obdrželo městská práva 30. června 1963. Tehdy se jeho součástí staly Chłapowo, Ostrowo, Karwia, Tupadły, Chałupy a Jastrzębia Góra.\n\nMěsto náleží k Pomořskému vojvodství od roku 1999, předtím náleželo ke Gdaňskému vojvodství.\n\nOd prosince 2004 působí ve městě jediná rozhlasová stanice vysílající v kašubštině – \"Radio Kaszëbë\".\n\n\nSamotné město Władysławowo má okolo 10 200 obyvatel.\n\nMěsto leží na křižovatce silnic číslo 215 a 216. \n\nŽelezniční spojení bylo zprovozněno v roce 1922. Ve městě jsou dvě stanice polských železnic PKP: \"Władysławowo\" a \"Władysławowo-Port\". \n\nV letech 1936 až 1938 byl vybudován přístav, otevřen byl 3. května 1938. Jedná se o jeden z nejvýznamnějších polských rybářských přístavů, pokud jde o množství vylovených ryb i počet rybářských plavidel. Přístav je také výchozím bodem pro lodní dopravu do Skandinávie, Litvy a Lotyšska. V letních měsících z něj rovněž vyplouvají výletní lodě.\n\n\nOficiální stránky Władysławowa (polsky, anglicky, německy)\n"}
{"id": "453977", "url": "https://cs.wikipedia.org/wiki?curid=453977", "title": "Seznam obcí v departementu Charente-Maritime", "text": "Seznam obcí v departementu Charente-Maritime\n\nToto je seznam obcí v departementu Charente-Maritime ve Francii, jichž je celkem 472:\n"}
{"id": "453984", "url": "https://cs.wikipedia.org/wiki?curid=453984", "title": "Alaska (rozcestník)", "text": "Alaska (rozcestník)\n\nAlaska může být:\n"}
{"id": "453993", "url": "https://cs.wikipedia.org/wiki?curid=453993", "title": "Nekuda", "text": "Nekuda\n\nPříjmení Nekuda nosí tyto osobnosti:\n\n"}
{"id": "454000", "url": "https://cs.wikipedia.org/wiki?curid=454000", "title": "Tchoř", "text": "Tchoř\n\nTchoř je český rodový název pro některé lasicovité šelmy rodu \"Mustela\". \n\n"}
{"id": "454001", "url": "https://cs.wikipedia.org/wiki?curid=454001", "title": "Bitva u Cartageny", "text": "Bitva u Cartageny\n\nBitva u Cartageny byla rozhodující bitva mezi expedičními silami britského námořnictva pod velením viceadmirála Edwarda Vernona a španělským vojskem vedeným Blasem de Lezo. Bitva se odehrála u města Cartagena v současné Kolumbii a byla zahájena v březnu 1741.\n\nJednalo se o nejdůležitější bitvu války o Jenkinsonovo ucho (válka byla nazvána podle Roberta Jenkinse, který obvinil Španěly, že utrpěl zranění ucha při španělské inspekci jeho lodi) a jednu z největších obojživelných operací britské historie. Tato válka později vyústila v mnohem rozsáhlejší války o rakouské dědictví. Bitva u Cartageny skončila porážkou a těžkými ztrátami britského vojska, které ztratilo 50 lodí. V bitvě padlo asi 11 000 britských vojáků a dalších asi 8 000 bylo zraněno.\n\n"}
{"id": "454012", "url": "https://cs.wikipedia.org/wiki?curid=454012", "title": "LANGMaster", "text": "LANGMaster\n\nLANGMaster International, s.r.o. (dceřiná společnost LANGMaster Group, a.s.) je společnost, která se zabývá elektronickým publikováním, tvorbou multimediálních vzdělávacích systémů a e-learningem.\n\nSpolečnost vznikla roku 1994 v České republice s cílem zefektivnit celoživotní vzdělávání pomocí e-learningu. Nejprve se zaměřila pouze na jazykové vzdělávání v České republice, od roku 1996 expanduje nejen do Evropy ale také do celého světa. Kromě výuky jazyků zprostředkovává také e-learningovou výuku pro školy, firmy a instituce. Vyvinula vlastní LANGMaster Learning System a metody pro zkvalitnění e-learningového vzdělávání.\nOd r. 2004 implementuje e-learningové kurzy do dalších LMS systémů.\nV roce 2005 vstupuje na americký trh a prodává zde více než 2.000.000 CD-ROMů především s výukou španělštiny.\nV roce 2008 zpřístupnila on-line jazykovou výuka zdarma, od roku 2009 ji zprostředkovává v několika jazykových lokalizacích.\nFirma udává , že v roce 2008 překročil prodej 4.500.000 prodaných titulů v mezinárodním měřítku.\nV roce 2009 uvádí své produkty na německy mluvící trh pod obchodní značkou BERLITZ.\n\nObchodní značka LANGMaster je registrována ve více než 40 zemích světa.\n\n\n\n"}
{"id": "454013", "url": "https://cs.wikipedia.org/wiki?curid=454013", "title": "Valva (rozcestník)", "text": "Valva (rozcestník)\n\nValva může být:\nv geografii\n\nv biologii\n"}
{"id": "454019", "url": "https://cs.wikipedia.org/wiki?curid=454019", "title": "Cor", "text": "Cor\n\nSlovo Cor může znamenat:\n\n"}
{"id": "454039", "url": "https://cs.wikipedia.org/wiki?curid=454039", "title": "Ole von Beust", "text": "Ole von Beust\n\nOle von Beust, plným jménem \"Carl-Friedrich Arp Ole, svobodný pán von Beust\", (* 13. dubna 1955 Hamburg) je bývalý německý politik, člen CDU. Od 31. října 2001 do srpna 2010 zastával funkci starosty svobodného a hanzovního města Hamburk. Na období 1. listopadu 2007 až 31. října 2008 byl zvolen předsedou Spolkové rady. V období od 1. listopadu 2008 do 31. října 2009 byl Ole von Beust prvním místopředsedou Spolkové rady.\n\nOle von Beust je nejmladší ze tří synů Achima-Helge von Beust a Hanny von Beust. Rodiče museli v době Třetí říše z Německa uprchnout, neboť jeho matka měla židovské předky. Jeho otec byl prvním zemským předsedou Mladé unie (\"Junge Union\") v Hamburku.\n\nBeust užívá namísto svých původních rodných jmen Carl-Friedrich Arp pouze jméno Ole. Jedná se původně o přezdívku „\"Ole Pupp\"“ (což v dolnoněmčině znamená \"stará panenka\"), kterou pro něj v dětství používala jeho babička. Z této přezdívky si Beust nechal v dospělosti úředně přidělit další jméno, které používá.\n\nOle von Beust odmaturoval v roce 1973 na hamburském waldorfském gymnáziu. V roce 1975 začal studovat právní vědy, které završil státními právními zkouškami v letech 1980 a 1983 a stal se právníkem.\n\nV srpnu 2003 Ole von Beust nejprve odvolal státního radu Waltera Wellinghausena kvůli služebnímu provinění a následně také senátora vnitra a druhého starostu Ronalda Schilla kvůli údajnému pokusu o vydírání. Podle Beusta chtěl Schill zabránit propuštění Wellinghausena výhrůžkou, že oznámí, že Beust má poměr s Rogerem Kuschem, který byl krátce před tím jmenován senátorem spravedlnosti. Beust tím prý slučuje politiku se svým soukromým životem. Beust a Kusch toto nařčení odmítli s tím, že jsou ve skutečnosti přátelé ze studií a že Beust pronajímá Kuschovi byt.\n\nO něco později Roger Kusch veřejně přiznal svou homosexualitu. O citové orientaci von Beusta veřejně promluvil jeho otec v rozhovoru pro časopis Welt am Sonntag 31. srpna 2003. Ole von Beust sám se k záležitosti vyjádřil v tom smyslu, že ze zpětného pohledu v tom vidí i pozitivní aspekty a že vše podstatné již řekl jeho otec.\n\nBeust vstoupil do CDU už ve svých 16 letech (1971) a roku 1973 se stal asistentem CDU v hamburském městském sněmu. V letech 1977-1983 byl zemským předsedou Junge Union. Od roku 1978 je Beust členem hamburského městského sněmu. Od roku 1992 je členem zemského předsednictva hamburské CDU, od roku 1998 také členem spolkového předsednictva CDU.\n\nBeust se stal v roce 1993 předsedou frakce CDU v městském sněmu a roku 1997 hlavním kandidátem CDU ve volbách, které i přes nárůst hlasů pro CDU (30,7%) nevedly k politické změně v Hamburku. Ale ani dosavadní koalice SPD (36,2 %) a menší Statt-Partei (3,5 %) nemohla dále vládnout, neboť Statt-Partei nepřesáhla hranici 5 % hlasů.\n\nPři volbách v roce 2001 sice utrpěla CDU za Beustova vedení ztrátu hlasů a dosáhla jen 26,2 %, zatímco SPD s 36,5 % zůstala nejsilnější stranou. Přesto mohl Beust vytvořit kolici s Partei Rechtsstaatlicher Offensive (19,4 %) a FDP (5,1 %). Dne 31. října 2001 byl Ole von Beust zvolen starostou Hamburku. Von Beust se stal po Kurtu Sievekingovi teprve druhým členem CDU na tomto postu. Jako svého zástupce si zvolil Ronalda Schilla (předseda PRO).\n\nDne 9. prosince 2003 von Beust rozpustil vládnoucí koalici s FDP a PRO, neboť koalice po odstoupení Schilla a pěti dalších poslanců po srpnové aféře již neměla většinu. Zároveň vyhlásil nové volby na rok 2004.\n\nVolby do hamburského sněmu 29. února 2004 vyhrála CDU s 47,2 %, zatímco FDP a PRO nepřekročily hranici pěti procent a do městského sněmu se nedostaly. Ole von Beust obhájil post starosty. Ronald Schill po volební porážce opustil Německo a přestěhoval se do Brazílie.\n\n1. dubna 2007 oznámil Ole von Beust, že v případě porážky proti svému vyzyvateli kandidátu SPD Michaelu Naumannovi ve volbách v roce 2008 odstoupí z politiky.\nPři volbách 24. února 2008 sice hamburská CDU ztratila asi 4,6 % hlasů, avšak s 42,6 % hlasů zůstala nejsilnější stranou v městském sněmu. Spolu se stranou Grün-Alternative Liste (9,6 %) vytvořila černo-zelenou koalici. Ole von Beust se stal starostou i pro třetí volební období (2008-2012), v srpnu 2010 ale z funkce odstoupil.\n\n"}
{"id": "454040", "url": "https://cs.wikipedia.org/wiki?curid=454040", "title": "Tropická bouře Barry (2007)", "text": "Tropická bouře Barry (2007)\n\nTropická bouře Barry vznikla u mexického poloostrova Yucatán na začátku června 2007. Byla v pořadí druhou bouří Atlantické hurikánové sezóny 2007. Maximální rychlost větru byla 95 km/h a nejnižší tlak byl 997 mb/hPa. 5. června dorazila na východní pobřeží Spojených států a ten den se poprvé vyskytly silné bouřky.\n\nV provincii Pinar del Río na ostrově Kuba zranila 3 osoby a zničila 55 domů. Na Floridě zabily povodně a mokré silnice dvě osoby a v Pinellas County na moři zahynul jeden člověk. Na druhou stranu tropická bouře ukončila období sucha a pomohla hasičům uhasit ničivé požáry.\n\n29. května 2007 vytvořila u Yucatánu brázda nízkého tlaku vzduchu malý prostor proudění tepla kolem Yucatánského průlivu. Během dne a noci se z ní stala bouře a ta začala postupovat od Nikaragui směrem na jihovýchod k Mexického zálivu. Další den se uvnitř systému začaly tvořit cyklony a došlo k přesunu na severo-severovýchod. a pomalému nabírání na síle. Další proudění tepla vznikala poblíž centra a v systému vznikla tropická deprese. Když se začaly objevovat náhlé silné bouře s větrem a deštěm, začali o tomto klimatickém jevu zjišťovat podrobnosti lovci hurikánů. 1. června dal National Hurricane Center bouři jméno \"tropická bouře Barry\". Barry tehdy byla 375 km na západ od Key West na Floridě.. Bouře v té době postupovala rychle na sever. 2. června vítr dosáhl největší rychlosti, 95 km/h.\n\nDne 2. června ve 14.00 UTC se bouře, ve stavu tropické deprese, dostala na pobřeží poblíž města Tampa na Floridě. Poté se dostala do vnitrozemí a čím dál víc oslabovala. Později téhož dne National Hurricane center oznámil, že Barry míří směrem na severovýchod Floridy. 3. června se dostala do jižní Karolíny. Pak se bouře držela těsně u břehu a 4. června vstoupila, jako mimotropická cyklóna do Nové Anglie. 5. června opustila území Spojených států a vnikla do Québecu v Kanadě.\n\nV Salvadoru spadlo během deseti hodin 70 mm srážek. V provincii Sancti Spíritus na Kubě spadlo až 305 mm srážek. Další oblasti hlásily nejvíce 100 mm srážek, které v níže položených oblastech způsobily záplavy. Město Guane bylo poté, co byly zaplaveny silnice, zcela odříznuto od světa. V důsledku povodní bylo evakuováno na 2000 lidí. V provincii Pínar Del Río vytvořila předchůdkyně Barryho 4 tornáda, která zranila 3 osoby a zničila 55 domů.\n\nNa Floridě se Barry projevila především silnými dešti; nejvíce srážek (178 mm) spadlo na Palm Beach International Airport. Některé další lokality hlásily přes 75 mm. Kladnou stránkou bouře bylo, že déšť zastavil období sucha. V Brevard County Barry vyplavila spoustu půdy a vytvořila díry v silnicích. Jen na dálnici 95, poblíž Lake Worth, kvůli nim musely být uzavřeny dva jízdní pruhy. Mokré silnice na Floridě způsobily několik dopravních nehod, ovšem smrtelné byly jen v okresech Brevard a Volusia. Největší dopravní nehoda zapříčiněná počasím, která poškodila přímo silnici, byla na Interstate 44, kde kamion dostal smyk a protrhl ochranné zábradlí.\n\nU Clearwater Beach vichřice způsobila malou erozi pláže a záplavy v okolí Tampy Bay a smrt jedné ženy v Indian Shores.\n\nBarry vytvořil u jihovýchodního pobřeží vítr o rychlosti až 76 km/h. Vítr lámal stromy a způsobil mnoho závad. V Carrolwoodu byl zraněn jeden člověk, když přímo na jeho dům spadl strom. Bouře vytvořila několik tornád, která způsobila mnoho škod především na elektrickém vedení.\n\nV Georgii spadlo ve městě Mount Vernon 203 mm srážek. Srážky pomohly hasičům uhasit lesní požáry, které zuřily v jižní části státu, a umožnily odpočinek tisícům lidí, kteří se požáry snažili uhasit více než měsíc. Deště ovšem způsobily několik malých záplav a ve městě Savannah došlo jejich vlivem i k několika dopravním nehodám.\n\n"}
{"id": "454046", "url": "https://cs.wikipedia.org/wiki?curid=454046", "title": "Johannes Brandrup", "text": "Johannes Brandrup\n\nJohannes Brandrup (* 7. leden 1967, Frankfurt nad Mohanem, Německo), je německý herec.\nJeho matka je Ruska a jeho otec je Němec.\n\nV letech 1984-1986 navštěvoval United World College of the Atlantic ve Walesu a absolvoval mezinárodní maturitu (International Baccalaureate).\n\nHerectví vystudoval na Folkwang Universität der Künste v Essenu v letech 1988-1992. Původně studoval i režii, ale po dvou letech se režii přestal věnovat a věnoval se jen herectví.\n\nPo dvouletém studiu režie pracoval jako asistent režie v jednom düsseldorfském divadle.\n\nV roce 1992 dostal angažmá v divadle v Göttingenu.\n\nPřed kamerou stanul poprvé v roce 1993 a již za první roli ve filmu Wilde Jahre dostal v roce 1994 Cenu Maxe Ophűla pro nejlepšího mladého herce.\n\nNejvětší popularity dosáhl v seriálu Kobra 11, v roli vrchního komisaře Franka Stolteho. V roce 1995 v něm hrál devět epizod, první dvě s Rainerem Streckerem (Ingo Fischer), další s Erdoganem Atalayem (Semir Gerkhan). Johannes Brandrup patří k hercům, kteří se neradi dlouhodobě objevují v seriálech. To je také důvod, proč opustil seriál Kobra 11 po skončení 1. série. Do seriálu se ale na jednu epizodu ve stejné roli vrátil v roce 2016.\n\nZa výkon v Kobře 11 byl nominován na Zlatého lva.\n\nJe všestranný herec. Patří k nejvšestrannějším hercům své generace.\n\nJe zakladatelem prvního digitálního divadla v síti.\n\nVede divadlo Logentheater v Berlíně.\n\nHraje na klavír a bicí.\n\nMluví německy (mateřský jazyk), rusky (mateřský jazyk), anglicky (plynně), francouzsky (plynně), italsky (plynně) a hessensky.\n\nMěří 182 cm, má hnědé vlasy a zelené oči.\n\nŽije v Berlíně. Jeho manželkou je německá režisérka a spisovatelka nigerijského původu Branwen Okpako (* 1969). Mají dvě děti.\n\n\n\n\n\n"}
{"id": "454047", "url": "https://cs.wikipedia.org/wiki?curid=454047", "title": "Martínkov", "text": "Martínkov\n\nObec Martínkov se nachází v okrese Třebíč v kraji Vysočina, zhruba 9 km na severozápad od Moravských Budějovic. Žije zde obyvatel.\n\nObec má polohu slovanské vesnice, neboť staří Slované zakládali své vesnice tak, aby byly položeny proti východu slunce. První písemná zmínka o obci pochází z roku 1320. Název obce nebyl vždy jednoznačný, nýbrž se vyvíjel. Původní jméno také nebylo \"Martinkov\", ale \"Martinice\". Pojmenování vsi bylo asi odvozeno od křestního jména Martin nebo Martínek. Velmi často se objevuje vedle názvu obce přívlastek „\"Červený\"“. Tento přívlastek získala ves pravděpodobně od červené hlíny v obci a okolí, popřípadě od charakteristického zabarvení střechy tvrze. Název obce se v historických pramenech často měnil. Například v roce 1368 – municionem in \"Ruffo Martinicz\", v roce 1415 \"Martynkow czerwena\", 1421 \"de Rotmartinitz\", 1447 \"villam Rubeam Martinkow\", 1672 \"Roth Martinkaw\", 1872 \"Martrinkau\", 1881 \"Červený Martinkov\" a v roce 1924 \"Martínkov\". Obec Martínkov (Martinkow) je též zakreslena na Fabriciově mapě Moravy z roku 1575 a Komenského mapě Moravy z roku 1627.\n\nNení zcela zřejmé, kdy se Martínkov poprvé objevil v dějinách. Existuje několik verzí: mohlo se to stát roku 1260, kdy měl být kostel v Martínkově filiální ke kostelu v Jakubově; v další verzi se Martinice (Martínkov) poprvé uvádí v roce 1225, kdy byly darovány klášteru v Oslavanech; jedna z variant pak předpokládá, že Martinkov patřil do budějovické provincie. Moravské Budějovice vstupují do historie roku 1231.\n\nMajitelé vsi se velmi často střídali a Martinkov byl několikrát rozdělen mezi několik feudálů. např. Oldřich z Martínkova, Václav z Červených Martinic, Záviš z Martinkova, Fric z Předína, Jan z Leskovce, Martinkovští z Rozseče, Adam Hrubčický z Čechtína, Jiří Klouzal z Rynárce, Vilém z Roupova, Martin Sieghofer ze Sieghartsbergu a další.\n\nZdejší tvrz se poprvé uvádí v roce 1368. V roce 1409 se o tvrzi píše, že byla pobořena. Nepochybně se tak stalo za domácích válek mezi markrabaty Joštem a Prokopem. Pro svou strategickou polohu byla krátce nato obnovena, neboť Martinkov měl velký význam i za husitských válek v dějinách Moravy. Došlo zde k tuhým bojům, ale historické prameny nenaznačují, že by byl Martinkov tehdy pokořen. V roce 1650 byl statek Martinkov připojen k panství Lesonice, jehož osudy dále sdílel. Martinkov se tomuto panství „odvděčil“ tím, že byl jednou z nejvýbojnějších vsí během nevolnického povstání na lesonickém panství v roce 1775.\n\nI po druhé světové válce zůstalo hlavním zaměstnáním zdejších obyvatel zemědělství. JZD zde bylo založeno v roce 1957, v roce 1959 mělo 156 členů a obdělávalo 556 ha členské zemědělské půdy. Usnesením členské schůze ze dne 14. března 1960 se JZD Martínkov sloučilo se sousedním JZD v Jakubově a společně přijaly nové pojmenování: \"JZD Nový život\". Po roce 1945 zde byla nově postavena prodejna s hostincem a hasičská zbrojnice. První zmínky o školní výuce jsou z roku 1713, ovšem po několika přestavbách a úpravách školní budovy došlo v roce 1977 nakonec ke zrušení školy. V minulých letech došlo také k zásadním úpravám návsi a okolí.\n\nK Martínkovu se váže velmi zajímavé proroctví. Dle pověsti totiž Sibyla předpověděla u Červeného Martínkova konec poslední největší krvavé bitvy – války na světě. Po této válce by mělo zůstat tolik lidí, kolik se jich vejde pod formanskou plachtu.\n\nNa základě zpracovaných a předložených návrhů obdržel Martínkov dne 18. prosince 2000 od předsedy Poslanecké sněmovny Parlamentu České republiky Parlamentu ČR nový prapor a znak, který byl dne 19. srpna 2001 slavnostně vysvěcen.\n\nDo roku 2018 vykonával funkci starosty Josef Svoboda, od roku 2018 vykonává funkci starosty Josef Pléha.\n\nV obci pracuje několik organizací: Sbor dobrovolných hasičů, Tělocvičná jednota Sokol, \"Mocní kačeři\" – oddíl kopané, Klub přátel historie Martínkova, Pěvecký sbor chrámu Navštívení Panny Marie, Martínkovské ryze amatérské divadlo, krojované soubory Džbánek, Džbáneček a Rozmarýnek, pěvecký sbor Jordán Myslivecké sdružení, pobočka Českého svazu včelařů a další.\n\nObec Martínkov v roce 2012 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Martínkov v roce 2013 obdržela ocenění v soutěži Vesnice Vysočiny, konkrétně získala ocenění Cena naděje pro živý venkov. Obec v roce 2014 získala ocenění v rámci soutěže Vesnice Vysočiny 2014, tj. konkrétně obdržela Modrou stuhu za společenský život. V roce 2015 Martínkov zvítězil v krajském kole této soutěže a stal se „Vesnicí Kraje Vysočina roku 2015“. Současně s tím postoupil do celostátního kola. V roce 2019 získala obec ocenění v soutěži Vesnice Vysočiny 2019, konkrétně obdržela Diplom za rozvíjení lidových tradic.\n\nV obci se nachází několik památek. K těm nejvýznamnějším patří farní kostel Navštívení Panny Marie, pomník Václavu Kosmákovi a pomník padlým v první světové válce (v roce 2006 byl opraven). Dále řada pamětních desek: Václavu Kosmákovi, Ottu Albertu Tichému (regenschori chrámu sv. Víta v Praze) a Josefu Štefanovi (řídící učitel, který byl v roce 1942 umučen nacisty). Za pozornost také stojí rybník Jordán, kde husité křtili své děti.\n\nV roce 2018 zakoupila obec rodný dům Václava Kosmáka, kdy v něm má vzniknout muzeum o historii obce a rodácích z obce. Největší část expozice má být věnována Václavu Kosmákovi. V roce 2019 bylo oznámeno, že na jaře roku 2020 budou provedeny drobné stavební úpravy rodného domu Václava Kosmáka, následně bude do budovy nastěhována expozice a na konci května při oslavách 700 let od založení obce bude expozice otevřena. Náklady na zakoupení domu dosáhly 860 tisíc Kč, opravy budou stát 500 Kč, investorem je obec Martínkov. V muzeu bude připomenut i Otto Albert Tichý, František Bauer Martinkovský nebo Josef Štefan.\n\n\n"}
{"id": "454048", "url": "https://cs.wikipedia.org/wiki?curid=454048", "title": "Dovolená na zotavenou", "text": "Dovolená na zotavenou\n\nDovolená na zotavenou je formou dovolené. Mnohdy se označuje pouze slovem dovolená, bez přívlastků. Slouží k odpočinku a obnovení pracovních sil.\n\nDélka dovolené na zotavenou se v různých zemích liší. V Evropě to bývá nejčastěji v délce mezi 4 až 6 týdny ročně. Obvykle je stanoven i způsob, jakým se dovolená na zotavenou čerpá.\n\nV Česku je základní výměra dovolené čtyři týdny. Dovolená pedagogických pracovníků a akademických pracovníků vysokých škol činí osm týdnů v kalendářním roce. Za dobu čerpání přísluší náhrada mzdy ve výši průměrného výdělku.\n\nVznik dovolené je spojen se vznikem zaměstnanecké formy práce. Zpočátku měli nárok na dovolenou jen učitelé (kde to bylo dáno sezonní povahou této práce, protože děti mohly chodit do školy jen tehdy, když měly volno od práce v hospodářství), úředníci a železničáři, později si ji vymohli i dělníci. Koncem 19. století Ottův slovník zmiňuje dovolenou jen u vojáků, důstojníků a úředníků, přičemž důstojník měl nárok na dovolenou dvakrát dva týdny a každý druhý rok ještě 8 týdnů navíc, pokud to služba připouštěla. Ve 20. století se dovolená začala objevovat v pracovních smlouvách některých zaměstnavatelů, v Rakousku na ni měli od roku 1910 nárok i obchodní pomocníci. Československý zákon z roku 1925 přiznal nárok na placenou dovolenou všem zaměstnancům, přičemž podle délky nepřetržitého zaměstnání u téhož zaměstnavatele se pohybovala mezi 6 a 8 dny, u učňů 8 dní. Levicové režimy a strany si sjednocením a rozšířením zákonné dovolené zvyšovaly podporu dělníků. Dovolenková turistika byla v 19. století ještě výsadou zámožnějších lidí, turistický průmysl zaměřený na dovolenkové pobyty se plně rozvinul až v 60. letech 20. století, jak ve formách přímořských pobytů, zájezdů, tak například hromadných rekreačních akcí odborových organizací.\n\nDovolenou určuje podle rozvrhu čerpání dovolené zaměstnavatel, přičemž je nutné přihlížet jak k provozním důvodům zaměstnavatele, tak k oprávněným zájmům zaměstnance. Určena by měla být tak, aby zaměstnanec mohl v příslušném roce vyčerpat alespoň čtyři týdny dovolené, která mu za daný rok přísluší. Jestliže by ji nemohl vyčerpat celou, převádí se do dalšího roku, případně s jeho souhlasem ještě do dalšího následujícího roku, pak ale nárok na ni zaniká.\n\nDovolená je placená, za její čerpání přísluší náhrada mzdy nebo platu ve výši průměrného výdělku.\n\nPokud byl zaměstnanec v pracovním poměru u téhož zaměstnavatele alespoň 60 dní, má nárok na dovolenou za kalendářní rok, popřípadě na její poměrnou část, jestliže pracovní poměr netrval nepřetržitě po dobu celého roku. Poměrná část činí za každý odpracovaný měsíc jednu dvanáctinu dovolené, která by náležela za celý rok. Pokud by zaměstnanec neodpracoval pro daného zaměstnavatele alespoň 60 dní, má nárok na dovolenou za odpracované dny, která trvá jednu dvanáctinu dovolené za kalendářní rok za každých 21 odpracovaných dnů.\n\nZákladní výměra pro všechny zaměstnance jsou čtyři týdny za rok, jestliže by ale šlo o zaměstnance např. státu, obcí, krajů či příspěvkových organizací, jde o pět týdnů ročně. Příslušníci bezpečnostních sborů mají nárok na dovolenou v délce 6 týdnů v roce. U učitelů je to už dokonce osm týdnů ročně.\n\nZaměstnanci, kteří pracují v dolech, v prostředí, kde jim přímo hrozí nákaza infekcí nebo jsou vystaveni ionizujícímu záření, s duševně chorými nebo mentálně postiženými, ve věznicích nebo jako potápěči, mají navíc nárok na další dodatkovou dovolenou o výměře jeden týden ročně.\n\nV případě, kdy zaměstnavatel chce vyhlásit hromadné čerpání dovolené (tzv. celozávodní dovolenou) a zaměstnanec již vyčerpal veškerou dovolenou, musí zaměstnanci dát placené volno nebo pokud to pracovní smlouva dovoluje, určit zaměstnanci náhradní pracovní činost.\n\n\n"}
{"id": "454049", "url": "https://cs.wikipedia.org/wiki?curid=454049", "title": "Be Quick or Be Dead", "text": "Be Quick or Be Dead\n\nBe Quick or Be Dead je první singl z alba Fear of the Dark, které vydala heavymetalová legenda Iron Maiden roku 1992. Skladba pojednává o několika politických skandálech té doby jako např. o bankovním skandálu Roberta Maxwella atd. Singl vyšel v dubnu 1992, měsíc před vydáním alba samotného.\n\nZ tohoto alba vzešly dva singly. Singl \"Be Quick or Be Dead\" vyšel 23. dubna 1992 a umístil se na 2. místě britského žebříčku. \"Singl From Here To Eternity\" vyšel 29. června 1992 a umístil se na 21. místě britského žebříčku.\n\n\n\n"}
{"id": "454053", "url": "https://cs.wikipedia.org/wiki?curid=454053", "title": "Eduard Herold", "text": "Eduard Herold\n\nEduard Herold též Edvard Herold, křtěný Jan Eduard Herold (16. září 1820 Praha – 5. srpna 1895 Praha) byl český malíř, ilustrátor a spisovatel.\n\nNarodil se v Praze jako nemanželský syn, nejstarší ze tří dětí chudého herce Německého divadla Jana Christiana Herolda (+1837) a jeho ženy, herečky Terezie Ringelmannové. Studoval na piaristickém gymnáziu, kde se mu příliš nevedlo, proto odešel do učení na rukavičkáře. Ani tam se mu nedařilo, zajímal se více o loutkoherectví. Roku 1836 učení opustil, protože složil zkoušku na Akademii do malířské školy, kde byl žákem Františka Tkadlíka, Antonína Mánesa a Christiana Rubena. Školu dokončil roku 1844, byl ovliněn nejvíce Mánesem a profiloval se jako krajinář – realista. Od roku 1849 byl členem Jednoty umělců výtvorných (JUV), od roku 1863 také Umělecké besedy.\n\nPo studiu se stal učitelem kreslení dětí ve šlechtických rodinách, až se dostal k hraběti Jindřichu Chotkovi(1802-1864); jeho tři děti vyučoval na zámcích Nové Dvory (okres Kutná Hora) a Kačina, kde zůstal do roku 1856. Během pobytů na Kačině využíval ke studiu bohatou zámeckou knihovnu jako jeden ze zdrojů inspirace ke své budoucí tvorbě historických povídek a ilustrací.\n\nV letech 1868 – 1877 spolupracoval příležitostně s Prozatímním divadlem jako malíř jevištních dekorací, například pro hru Nevěsta husitská Karla Šebora. Maloval dekorace i pro ochotnické spolky např. z Jaroměře a Mladé Boleslavi .\n\nOd roku 1868 otiskoval ilustrace, veduty a jiné kresby v časopisech Erinnerungen (vydavatele Karla Bellmanna, Květy, Světozor, Lumír (časopis), Zlatá Praha, ve sborníku Osvěta a dalších. Tam přispíval i statěmi z dějin umění, básněmi a povídkami. Napsal také román Čertova krčma.\nKe konci života vyučoval kresbu.\nByl dvakrát ženat. S první ženou Antonií, rozenou Siegelovou (1824-1873) měl syna Jindřicha/Heinricha (+1857) a dceru Boženu (+1859), obě děti zemřely brzy po narození. Rok po smrti první ženy uzavřel sňatek s Johannou Joppovou (*1852), dcerou českobrodského poštmistra, která byla o 31 let mladší než on. Také jejich jediná dcera Marie (+1875) zemřela jako nemluvně. Takřka celý život bydlel na Novém Městě pražském, vystřídal čtyři podnájmy, z nichž nejvýznamnější byl ve Vodičkově ulici 10 v domě U Řečických.\n\n\n\n"}
{"id": "454060", "url": "https://cs.wikipedia.org/wiki?curid=454060", "title": "Bitva o Paříž", "text": "Bitva o Paříž\n\nBitva o Paříž byla bitva napoleonských válek. Střetla se v ní vojska napoleonské Francie a šesté koalice. Bitva skončila vítězstvím koalice a kapitulací Paříže.\n\nV roce 1812 Napoleon vytáhl do Ruska, ale byl donucen odtud utéci a z celé jeho půlmilionové armády s níž své tažení začal, se zachránilo sotva 30 tisíc mužů.\n\nRuská armáda se nezastavila ani na hranicích své říše a brzy vznikla šestá koalice. Napoleon ji však dokázal porazit u Lützenu Budyšína a Drážďan, ale všechna tato vítězství promarnil a mezi 16.- 19. říjnem 1813 utrpěl porážku u Lipska. Nyní se mohl jen bránit.\n\nDařilo se mu sice koalici porážet bitvách, ale jiní francouzští velitelé tak úspěšní nebyli. Napoleon tak musel ustupovat. Koalice tak začátkem ledna 1814 překročila francouzskou hranici a postupovala na Paříž. 28. března se u Paříže objevila armáda koalice. Bitva začala 30. března ráno.\n\nKoalice obsadila severovýchodní čtvrtkruh od Paříže ohraničený na severu městečkem Saint-Denis a na východě Vincenneským lesíkem. Levé křídlo koaliční armády tvořilo 30 000 Würtemberčanů a Rakušanů vedených würtemberským korunním princem Vilémem. Střed 50 000 Rusů jimž velel Barclay de Tolly. Pravé křídlo tvořilo 90 000 příslušníků slezské armády, jimž velel maršál Blücher.\n\nSamotná obrana Paříže byla svěřena do rukou Josefa Bonaparta, bratra císaře Napoleona, ale francouzské armádě veleli maršál Mortier a maršál Marmont.\n\nMortier stál v čele 12 000 mužů na severu, kde měl za zády pahorek Montmartre a předměstí La Villette a La Chapelle. Marmont velel 11 000 mužů a stál na severovýchodě, v sektoru Vincennes-Pantin.\n\nBitva začala Marmontovým útokem na výšiny Romainville, které byly obsazeny Rajevského sborem. Odtud byli Rusové sraženi na Pantin. Barclay de Tolly zahájil protiútok, který donutil Marmonta Romainville vyklidit. Ruský postup byl zastaven kolem desáté na čáře Belleville-Bagnolet. U Mortiera se zatím nebojovalo.\n\nJosef Bonaparte tehdy poslal oběma maršálům lístek v němž jim vzkazoval, že pokud nebudou moci své pozice udržet, jsou zplnomocněni jednat s ruským carem a maršálem Schwarzenbergem, kteří velí koaliční armádě a hned poté utekl z Paříže. Brzy poté zahájil Blücher útok na Mortiera. Kolem půldruhé útočila koalice na celé frontě. Marmont se zuřivě bránil, ale nemohl zastavit postup koaličních sil, které ho tlačily k místu, kde se mělo stavět Pařížské opevnění. Ve tři hodiny obsadili Rusové Belleville a začali Marmonta obkličovat, ten se probil a zaujal postavení za barikádami postavenými v Paříži.\n\nMortier zatím bránil úspěšně bránil La Chapelle, ale do La Villette se Prusové prodrali, i když odtud pak byli vytlačeni. Hrabě Langeron se dostal až k Montmartru a zaútočil na bránu Clichy, zde však byl zastaven národními gardami, jimž velel maršál Junot.\n\nV půl čtvrté vypadala situace pro obránce beznadějně a Marmont se rozhodl zahájit vyjednávání, o čemž však neinformoval Mortiera, ten se tehdy též rozhodl zahájit vyjednávání. Marmont požadoval od ruského cara příměří, ale ten to odmítl s tím že bude jednat pouze o kapitulaci.\n\nMarmont nakonec souhlasil jednáním a tak boje začaly utichat. Začalo se jednat v hostinci nedaleko brány Pantin. Nakonec se ve dvě hodiny ráno 31. března obě strany dohodly na tom že Mortierovy a Marmontovy jednotky opustí Paříž do sedmé hodiny ranní.\n\nNapoleon nyní nemohl ve válce pokračovat a byl donucen k abdikaci. Poté byl poslán na ostrov Elba, z kterého později uprchl a zahájil válku sedmé koalice, ale byl poražen u Waterloo.\n\nPo bitvě u Waterloo byl Napoleon vyhnán na ostrov Svatá Helena, kde roku 1821 zemřel.\n\nMaršál Marmont byl obviňován ze zrady že vydal Paříž spojencům (údajně bez boje) a slovo „RAGUSER“, (podle Ragusa viz vévodský titul Marmonta), se stalo ve Francii synonymem pro zradit.\n\n"}
{"id": "454063", "url": "https://cs.wikipedia.org/wiki?curid=454063", "title": "Seznam obcí v departementu Vienne", "text": "Seznam obcí v departementu Vienne\n\nToto je seznam obcí v departementu Vienne ve Francii, jichž je celkem 281:\n"}
{"id": "454067", "url": "https://cs.wikipedia.org/wiki?curid=454067", "title": "Converse", "text": "Converse\n\nConverse (vysl. konvers) je americká společnost vyrábějící především sportovní obuv a oblečení. Boty Converse nesou charakteristické logo ve tvaru pěticípé hvězdy. Společnost prodává své zboží prostřednictvím prodejců ve více než 160 zemích světa. Firma byla založena roku 1908. Roku 2003 byla koupena firmou Nike za 305 mil. amerických dolarů a v současnosti je její dceřinou firmou.\n\nRoku 1908 Marquis Mills Converse založil společnost Converse Rubber Corporation. Zpočátku se firma věnovala výrobě galoší a další pracovní gumové obuvi. Poněvadž se jednalo jen o sezónní zboží, hledala firma způsob, jak zajistit celoroční odbyt gumové obuvi. Rozhodla se proto začít vyrábět sportovní obuv, o kterou bude zájem po celý rok. Protože v té době začínal být v Americe velmi populární basketbal, spatřila firma příležitost nabídnout hráčům speciální basketbalové boty. \n\nPo dlouhém výzkumu a vývoji byla roku 1917 vyrobena první verze basketbalové boty All Star. První boty All Star byly v přírodní hnědé barvě s černým lemováním. Ve 20. letech se All Star vyráběly v černé plátěné nebo kožené verzi. Boty All Star se staly první masově vyráběnou basketbalovou obuví v severní Americe. Bota se skládala z velmi tlusté gumové podrážky a plátěného, někdy koženého svršku, který kryl kotník. Prodeje prvních bot All Star byly zpočátku velmi nízké. To se změnilo roku 1921, kdy do odbytového oddělení společnosti nastoupil Charles H. Taylor. Charles „Chuck“ Taylor byl dříve hráčem basketbalového týmu Akron Firestones. Tenisky All Star se mu zamlouvaly a spatřoval v nich velký potenciál a přínos pro hráče. Proto se rozhodl nastoupit k firmě Converse. \n\nBěhem svého působení u firmy Chuck Taylor jezdil po Spojených státech jako obchodní cestující a propagoval basketbalové boty All Star. Vedle vlastního prodeje také využíval různé chytré marketingové prostředky. Stal se nejúspěšnějším obchodníkem firmy Converse a jeho přičiněním výrazně vzrostly prodeje. Později se Taylor stal hráčem basketbalového týmu Converse.\n\nChuck Taylor se kromě toho také podílel na dalším vývoji a vylepšování modelu bot All Star. Výsledkem byly nové kotníkové basketbalové boty, které se firma rozhodla pojmenovat Taylorovým jménem – „All Star Chuck Taylor“. Tyto tenisky se začaly vyrábět roku 1932. Na kotníkovém štítku nesly kromě pěticípé hvězdy a nápisu All Star také jméno Chuck Taylor. Tento model bot se v téměř nezměněné podobě vyrábí dodnes.\n\nVe 30. letech 20. století Chuck Taylor navrhl bílou verzi těchto bot určenou pro Olympijské hry 1936. Boty mají bílý svršek a bílou podrážku s červeným a modrým lemováním, v amerických národních barvách. Během druhé světové války sloužil Chuck Taylor jako kapitán v amerických vzdušných silách a trénoval v místních basketbalových týmech. Tenisky All Star Chuck Taylor v olympijské bílé verzi se také během války staly oficiální sportovní obuví americké armády a byly využívány při vojenském výcviku.\n\nPo 2. světové válce, roku 1949, byl uveden klasický černo-bílý vzor kotníkové tenisky Chuck Taylor All Star, s mnohem poutavějším designem než dosavadní černé jednobarevné modely své doby. Basketbal se nyní stává masovým profesionálním sportem zaštiťovaným Národní basketbalovou ligou a Národní basketbalovou asociací.\n\nBoty Chuck Taylor All Star byly v té době boty určené profesionálním, univerzitním a středoškolským hráčům a tyto černo-bílé plátěné kotníkovky se stávají charakteristickou součástí vzhledu basketbalistů. \n\nRoku 1957 byla uvedena polobotková verze All star jako pohodlnější alternativa kotníkové verze. Toho času měl Converse 80% celosvětového průmyslu se sportovní obuví\n\nV roce 1968 byl Chuck Taylor za svou neutuchající snahu v propagaci basketbalu zapsán do Basketbalové síně slávy. O rok později však Chuck Taylor zesnul.\n\n"}
{"id": "454069", "url": "https://cs.wikipedia.org/wiki?curid=454069", "title": "Raeticodactylus", "text": "Raeticodactylus\n\nRaeticodactylus (\"Rétský (křídelní) prst\") byl rodem primitivního, zřejmě ramforynchoidního ptakoještěra, který žil v období svrchního triasu na území dnešního Švýcarska (geologické souvrství Kössen). Fosilní pozůstatky tohoto létajícího plaza naznačují celkové rozpětí křídel kolem 135 cm.\n\nTento druh měl úzký kostěný hřeben na obou čelistech a přední zuby byly tesákovitě zahnuté. Šlo pravděpodobně o rybožravý druh, lovící ryby podobně jako dnešní vodní ptáci. \"Raeticodactylus\" byl popsán v roce 2008 paleontologem Rico Stecherem. Jediný známý druh je \"R. filisurensis\".\n\n"}
{"id": "454071", "url": "https://cs.wikipedia.org/wiki?curid=454071", "title": "Seznam obcí v departementu Gironde", "text": "Seznam obcí v departementu Gironde\n\nToto je seznam obcí v departementu Gironde ve Francii, jichž je celkem 542:\n"}
{"id": "454072", "url": "https://cs.wikipedia.org/wiki?curid=454072", "title": "Pastviny (Hranice)", "text": "Pastviny (Hranice)\n\nPastviny (německy a do roku 1947 \"Friedersreuth\"), jsou malou vesnicí v okrese Cheb, spadající pod město Hranice. V roce 2011 zde trvale žilo 68 obyvatel.\n\nPastviny leží v sousedství vesnice Studánka, 4 kilometry jihozápadně od Hranic, a asi 8 kilometrů severoseverozápadně od Aše. Na západě sousedí s německou vesničkou Faßmansreuth (patří k městu Rehau). Pastviny se rozprostírají v nadmořské výšce 628 metrů.\n\nPoprvé jsou Pastviny zmiňovány v roce 1413, a to ve smlouvě, kde Neubergové prodali Pastviny (spolu s Hranicemi, Studánkou a Trojmezím) Zedtwitzům. Pastviny se rozvíjely jako zemědělská osada. Nacházelo se zde několik mlýnů. Industrializace se zde začala projevovat až na konci 18. století. V 18. století byla vesnice okupována pruským vojskem, které zde způsobilo obrovské škody.\n\nV roce 1893 zde byla postavena škola, kde se vyučovalo již celoročně. Tato škola byla v roce 1962 zbourána, a na jejím místě byla postavena kasárna pohraniční stráže. V 90. letech 20. století byla opuštěná kasárna odkoupena soukromým majitelem, a dnes zde sídlí soukromá firma. V areálu se nachází pomníček padlému vojákovi. V roce 1929 byl v Pastvinách odhalen památník obětem 1. světové války. Po odsunu německého obyvatelstva v roce 1945 zde zůstalo jen málo obyvatel, a vinou špatné dosidlovací politiky nebyl nikdo, kdo by se staral o místní domy a usedlosti. Později, při značení hraničního pásma bylo strženo přes 140 budov.\n\nPodle sčítání 1930 zde žilo v 162 domech 921 obyvatel. 5 obyvatel se hlásilo k československé národnosti a 907 k německé. Žilo zde 90 římských katolíků a 721 evangelíků.\n\nPodle pověsti založili Pastviny vojáci Friedricha I. Podle něj byla vesnice pojmenována; \"Friedersreuth\" = Friedrichova pastvina. Český název získaly Pastviny až po 2. světové válce.\n\n"}
{"id": "454075", "url": "https://cs.wikipedia.org/wiki?curid=454075", "title": "Světlana Feofanovová", "text": "Světlana Feofanovová\n\nSvětlana Jevgenijevna Feofanová ( ; * 16. července 1980, Moskva) je bývalá ruská atletka, jejíž specializací byl skok o tyči.\n\nVe své disciplíně jednou posunula hodnotu světového rekordu pod širým nebem a devětkrát v hale. V roce 2004 získala na letních olympijských hrách v Athénách stříbrnou medaili, o čtyři roky později vybojovala na olympiádě Pekingu bronz. Je mistryní světa (2003) a dvojnásobnou mistryní Evropy (2002, 2010). Je též halovou mistryní světa (2003) a dvojnásobnou halovou mistryní Evropy (2002, 2007). Feofanovová měla smůlu, že její současnicí byla fenomenální krajanka Jelena Isinbajevová, v jejímž stínu po většinu své kariéry závodila.\n\n\n"}
{"id": "454077", "url": "https://cs.wikipedia.org/wiki?curid=454077", "title": "Sbor dobrovolných hasičů Holešov", "text": "Sbor dobrovolných hasičů Holešov\n\nJednotka sboru dobrovolných hasičů města Holešova je to organizační složka, jejíž zřizovatelem je město Holešov.\n\nVedena je pod kategorií požární ochrany JPOII/1. Ročně zasahuje asi u 40 událostí. Jednotka má 15 členů ve věku od 18 do 50 let.\n\nNa všechny typy událostí vyjíždí jednotka vozidlem CAS 20/3500/300-M2Z: Man. Na technické pomoci, a spolupráci s IZS v těžce přístupném terénu je určen VEA-L2:JEEP Jeep Cherokee 4.0 l, pro technické pomoci ve výškách a hašení ve výškách je zde automobilová plošina AP20-M1R:Š706 na podvozku Škoda 706. Pro odvoz materiálu apod. je zde nákladní Avie NA-L1. Jednotka vlastní pojízdnou elektrocentrálu 60 kW a osvětlovací přívěs BLA-4.\n\n18. dubna 1880 se konala ustavující valná hromada \"Tělocvično-hasičské jednoty Sokol\". Bylo na ni přítomno 18 členů. Starostou (vladykou) byl zvolen JUDr. František Barvič. První veřejné vystoupení sokolské jednoty se uskutečnilo 4. a 5. července 1880. O šest let později, dne 11. července 1886, bylo na valné hromadě odsouhlaseno rozdělení hasičského a tělovýchovného sboru a byl přijat název \"Dobrovolná jednota hasičská v Holešově\" a schváleny její stanovy.\n\nV roce 1893, kdy se konala v Holešově Národopisná a průmyslová výstava a současně s ní i hasičský sjezd, byl hasičský sbor se svými 206 členy nejsilnějším spolkem ve městě. Přelom století byl dobou, kdy se rovněž zdokonalovalo technické vybavení hasičské zbrojnice, došlo k montáži telefonického spojení a v roce 1906 byla zakoupena parní stříkačka. Období 1. světové války bylo poznamenáno všeobecnou stagnací v činnosti a nové úkoly nastaly hasičstvu až po vytvoření samostatného Československého státu v roce 1918. Významnou společenskou a kulturní událostí v době první republiky byla oslava 50letého jubilea trvání sboru v roce 1930. V tomto období se holešovští hasiči věnovali i získávání mládeže a její výchově. K povinnostem sboru ve 30. letech přibyly nové úkoly, jako účast na samaritánských kurzech, dále účast v civilní protiletecké obraně a od září 1938, kdy byla vyhlášena všeobecná mobilizace, sboru vyplynula povinnost udržovat stálou pohotovost.\n\nV období 2. světové války byly hasičské sbory pod přísnou kontrolou a musely přesně plnit stanovené úkoly. V těžké době nacistické okupace se kromě své práce také účastnily národního odboje. Dva z holešovských hasičů obětovali své životy. Byl to plukovník František Horák a Emil Polák. V době okupace přestala dobrovolnost, která byla po celé období řídící myšlenkou hasičstva, a místo toho nastal nařizovací a přidělovací systém. Hasiči v té době byli v pohotovosti při vyhlašování leteckých poplachů a zasahovali při požárech, například ve firmě Iris a Buchinger a v roce 1941 při vypálení židovské synagogy. Při osvobozování města byli hasiči nasazováni jako samaritáni.\n\nPo osvobození Československa se hasiči ihned zapojili do budovatelských úkolů osvobozené republiky, zúčastňovali se celé řady cvičení jak v místě, tak i v některých okolních městech a obcích. Činnost hasičského sboru také poznamenaly události spojené s únorem 1948 a komunistickým pučem. V roce 1953 došlo ke změně názvu, \"Sbory dobrovolných hasičů\" se přejmenovávaly na \"požární sbory\", jejich členové se již neoznačovali jako \"hasiči\", ale \"požárníci\". Nastala celostátní centralizace požárních sborů a z Československého svazu požární ochrany (ČSPO) se stala silná masová organizace, působící v rámci Národní fronty. Pozornost se začala věnovat i výchově a výcviku žákovských a dorosteneckých družstev a pozadu nezůstala ani výchova žen.\n\nNa přelomu 50. a 60. let rovněž došlo k modernizaci a doplňování požární techniky. Jednotka získala k dopravě vůz Praga RN, Tatra 805 skříňový nebo cisternu Praga V3S. V 60. a 70. letech vykonával sbor mimo jiné preventivní prohlídky v obytných domech, veřejných budovách, závodech a školách. Sbor byl ve městě znám dobrou organizací a prováděním sběru železného šrotu, účastí při demolicích starých budov, které uvolňovaly místo pro novou zástavbu. Nebyla rovněž opomíjena ani kulturní a společenská činnost sboru, kterou představovala především organizace tradičních plesů a pořádání zájezdů. V roce 1971 organizoval sbor na doporučení \"Okresního výboru SPO\" družební setkání na Slovensku, v obci Topoľčianky, které vyvrcholilo 9. července uzavřením družební smlouvy s tamním sborem. V roce 1973 začala Okresní inspekce požární ochrany (OIPO) v Kroměříži zřizovat detašovaná pracoviště požárníků z povolání, s cílem zlepšení represivní činnosti na úseku požární ochrany. Díky aktivitě některých členů sboru a funkcionářů města byla 26. října 1973 organizována oslava sboru vrcholící poklepem základního kamene nového \"Domu požární ochrany\", do jehož výstavby se aktivně zapojovali členové sboru brigádnickou činností. Objekt byl slavnostně otevřen v květnu 1975 u příležitosti 30. výročí osvobození. Oslavy vrcholily v červenci 1975, u příležitosti 95 let založení holešovského hasičského sboru.\n\nV červnu 1980 proběhly oslavy 100 let založení sboru. U příležitosti oslav byl vydán almanach, který shrnoval důležité etapy života sboru. V 80. letech sbor pokračoval ve své činnosti v rámci tehdejších poměrů a politické situace. Aktivně působili i \"Mladí požárníci\" pod vedením manželů Adámkových. Družstvo mužů bylo zapojeno do zásahové jednotky a účastnilo se soutěží v požárním sportu.\n\nUdálosti po listopadu 1989 znamenaly ukončení totalitního systému a konec vlády jedné strany. Až do roku 1994 vykazoval sbor malou aktivitu a jeho činnost stagnovala. Sbor byl kritizován ze strany HZS Kroměříž za nedostatečné zajištění zásahové jednotky. Až na výroční valné hromadě v roce 1994 došlo ke znovuoživení činnosti sboru, kdy byli tajným hlasováním zvoleni noví členové výboru. O rok později bylo přijato 10 nových členů sboru. Noví členové navrhli zajištění nového svolávacího zařízení zásahových jednotek, což se pro nedostatek finančních prostředků uskutečnilo jen díky sponzorským příspěvkům místních podnikatelů.\n\nV roce 2000 sbor oslavil 120. výročí založení. K tomuto jubileu byl vydán reprezentativní almanach, byly vydány nové archiválie, které byly uloženy do schránky v budově DPO. V Parku přátelství na Bořenovské ulici byl odhalen původní barokní kamenný podstavec z kašny z holešovského náměstí. U příležitosti těchto oslav byla rovněž uzavřena \"Smlouva druhé generace\" mezi holešovským sborem a \"DHZ\" v Topoľčiankách. V témže roce bylo vytvořeno cvičící družstvo žen a kolektiv \"Mladých hasičů\".\n\nV květnu 2005 oslavil sbor 125. výročí od založení Tělocvično – hasičské jednoty Sokol, 60 let od osvobození města a ukončení 2. světové války a tři desetiletí od doby, kdy byl otevřen a dán do provozu \"Dům požární ochrany\" na Bořenovské ulici. U příležitosti těchto jubileí bylo v Parku přátelství odhalena a vysvěcena socha sv. Floriána, patrona hasičů. Po 5 letech se tak prostřednictvím firmy \"Kamenictví pana Pecháčka\", za pomoci Městského úřadu, odboru kultury a Rady města, která uvolnila finanční prostředky podařilo realizovat myšlenku, aby na tomto podstavci opět po letech stála socha sv. Floriána.\n\nV roce 2006 si sbor při návštěvě družebního hasičského sboru v Topoľčiankách připomněl již 35 let od podepsání družební smlouvy.\n\nK 1. lednu 2007 měl sbor celkem 96 členů. Z tohoto počtu bylo 45 mužů, 25 žen a 26 mladých hasičů do 18 let.\n"}
{"id": "454078", "url": "https://cs.wikipedia.org/wiki?curid=454078", "title": "Armadillosuchus arrudai", "text": "Armadillosuchus arrudai\n\nArmadillosuchus arrudai („pásovcovitý krokodýl“) je druh vyhynulého krokodylomorfa z podřádu Notosuchia. \n\nTento druh je znám z objevů fosilií svrchnokřídového stáří na území údolí Bauru v dnešní Brazílii. Typový druh \"A. arrudai\" byl popsán paleontology Marinhem a Carvaljem v roce 2009. Tento pravěký plaz vykazoval četné podobnosti se savci, především pak pásovcem (odtud i jeho název - \"armadillo\" je anglicky pásovec). Je pravděpodobné, že šlo o suchozemského tvora s možnými adaptacemi k hrabání do půdy.\n\n"}
{"id": "454080", "url": "https://cs.wikipedia.org/wiki?curid=454080", "title": "Seznam obcí v departementu Landes", "text": "Seznam obcí v departementu Landes\n\nToto je seznam obcí v departementu Landes ve Francii, jichž je celkem 331:\n"}
{"id": "454081", "url": "https://cs.wikipedia.org/wiki?curid=454081", "title": "Ščučja", "text": "Ščučja\n\nŠčučja ( ), na horním toku Velká Ščučja ( [Bolšaja Ščučja]), je řeka v Jamalo-něneckém autonomním okruhu Ťumeňské oblasti v Rusku. Je dlouhá 565 km. Plocha povodí měří 12 300 km².\n\nPramení na Polárním Uralu, kde odtéká z jezera Velké Ščučje. Ústí zleva do ramene Obu Malá Ob.\n\nZdrojem vody jsou sněhové a dešťové srážky. Průměrný průtok vody ve vzdálenosti 141 km od ústí činí přibližně 109 m³/s. Zamrzá v říjnu a rozmrzá na konci května až na začátku června, přičemž od února do konce dubna promrzá až do dna. Nejvyšších vodních stavů dosahuje od června do září.\n\nŘeka je místem tření lososovitých ryb (síh malý, síh severní, síh nosatý).\n"}
{"id": "454090", "url": "https://cs.wikipedia.org/wiki?curid=454090", "title": "Peugeot 1007", "text": "Peugeot 1007\n\nPeugeot 1007 je malý třídveřový MPV\nautomobil vyráběný francouzskou automobilkou Peugeot. Vyrábí se od roku 2005. Byl vyvinut z konceptu, který byl poprvé představen na autosalonu v Paříži roku 2002. Je to první automobil Peugeot, který má název s čtyřciferným číslem. Vůz je charakteristický svými posuvnými dveřmi.\n"}
{"id": "454094", "url": "https://cs.wikipedia.org/wiki?curid=454094", "title": "Miloš Bosančić", "text": "Miloš Bosančić\n\nMiloš Bosančić (22. května 1988, Ruma, SFR Jugoslávie) je srbský fotbalový záložník, od února 2017 hráč českého klubu FC Slovan Liberec. Prošel angažmá v Srbsku, Portugalsku, ČR, Jižní Koreji, Číně a Thajsku.\n\nProfesionální kariéru začínal Miloš Bosančić v srbském klubu FK Partizan. Po hostování v portugalské Boavistě FC v sezóně 2007/08 byl poslán na další hostování, tentokrát do OFK Beograd. Po návratu do Partizanu s ním již trenér nepočítal, proto Bosančić přestoupil do jiného srbského týmu FK Čukarički Stankom. Zde ovšem zůstal pouze jednu sezónu.\n\nV roce 2009 přestoupil do českého Slovanu Liberec. Ve Slovanu se postupně probojovával do základní sestavy a v sezóně 2011/12 vybojoval se Slovanem svůj první ligový titul. Nastoupil v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Miloš odehrál v prvním utkání první poločas a ve druhém zápase úvodních 27 minut.\n\nZačátkem roku 2013 přestoupil do jihokorejského klubu Gyeongnam FC.\nV létě 2014 se vrátil do Srbska a podepsal smlouvu s FK Crvena zvezda, Poté působil v exotických destinacích, v Číně hrál za Hangzhou Greentown a v Thajsku za BEC Tero Sasana.\n\nV únoru 2017 se vrátil do FC Slovan Liberec a podepsal smlouvu na 1,5 roku s opcí.\n\n"}
{"id": "454099", "url": "https://cs.wikipedia.org/wiki?curid=454099", "title": "Centroplán", "text": "Centroplán\n\nCentroplán je konstrukční prvek letadla. Jedná se o středovou část křídla, spojující vnější části křídla s trupem letadla.\n\nCentroplán může být samostatným dílem připevněným k trupu (většinou u velkých dopravních a transportních letadel) nebo s ním tvořit celek (centroplán jako nedílná část bývá u konstrukcí celokompozitových trupů některých ultralehkých letadel).\n"}
{"id": "454107", "url": "https://cs.wikipedia.org/wiki?curid=454107", "title": "Biliverdin", "text": "Biliverdin\n\nBiliverdin je zelené barvivo obsažené ve žluči. Z chemického hlediska se jedná o lineární (necyklický) tetrapyrrol. Biliverdin vzniká rozkladem hemu, což je látka obsažená například v hemoglobinu či v cytochromech. Tento rozklad katalyzuje enzym hemoxygenáza. Další redukcí pomocí NADPH a biliverdinreduktázy vznikne bilirubin; u ptáků a obojživelníků však dochází přímo k vyměšování biliverdinu.\n\nVzorec biliverdinu má odlišnou stavbu všech 4 pyrrolů, než má bilirubin:\n"}
{"id": "454110", "url": "https://cs.wikipedia.org/wiki?curid=454110", "title": "Sezóna", "text": "Sezóna\n\nSezóna nebo sezona je pravidelně se opakující období, obvykle v rámci kalendářního roku, které je vhodné pro nějakou činnost nebo ve kterém dochází k nějakým úkazům či jevům pro toto období typickým (události a periodicky se opakující děje probíhající tzv. \"sezónně\"). \n\nMezi sezóny patří například lovecká sezóna nebo plesová. V létě zase pravidelně nastává sezóna dovolených a v novinách v té době mívají okurkovou sezónu, což je ale vlastně přenesený význam, neboť v období letní sklizně okurek nemají obvykle noviny příliš mnoho informací a zpráv ke zveřejnění.\n\nExistují ale i další sezóny, např. divadelní, lyžařská, rybářská, dostihová, lázeňská nebo třeba topná sezóna, která v České republice trvá od srpna do května v závislosti na proměnách teplot.\n"}
{"id": "454119", "url": "https://cs.wikipedia.org/wiki?curid=454119", "title": "Mike Terrana", "text": "Mike Terrana\n\nMike Terrana (* 21. ledna 1960 Buffalo, Spojené státy americké) je americký bubeník hrající především hard rock.\n\nMike Terrana začínal jako bubeník samouk. Nejdříve se naučil hrát hard rock, metal a fusion. Jeho první profesionální prací byla v roce 1984 spolupráce s kapelou Hanover Fist z Toronta. Poté cestoval a nahrával s různými interprety, hrál různé styly a vystupoval hlavně na západě státu New York. V letech 1987 až 1997 žil v Los Angeles, kde spolupracoval s kapelami a hudebníky jako Yngwie Malmsteen, Tony Macalpine, Steve Lukather (Toto), Kuni a Beau Nasty.\n\nV roce 1997 se Terrana přestěhoval do Evropy, nejdříve na šest měsíců do Nizozemska a poté do Německa, v současné době žije převážně v Itálii. Spolupracoval např. s Gamma Ray, Rage, Axelem Rudim Pellem, Rolandem Grapowem (ex-kytarista skupiny Helloween) či se Savage Circus.\n\nV současnosti nahrává a cestuje se členy skupiny Masterplan a s Tarjou Turunen. Dále se věnuje svému sólovému projektu Sinfonica, který je spojením klasické hudby s bubnováním. Mezi Mikeovy oblíbené klasické interprety patří Beethoven a Chopin, ale prozatím nenalezl vhodný způsob, jak jejich skladby vhodně upravit pro projekt Sinfonica. Mike se často věnuje také drum klinikám (exhibiční a propagační show). Mike patří mezi bubeníky sponzorované firmou Meinl a Drum Craft. Momentálně hraje v české metalové skupině Kreyson.\n\nTerrana také fanouškem Franka Sinatry; několik jeho písní dokonce hrál živě na turné s Kikem Loureirem. Pro jeho zvučný hlas a přirozenou anglickou výslovnost účinkoval Terrana v německých kapelách Rage a Haggard jako uvaděč.\n\nDne 16. 7. 2010 se stal ve Vizovicích na festivalu Masters of Rock držitelem světového rekordu, dokázal odbubnovat 3 koncertní sety a poté ještě předvedl neuvěřitelné půlhodinové sólo. Konečný čas rekordu je 3 hodiny 41 minut čistého času. Zahrál s kapelou K2, Axel Rudi Pell a finskou Tarjou. Poté předvedl již zmíněné sólo.\n\n"}
{"id": "454123", "url": "https://cs.wikipedia.org/wiki?curid=454123", "title": "Lovecká sezóna", "text": "Lovecká sezóna\n\nLovecká sezóna i Lovná sezóna je období (sezóna), kdy je možné legálně lovit vybrané druhy živočichů. Ve většině vyspělých zemí je toto období definováno v zákonech. Lovecká sezóna se vymezuje tak, aby odpovídala životním podmínkám konkrétního druhu.\n\nDoby lovu jsou období, ve kterých se smí regulovat stavy zvěře, která je v jiných obdobích roku hájená. Podle Vyhlášky č. 245 Ministerstva zemědělství o době lovu jednotlivých druhů zvěře a o bližších podmínkách lovu zvěře jsou doby lovu následující :\n\n"}
{"id": "454126", "url": "https://cs.wikipedia.org/wiki?curid=454126", "title": "Čikoj", "text": "Čikoj\n\nČikoj ( , [Cöch gol]) je řeka v Burjatské republice a v Zabajkalském kraji v Rusku a v délce přibližně 100 km tvoří hranici se Selengským ajmagem Mongolska. Je dlouhá 769 km. Povodí řeky je 46 200 km².\n\nPramení na východním svahu Čikonského hřbetu. Teče na západ podél jižních svahů Malchanského hřbetu. Na dolním toku se rozděluje na několik ramen. Ústí zprava do Selengy (povodí Jeniseje).\nNejvětším přítokem je zleva Menza.\n\nZdrojem vody jsou převážně dešťové srážky. Průměrný roční průtok vody činí 265 m³/s. Zamrzá na konci října až v listopadu a rozmrzá v dubnu až na začátku května. Na horním toku na říčních prazích promrzá až do dna. V létě a na podzim dochází k povodním.\n\nVyužívá se na zavlažování. V údolí řeky leží lázně Jamarovka.\n"}
{"id": "454135", "url": "https://cs.wikipedia.org/wiki?curid=454135", "title": "Dimorfismus", "text": "Dimorfismus\n\nTermín dimorfismus čili dvojtvárnost může znamenat:\n\n"}
{"id": "454138", "url": "https://cs.wikipedia.org/wiki?curid=454138", "title": "Kalemegdan", "text": "Kalemegdan\n\nKalemegdan je největší z parků v Bělehradu, hlavním městě Srbska.\n\nJedná se také o nejvýznamnější kulturně-historický komplex, ve kterém dominuje Bělehradská pevnost nacházející se nad ústím Sávy do Dunaje. Jméno Kalemegdan se původně vztahovalo jen na prostory v okolí pevnosti, ty však byly v 80. letech 19. století při rozsáhlých proměnách Bělehradu přebudovány na rozsáhlý park. Původně se jednalo o významné místo z hlediska vojenství, soustředily se zde vojenské síly připravující se k útoku na pevnost. Název parku pochází z turečtiny a je spojením dvou slov - kale (pevnost) a megdan (bitva). Turci nazývali Kalemegdan také jako Fićir-bajir, což znamená \"břeh pro zamyšlení\".\n\nBudování parku začalo po předání pevnosti srbské správě roku 1867. Plán parku vytvořil první bělehradský urbanista Emilijan Josimović. Mezi lety 1873 a 1875 byly vysázeny stromy a celá pláň se rychle zazelenala.\n\nSystematické úpravy Kalemegdanu byly zahájeny roku 1890, kdy vojenská správa předala park bělehradské opštině. Tehdejší předseda opštiny Nikola Pašić schválil půjčku ve výši 10 000 dinárů na potřebné práce. Roku 1905 se přistoupilo k rozšíření parku zřízením Malého Kalemegdanu, který se rozprostíral od pavilonu \"Cvijeta Zuzorić\" až k zoologické zahradě.\n"}
{"id": "454139", "url": "https://cs.wikipedia.org/wiki?curid=454139", "title": "Fenotypický dimorfismus", "text": "Fenotypický dimorfismus\n\nFenotypický dimorfismus (anglicky \"phenotypic switching\") je schopnost houby tvořit dva různé druhy stélky, v nejběžnějším případě kvasinkové stadium a vláknité stadium. Taková stélka se potom označuje jako dimorfická, dimorfní nebo dvojtvará. Kvasinkové stadium konkrétně u stopkovýtrusných hub nahrazuje primární mycelium.\n\nMnohé houby, schopné napadat člověka i další živočichy, jsou schopné vytvářet dva typy stélek. V přírodě za teploty kolem 25–30 °C rostou jako kvasinky („mould“, čili plíseň), zatímco ve výživných podmínkách lidského těla při 37 °C se z nich vyvine stadium vláknité. K takovým houbám patří \"Candida albicans\", ale dále také \"Blastomyces dermatiditis\", \"Coccidioides immitis\" a \"Coccidioides posadosii\", některé kmeny \"Histoplasma capsulatum\" nebo \"Penicillium marneffei\".\n"}
{"id": "454145", "url": "https://cs.wikipedia.org/wiki?curid=454145", "title": "Maildir", "text": "Maildir\n\nMaildir je široce používaný formát pro uložení e-mailových zpráv. K zachování integrity zpráv při manipulaci s nimi (vkládání, přesun, mazání) nevyžaduje zamykání souborů. Každá zpráva je uložena jako samostatný soubor s unikátním názvem. Všechny změny se provádějí pomocí atomických souborových operací, proto se o záležitosti související se souběhem (současným vícenásobným přístupem) stará souborový systém. Maildir je adresář (často nazvaný codice_1) se třemi podadresáři nazvanými codice_2, codice_3 a codice_4.\n\n"}
{"id": "454147", "url": "https://cs.wikipedia.org/wiki?curid=454147", "title": "Jaderná elektrárna Stendal", "text": "Jaderná elektrárna Stendal\n\nJaderná elektrárna Stendal měla být největší jadernou elektrárnou v Německé demokratické republice, ale v důsledku sjednocení Německa nebyla nikdy dostavěna ani uvedena do provozu.\n\nNachází se nedaleko města Arneburg ve spolkové zemi Sasko-Anhaltsko. Plánována byla výstavba 4 sovětských tlakovodních jaderných reaktorů typu VVER-1000/320, které tvoří např. jihočeskou JE Temelín.\n\nVýstavba elektrárny byla zahájena v roce 1983, přičemž v době sjednocení Německa byl první blok dokončen asi z 85% a druhý blok asi 15%. Vzhledem k rozdílným technickým standardům v NDR a SRN však byla výstavba obou bloků zastavena a výstavba dalších dvou už nebyla zahájena.\n\nTři dokončené chladicí věže elektrárny byly za pomoci výbušnin zdemolovány v letech 1994 až 1999. Dnes je lokalita využívána jako průmyslová zóna.\n"}
{"id": "454151", "url": "https://cs.wikipedia.org/wiki?curid=454151", "title": "Dmitrij Sergejevič Merežkovskij", "text": "Dmitrij Sergejevič Merežkovskij\n\nDmitrij Sergejevič Merežkovskij (14. srpna 1865 Petrohrad – 9. prosince 1941 Paříž) byl ruský symbolistický básník, kritik, spisovatel a konzervativní politický myslitel.\n\nMerežkovskij se narodil v rodině vysokého úředníka, jeho bratr Konstantin Sergejevič Merežkovskij byl známý přírodovědec. Dmitrij Merežkovskij absolvoval roku 1886 studium historie v Petrohradě a věnoval se literatuře. Psal kritiky, básně a překlady řecké poezie, roku 1895 vyšel jeho první román „Zavrženec“. Roku 1889 se oženil s básnířkou Zinaidou Gippius (Hippius) a společně pořádali literárně-náboženský salon. Roku 1901 vydal román „Leonardo da Vinci“ – druhou část trilogie „Kristus a Antikrist“ – který mu získal světovou proslulost. Následovala dlouhá řada historických románů se symbolickým až apokalyptickým pozadím, které byly rychle překládány do mnoha jazyků, včetně češtiny. Roku 1919 emigroval do Varšavy a v následujícím roce do Paříže. Svůj odpor k bolševickému režimu vyjádřil v románu „Říše Antikristova“ (1922) a v komunistických zemích bylo jeho dílo zakázáno. Roku 1933 byl navržen na Nobelovu cenu, ale jeho politické názory a sympatie k Mussolinimu tomu zabránily. Zemřel v nouzi v Paříži na počátku války.\n\nMerežkovskij byl silně ovlivněn jednak F. M. Dostojevským a Vl. Solovjovem, jednak F. Nietzschem. Moderní historii chápal jako zápas Krista s Antikristem, v němž připadá zvláštní úloha Rusku, nezasaženému západním liberalismem. V revoluci viděl nejprve příchod Kristovy „třetí říše“, brzy ji ale ostře odsoudil. V pozdějších letech se věnoval mystickým spekulacím a vydával například „Tajnou moudrost východu“ a „Neznámý Ježíš“.\n\nPoprvé vyšlo dílo D. S. Merežkovského v češtině v roce 1912 (\"Luza na postupu\", nakladatel Josef Pelcl). Souborné dílo vydalo v letech 1923–1935 nakladatelství Kvasnička a Hampl (částečně se Stanislavem Minaříkem).\n\nV roce 1999 byl zpracován román \"Leonardo da Vinci\" jako desetidílný rozhlasový seriál. Z překladu Anny Teskové připravil dramatizaci Roman Císař, v dramaturgii Jany Paterové režírovala Markéta Jahodová. Osoby a obsazení: Leonardo da Vinci (Viktor Preiss), Giovanni /Antonio/ Boltraffio (Tomáš Petřík), Cipriano Buonaccorsi (Karel Pospíšil), Grillo (Stanislav Fišer), Antonio da Vinci (Rostislav Čtvrtlík), Giorgio Merula (Vladimír Ráž), Strocco (Pavel Pípal), Faustino (Rudolf Kvíz), Girolamo Savonarola (Jiří Zahajský), Cesare da Sesto (Vladimír Dlouhý), Salaino, vl.jm. Gian Giacomo Caprotti (Jan Hrubec), Marco d'Oggione (Zdeněk Hruška), Mona Cassandra (Lenka Krobotová), Zoroastro (Alois Švehlík), dvorní topič (Steva Maršálek) a další. Hudba: Lukáš Matoušek.\n\n\n\n"}
{"id": "454164", "url": "https://cs.wikipedia.org/wiki?curid=454164", "title": "Polaroid Corporation", "text": "Polaroid Corporation\n\nPolaroid Corporation je nadnárodní korporace spotřební elektroniky a výrobce brýlí, původně založená v roce 1937 Edwinem H. Landem. Je nejznámější svými instantními fotoaparáty a filmy, které se dostaly na trh v roce 1948 a byly vlajkovou lodí společnosti až do února 2008, kdy se zastavila veškerá produkce ve prospěch digitální fotografie.\n\nSpolečnost byla v historii také leaderem na trhu v oboru polarizovaných slunečních brýlí, což byl výsledek vlastního výzkumu polarizace světla.\n\nDne 9. ledna 1986 Polaroid v „patentové bitvě“ porazil firmu Kodak, která posléze přestala instantní fotoaparáty vyrábět.\n\nSpolečnost byla se svým modelem PDC-2000 v roce 1996 také jedním z prvních výrobců digitálních fotoaparátů, nicméně se jí v tomto oboru nepodařilo zachytit velký tržní podíl.\n\n\n"}
{"id": "454167", "url": "https://cs.wikipedia.org/wiki?curid=454167", "title": "Glashütte", "text": "Glashütte\n\nGlashütte je německé město, které leží ve spolkové zemi Sasko. Je známé především výrobou luxusních hodinek. Oblast spadá do zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), jehož centrem je město Pirna. Má obyvatel.\nMěsto se nalézá ve východním Krušnohoří v údolí řeky Müglitz. Od sjednocení s obcí Reinhardtsgrimma v roce 2008 se Glashütte rozprostírá až do sousedního údolí potoka Lockwitz a leží tak ve dvou hlavních údolích východního Krušnohoří.\n\n\nVznik místa a jeho jména je pravděpodobně spjat se sklářskou hutí, která se zde kdysi nalézala. Po vyplenění oblasti husity roku 1429, bylo místo roku 1443 označeno jako \"Pustá ves s dvěma hamry\" (tj. \"Wüstes Dorf mit zwei Eisenhämmern\"). Písemně je oblast pod označením \"Glaßhutte\" zmíněna poprvé roku 1445. Po objevení stříbra okolo roku 1490 zažila oblast prudký hospodářský rozmach a již roku 1506 propůjčil saský vévoda Glashütte městské právo. Těžba stříbra pokračovala ještě několik staletí, avšak na počátku 19. století byla již zdejší ložiska vyčerpána a hospodářská situace se v regionu výrazně zhoršila. Poslední těžební jáma byla uzavřena okolo roku 1870.\n\n19. století je v Glashütte úzce spjato se zavedením a rozmachem hodinářského řemesla. V roce 1845 se ve městě usadil jako první hodinář Sas Ferdinand Adolph Lange, který tak následoval výzvu saské vlády, od níž obdržel i finanční podporu ve výši 7000 tolarů. Poté začal se vzděláváním prvních hodinářů. Přes počáteční obtíže přispěl hodinářský průmysl po roce 1875 k výraznému hospodářskému oživení města. Mezi lety 1878 - 1956 zde existovala dokonce \"Německá hodinářská škola Glashütte.\"\n\nV posledních dnech druhé světové války bylo Glashütte bombardováno sovětskými letadly, čímž bylo částečně zničeno. Po válce byly místní hodinářské podniky vyvlastněny a sloučeny ve státním podniku \"VEB Glashütter Uhrenbetriebe\" (GUB). I přesto si ale místní hodinky zachovaly díky své kvalitě vynikající pověst.\n\nPo roce 1990 došlo jak k obnovení původních firem, tak i k založení firem zcela nových.\n\n\n\nDominantní pozici zaujímají hodinářské podniky. Roku 2011 zaměstnávaly celkem 1 160 lidí. Největší výrobci jsou podniky \"Lange Uhren GmbH\" (500 zaměstnanců), \"Glashütter Uhrenbetrieb GmbH\" (320 zaměstnanců) a \"NOMOS Glashütte\" (140 zaměstnanců).\n\n\n\n"}
